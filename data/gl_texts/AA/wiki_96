{"id": "68589", "revid": "1131", "url": "https://gl.wikipedia.org/wiki?curid=68589", "title": "Illa da Marma", "text": "A Illa de Marma \u00e9 unha illa pertencente \u00f3 concello do Grove, situada na R\u00eda de Arousa, \u00f3 leste da pen\u00ednsula do Grove.\nTen 10 hect\u00e1reas de superficie pero, como outras illas que al\u00ed se atopan, chega a quintuplicar o seu tama\u00f1o coas baixamares. \u00c9 baixa e completamente chaira, cunha praia na s\u00faa parte norte. A s\u00faa superficie est\u00e1 cuberta de marismas e herbazal.\n\u00c9 un importante pousadoiro de aves mari\u00f1as e forma parte da zona protexida do Complexo Intermareal Umia-O Grove."}
{"id": "68590", "revid": "1131", "url": "https://gl.wikipedia.org/wiki?curid=68590", "title": "Illa da Toxa Pequena", "text": "A Illa da Toxa Pequena \u00e9 unha illa pertencente \u00f3 concello do Grove, situada a levante da Illa da Toxa, da que a separa unha canle de medio quil\u00f3metro de ancho.\nTen 10 hect\u00e1reas de superficie e \u00e9 moi estreita e alongada (875 metros de norte a sur). Tr\u00e1tase dun illote baixo pero agreste, rochoso e cuberto de vexetaci\u00f3n arbustiva. Importante banco marisqueiro e antigo lugar de pasto de gando. A\u00ednda hoxe perc\u00f3rrena varios carreiros abertos polos mariscadores. Durante a Guerra Civil espa\u00f1ola foi lugar de refuxio dos perseguidos republicanos."}
{"id": "68591", "revid": "1131", "url": "https://gl.wikipedia.org/wiki?curid=68591", "title": "Illa Ansar\u00f3n", "text": "A Illa Ansar\u00f3n ou illa do Ansar\u00f3n \u00e9 unha illa da provincia de Lugo, situada no concello de Xove. Coas s\u00faas 10 hect\u00e1reas de extensi\u00f3n \u00e9 unha das maiores illas da costa lucense. \u00c9 alta (acada os 80 metros de altitude) e abrupta, con cant\u00eds produtores de percebe e \u00e1reas de cr\u00eda de aves mari\u00f1as."}
{"id": "68593", "revid": "1131", "url": "https://gl.wikipedia.org/wiki?curid=68593", "title": "Illa da Creba", "text": "A Illa da Creba \u00e9 unha illa galega da r\u00eda de Muros e Noia, situada a 240 metros da costa da parroquia de Esteiro (Muros). Ten unha caracter\u00edstica forma de teta e unha extensi\u00f3n de 7,5 hect\u00e1reas. \u00c9 de propiedade privada desde 1922. Est\u00e1 coroada por un caser\u00f3n, constru\u00eddo sobre as ru\u00ednas da antiga capela da nosa Se\u00f1ora da Creba. Pos\u00fae dous embarcadoiros que forman unha pequena d\u00e1rsena.\nHistoria.\nDesde a Idade Media existiu unha ermida dedicada a Santa Mar\u00eda e custodiada por un ermit\u00e1n onde se celebraba unha concorrida romar\u00eda con xentes vindas en barcos das poboaci\u00f3ns veci\u00f1as; hoxe est\u00e1 desaparecida. \nPlinio situ\u00e1baa nos pobos Tamaricos dicindo que nela se atopan as famosas aras sestianas, feito que parece corroborar Carr\u00e9 Aldao ao dicir: \u201cque las tan discutidas Aras sextinas, torques de oro y f\u00edbulas preciosas aparecieron por estas parajes y fueron a enriquecer las colecciones soberbias del Sr. Blanco-Cicer\u00f3n\u201d. Na \"Historia Compostelana\" rel\u00e1tase como os piratas, sarracenos uns e normandos outros, instalados na illa asolaban frecuentemente a costa provocando que os nativos abandonasen as s\u00faas casas de comezos da primavera at\u00e9 mediados do outono refuxi\u00e1ndose nos montes pr\u00f3ximos. Alvaro das Casas escribe: \nO Arcebispo Xelm\u00edrez para combater estas incursi\u00f3ns manda chamar a enxe\u00f1eiros xenoveses para constru\u00edr unha frota que defenda a costa dos tan temidos piratas provocando grandes estragos entre os mesmos, pois non s\u00f3 serviu a frota arcebispal para detelas correr\u00edas, sen\u00f3n tam\u00e9n para atacalos nos seus escondedoiros e incluso en mar aberto. A mediados do s\u00e9culo XVI xa hab\u00eda constancia dunha ermida na illa xunto con d\u00faas construci\u00f3ns, unha delas empregada por un ermit\u00e1n como vivenda. A ermida debeu revestir importancia en anos anteriores pois no ano 1571 durante unha visita f\u00e1lase do estado das construci\u00f3ns as\u00ed como manda que se empre\u00f1en as diferentes rendas propias da ermida (sen especificar cales) para o saneamento da mesma, tam\u00e9n aparece nun documento sobre un naufraxio acaecido nas inmediaci\u00f3ns da illa no ano 1533. A ermida xa aparece desfeita no ano 1867 no Derroteiro das Costas de Espa\u00f1a e Portugal dicindo que s\u00f3 se conservan unhas ru\u00ednas na cima da illa e que s\u00f3 \u00e9 navegable a canle de auga que a separa da terra por embarcaci\u00f3ns menores debido a presenza de grandes pedras, o que parece corroborar o que na tradici\u00f3n popular se garda de que houbo un tempo no que a illa estaba unida a terra.\nHai multitude de lendas relacionadas con esta illa, a m\u00e1is co\u00f1ecida \u00e9 a que explica a construci\u00f3n da ermida nesa illa. Vicente Risco deixou escrito: \"Na Creba hab\u00eda mouros que ti\u00f1an un templo do seu falso deus. Os cristi\u00e1ns mat\u00e1ronos deixando s\u00f3 \u00e1 filla do xefe. Esta invocou ao demo, quen levantou unha tempestade, afogou aos cristi\u00e1ns e separou a illa da terra. A moura converteuse nunha gran serpe rodeada de feras que afund\u00edan aos barcos. Os cristi\u00e1ns foron onde un santo home que lles aconsellou bendicir a illa e erguer a igresi\u00f1a da nosa Se\u00f1ora da Creba\".\nVarias testemu\u00f1as de veci\u00f1os parecen corroborar a existencia dunha ponte que un\u00eda a illa a terra, da cal din que a\u00ednda son visibles os alicerces. A comezos do s\u00e9culo pasado, moitos anos despois de desaparecida a ermida a\u00ednda segu\u00eda viva a s\u00faa devoci\u00f3n entre as xentes da contorna, os cales mentres viaxaban no \u201cCarreto\u201d, vapor que fac\u00eda a ruta de Muros a Noia, ao pasar polas inmediaci\u00f3ns da illa descubr\u00edan as cabezas, os homes, e as mulleres rezaban unha Salve na honra da Virxe da Creba. Ao longo do s\u00e9culo XX a illa sufrir\u00e1 un proceso de privatizacion no cal desaparecen os restos da ermida para dar paso a unha casona na d\u00e9cada dos oitenta quedando as\u00ed restrinxido o uso que secularmente vi\u00f1an facendo os veci\u00f1os de Esteiro da illa mentres os \u201cnovos\u201d donos transformaron a s\u00faa morfolox\u00eda constru\u00edndo un porto de abrigo e plantando pi\u00f1eiros na mesma. A d\u00eda de hoxe a illa segue sendo privada. "}
{"id": "68594", "revid": "1131", "url": "https://gl.wikipedia.org/wiki?curid=68594", "title": "Xallas", "text": "O top\u00f3nimo Xallas pode referirse a:"}
{"id": "68595", "revid": "1131", "url": "https://gl.wikipedia.org/wiki?curid=68595", "title": "Illas Centoleiras", "text": "As illas Centoleiras son un arquip\u00e9lago galego da provincia da Coru\u00f1a. O total do arquip\u00e9lago suma algo m\u00e1is de 9 hect\u00e1reas de superficie (sen contar a importante extensi\u00f3n de arrecifes).\nEst\u00e9ndense en prolongada cadea a levante do porto de Agui\u00f1o (municipio de Ribeira) e son un total dunha ducia de illas e sobre todo illotes e arrecifes moi perigosos para a navegaci\u00f3n. O maior dos illotes \u00e9 a illa do Carreiro, que conta con 6,5 hect\u00e1reas de extensi\u00f3n, a pesar do cal \u00e9 enteiramente rochoso, como o resto dos illotes. O nome do arquip\u00e9lago venlle dado por ser unha importante zona de pesca de centola e outros crust\u00e1ceos, e consid\u00e9rase a estas illas como un dos \"viveiros naturais da R\u00eda de Arousa\" (\u00c1lvaro Cunqueiro)."}
{"id": "68596", "revid": "736", "url": "https://gl.wikipedia.org/wiki?curid=68596", "title": "Illa d\u00e1 Marma", "text": ""}
{"id": "68597", "revid": "1131", "url": "https://gl.wikipedia.org/wiki?curid=68597", "title": "Illa de Beiro", "text": "A Illa de Beiro \u00e9 un illote deshabitado galego da R\u00eda de Arousa, a medio cami\u00f1o entre a Illa da Toxa e a costa do municipio de Cambados. Ten 6 hect\u00e1reas de superficie e \u00e9 totalmente chaira, e baixa, cunha praia na s\u00faa costa norte e roquedal cara ao sur e oeste. C\u00f3brea vexetaci\u00f3n hal\u00f3fila e cando as mareas son baixas pode chegar a quintuplicar o seu tama\u00f1o. At\u00f3pase situada dentro da \u00e1rea protexida \"Complexo Intermareal Umia-Grove-A Lanzada\"."}
{"id": "68598", "revid": "1131", "url": "https://gl.wikipedia.org/wiki?curid=68598", "title": "Illas Farall\u00f3ns", "text": "As Illas Farall\u00f3ns (\"Illas dos Farall\u00f3ns\") son un pequeno arquip\u00e9lago do concello de Cervo (Provincia de Lugo), situado na costa cant\u00e1brica de Galicia, que xa eran co\u00f1ecidas como Trileucos no s\u00e9culo II a. C. polos gregos.\nXeograf\u00eda.\nEst\u00e1 situado a unha milla en fronte da vila de San Cibrao (concello de Cervo). As tres illas (A Sombriza, A Baixa e O P\u00e9) que o conforman suman en conxunto 6 hect\u00e1reas de terreo. A Sombriza, a maior das illas, ten unha extensi\u00f3n de 3'5 hect\u00e1reas. Son moi abruptas e rochosas, e unha delas presenta unha caracter\u00edstica forma piramidal, moi elevada.\nHistoria.\nAs illas son un tradicional punto de naufraxio de barcos: o vapor \"Mar\u00eda del Carmen F\", afundido en 1931; o cargueiro \"Castillo Moncada\", que quedou sentado na canle que separa as illas en 1945, o pesqueiro Maryfran en 1957 e o cargueiro \"Carebeka VIII\", afundido en 1982.\nNa Illa da Sombriza, na cova de Xan Vello garda a Maruxaina a s\u00faa morada, todos os segundos s\u00e1bados de agosto cel\u00e9brase a festa desta m\u00e1xica lenda."}
{"id": "68599", "revid": "98629", "url": "https://gl.wikipedia.org/wiki?curid=68599", "title": "Ecuaci\u00f3n diferencial", "text": "Unha ecuaci\u00f3n diferencial \u00e9 a relaci\u00f3n entre unha ou m\u00e1is vari\u00e1beis e as s\u00faas derivadas.\nAs ecuaci\u00f3n diferenciais div\u00eddense en dous grandes grupos, con t\u00e9cnicas de resoluci\u00f3n diferentes:\nHistoria.\nA\u00ednda que desde os comezos da mec\u00e1nica se utilizaron m\u00e9todos para relacionar taxas de cambio, non \u00e9 at\u00e9 o desenvolvemento do c\u00e1lculo que se pode comezar a falar de ecuaci\u00f3ns diferenciais, a expresi\u00f3n parece que foi utilizada por vez primeira por Leibniz en 1676 . A primeira clasificaci\u00f3n das ecuaci\u00f3ns de primeira orde d\u00e9bese a Newton. A finais de s\u00e9culo, os irm\u00e1n Bernoulli introducen o concepto de integrar unha ecuaci\u00f3n e o procedemento de separaci\u00f3n de vari\u00e1beis. Euler sistematiza estes traballos e varios posteriores e crea a primeira teor\u00eda da ecuaci\u00f3ns diferenciais, que segue sendo \u00fatil hoxe, a\u00ednda que moi ampliada.\nResoluci\u00f3n de ecuaci\u00f3ns diferenciais.\nExisten moitos m\u00e9todos para resolver unha ecuaci\u00f3n diferencial, por\u00e9n non todas as ecuaci\u00f3ns te\u00f1en soluci\u00f3n, e non sempre se pode chegar a ela por m\u00e9todos anal\u00edticos. \nTipos.\nAs ecuaci\u00f3ns diferenciais poden dividirse en varios tipos. \u00c1 parte de describir as propiedades da ecuaci\u00f3n en si, as clases de ecuaci\u00f3ns diferenciais poden axudar a facer a escolla da aproximaci\u00f3n a unha soluci\u00f3n. \u00c9 moi com\u00fan que estas distinci\u00f3ns incl\u00faan se a ecuaci\u00f3n \u00e9 Ordinaria/Derivadas Parciais, Linear/Non linear e Homox\u00e9nea/Non homox\u00e9nea.\nEcuaci\u00f3ns diferenciais ordinarias.\nUnha ecuaci\u00f3n diferencial ordinaria (\"EDO\") \u00e9 unha ecuaci\u00f3n que cont\u00e9n unha funci\u00f3n dunha variable independente e as s\u00faas derivadas. O temo \"ordinaria\" empr\u00e9gase como contraste coa ecuaci\u00f3n en derivadas parciais que pode ser respecto a m\u00e1is dunha variable independente.\nAs ecuaci\u00f3ns diferenciais lineares, que te\u00f1en soluci\u00f3ns que poden sumarse e ser multiplicadas por coeficientes, est\u00e1n ben definidas e comprendidas, e te\u00f1en soluci\u00f3ns exactas que poden ser calculadas. En contraste, as EDOs cuxas soluci\u00f3ns non poden sumarse son non lineares, e a s\u00faa soluci\u00f3n \u00e9 m\u00e1is intricada, e moi poucas veces poden ser calculadas en forma exacta de funci\u00f3ns elementais: as soluci\u00f3ns adoitan obterse en forma de series ou forma integral. Os m\u00e9todos num\u00e9ricos e gr\u00e1ficos para EDOs poden aproximar as soluci\u00f3ns das ecuaci\u00f3ns e o seu resultado pode ser moi \u00fatil, moitas veces suficientes como para prescindir da soluci\u00f3n exacta e anal\u00edtica.\nEcuaci\u00f3n en derivadas parciais.\nUnha ecuaci\u00f3n en derivadas parciais (\"EDP\") \u00e9 unha ecuaci\u00f3n diferencial que cont\u00e9n unha funci\u00f3n multivariable e as s\u00faas derivadas parciais. Estas ecuaci\u00f3ns empr\u00e9ganse para formular problemas que involucran funci\u00f3ns de varias variables, e poden resolverse manualmente, para crear unha simulaci\u00f3n por ordeador.\nAs EDPs poden empregarse para describir unha ampla variedade de fen\u00f3menos como o son, a calor, a electrost\u00e1tica, a electrodin\u00e1mica, a fluidodin\u00e1mica, a elasticidade, ou a mec\u00e1nica cu\u00e1ntica. Estes distintos fen\u00f3menos f\u00edsicos poden formalizarse mediante EDPs. Con ecuaci\u00f3ns diferenciais ordinarias \u00e9 moi com\u00fan realizar modelos unidimensionais de sistemas din\u00e1micos, e as ecuaci\u00f3ns diferenciais parciais poden empregarse para modelos de sistemas multidimensionais. As EDPs te\u00f1en unha xeneralizaci\u00f3n nas ecuaci\u00f3ns en derivadas parciais estoc\u00e1sticas.\nEcuaci\u00f3ns diferenciais lineares.\nUnha ecuaci\u00f3n diferencial \u00e9 \"linear\" se a funci\u00f3n desco\u00f1ecida e as s\u00faas derivadas que aparecen son de potencia 1 (non se permiten os produtos da funci\u00f3n desco\u00f1ecida e as s\u00faas derivadas). A propiedade caracter\u00edstica das ecuaci\u00f3ns lineares \u00e9 que as s\u00faas soluci\u00f3ns te\u00f1en a forma dun subespazo af\u00edn dun espazo de soluci\u00f3ns apropiados, cun resultado que se desenvolve na teor\u00eda das ecuaci\u00f3ns diferenciais lineares.\nAs ecuaci\u00f3ns diferenciais lineares homox\u00e9neas son unha subclase das ecuaci\u00f3ns diferenciais lineares para a que o espazo de soluci\u00f3ns \u00e9 un subespazo linear, \u00e9 dicir, a suma de calquera conxunto de soluci\u00f3ns ou m\u00faltiplos de soluci\u00f3ns, \u00e9 tam\u00e9n unha soluci\u00f3n. Os coeficientes da funci\u00f3n desco\u00f1ecida e as s\u00faas derivadas nunha ecuaci\u00f3n diferencial linear poden ser funci\u00f3ns da variable ou variables independentes; se estes coeficientes son constantes, f\u00e1lase de \"ecuaci\u00f3ns diferenciais lineares con coeficientes constantes\".\nDise que unha ecuaci\u00f3n \u00e9 linear se ten a forma:\n\u00c9 dicir:\nExemplos:\nEcuaci\u00f3ns diferenciais non lineares.\nExisten moi poucos m\u00e9todos para resolver ecuaci\u00f3ns diferenciais non lineares de forma exacta. As ecuaci\u00f3ns diferenciais non lineares poden amosar un comportamento moi complicado en intervalos grandes de tempo, caracter\u00edstica do caos. Cada unha das cuesti\u00f3ns fundamentais da existencia, unicidade e extensibilidade das soluci\u00f3ns para ecuaci\u00f3ns diferenciais non lineares, e o problema das definici\u00f3ns das condici\u00f3ns iniciais e do contorno para EDPs non lineares son problemas dif\u00edciles e a s\u00faa resoluci\u00f3n en casos especiais consid\u00e9rase que \u00e9 un avance significativo na teor\u00eda matem\u00e1tica (por exemplo a existencia e suavidade de Navier-Stokes). Por\u00e9n, se a ecuaci\u00f3n diferencial \u00e9 unha representaci\u00f3n dun proceso f\u00edsico significativo formulado correctamente, ent\u00f3n esp\u00e9rase que te\u00f1a soluci\u00f3n.\nAs ecuaci\u00f3ns diferenciais lineares adoitan aparecer por medio de aproximaci\u00f3ns a ecuaci\u00f3ns lineares. Estas aproximaci\u00f3ns son v\u00e1lidas unicamente baixo condici\u00f3ns restrinxidas. Por exemplo, a ecuaci\u00f3n do oscilador harm\u00f3nico \u00e9 unha aproximaci\u00f3n da ecuaci\u00f3n non linear dun p\u00e9ndulo que \u00e9 v\u00e1lida para pequenas amplitudes de oscilaci\u00f3n.\nEcuaci\u00f3ns semilineares e cuasilineares.\nNon existe un procedemento xeral para resolver ecuaci\u00f3ns diferenciais non lineares. Non obstante, alg\u00fans casos particulares de non linearidade si se poden resolver. Son de interese o caso semilinear e o caso cuasilinear.\nUnha ecuaci\u00f3n diferencial ordinaria de orde \"n\" ch\u00e1mase cuasilinear se \u00e9 \"linear\" na derivada de orde \"n\". M\u00e1is especificamente, se a ecuaci\u00f3n diferencial ordinaria para a funci\u00f3n formula_14 pode escribirse na forma:\ndise que a ecuaci\u00f3n \u00e9 cuasilinear se formula_15 \u00e9 unha funci\u00f3n af\u00edn, \u00e9 dicir, formula_16.\nUnha ecuaci\u00f3n diferencial ordinaria de orde \"n\" ch\u00e1mase semilinear se pode escribirse como suma dunha funci\u00f3n \"linear\" da derivada de orde \"n\" m\u00e1is unha funci\u00f3n calquera do resto de derivadas. Formalmente, se a ecuaci\u00f3n diferencial ordinaria para a funci\u00f3n formula_14 pode escribirse na forma:\ndise que a ecuaci\u00f3n \u00e9 semilinear se formula_18 \u00e9 unha funci\u00f3n linear.\nOrde da ecuaci\u00f3n.\nAs ecuaci\u00f3ns diferenciais descr\u00edbense pola s\u00faa orde, determinada polo termo con derivadas de maior orde. Unha ecuaci\u00f3n que cont\u00e9n s\u00f3 derivadas simples \u00e9 unha \"ecuaci\u00f3n diferencial de primeira orde\", unha ecuaci\u00f3n que cont\u00e9n ata derivadas segundas \u00e9 unha\"ecuaci\u00f3n diferencial de segunda orde\", e as\u00ed sucesivamente.\nExemplos de orde en ecuaci\u00f3ns: \nGrao da ecuaci\u00f3n.\n\u00c9 a potencia da derivada de maior orde que aparece na ecuaci\u00f3n, sempre e cando a ecuaci\u00f3n estea en forma polin\u00f3mica; de non ser as\u00ed consid\u00e9rase que non ten grao.\nExemplos.\nNo primeiro grupo de exemplos, sexa \"u\" unha funci\u00f3n desco\u00f1ecida que depende de \"x\", e \"c\" e \"\u03c9\" son constantes co\u00f1ecidas.\nNo seguinte grupo de exemplos, a funci\u00f3n desco\u00f1ecida \"u\" depende de d\u00faas variables \"x\" e \"t\" ou \"x\" e \"y\"."}
{"id": "68600", "revid": "1131", "url": "https://gl.wikipedia.org/wiki?curid=68600", "title": "Illa Guidoiro Pedregoso", "text": "A Illa Guidoiro Pedregoso (\"Illa do Guidoiro Pedregoso\") \u00e9 unha unha illa galega da provincia de Pontevedra a po\u00f1ente da Illa de Arousa (concello ao que pertence) e a un quil\u00f3metro ao oeste da Illa Guidoiro Areoso. Ten unha superficie de 5,6 hect\u00e1reas e est\u00e1 constitu\u00edda de penedos e salpicada de manchas de area, sobre todo na s\u00faa parte oeste. \u00c9 m\u00e1is alta que a veci\u00f1a \"Guidoiro Areoso\" e pos\u00fae m\u00e1is vexetaci\u00f3n, sobre todo herb\u00e1cea. Abundan as ratas."}
{"id": "68601", "revid": "1131", "url": "https://gl.wikipedia.org/wiki?curid=68601", "title": "Illa dos Forcados", "text": "A Illa dos Forcados \u00e9 unha illa galega da provincia da Coru\u00f1a, situada na parroquia de Lira, concello de Carnota. \u00c9 unha illa baixa e completamente pedregosa. A pesar da s\u00faa extensi\u00f3n relativamente grande (5 hect\u00e1reas) carece e careceu de calquera tipo de construci\u00f3n ou actividade humana (f\u00f3ra da pesca superficial), debido a ser completamente p\u00e9trea e imposible de abordar."}
{"id": "68602", "revid": "1131", "url": "https://gl.wikipedia.org/wiki?curid=68602", "title": "Illa de Santa Comba", "text": "A Illa de Santa Comba tam\u00e9n co\u00f1ecida como \"Illa do Medio\" \u00e9 unha illa galega, situada na provincia da Coru\u00f1a, na costa norte do concello de Ferrol (parroquia de Covas). \u00c9 unha illa alargada, de 5 hect\u00e1reas de superficie e completamente chaira. En realidade \u00e9 unha antiga pen\u00ednsula que a erosi\u00f3n mari\u00f1a, producida pola forza das ondas, separou da terra firme. Cando baixa a marea \u00fanese a terra por un estreito t\u00f3mbolo de area, e cando esta sobe a illa queda dividida en tres porci\u00f3ns por angostas e profundas canles. Existe unha ermida consagrada a Santa Comba, cuxas orixes rem\u00f3ntanse ao s\u00e9culo XII, \u00e9 propiedade da Igrexa, e ao seu redor levouse a cabo unha importante escavaci\u00f3n arqueol\u00f3xica onde se descubriu un antigo asentamento castrexo con forno de fundici\u00f3n de metal e unha necr\u00f3pole altomedieval.\nLenda.\nSegundo explican Esperanza Pi\u00f1eiro de San Miguel e Andr\u00e9s G\u00f3mez Branco no seu libro \"Un mar de lendas polo noroeste de Galicia\", un volume que conta con ilustraci\u00f3ns do xa falecido Gonz\u00e1lez Collado, a tradici\u00f3n oral conta que a santa chegou \u00e1 illa que lle deu nome a bordo dunha barca de pedra, acompa\u00f1ada do seu fillo San Silvestre. E, nun pequeno mont\u00edculo da Illa do Medio, a\u00ed est\u00e1 esa suposta m\u00e1xica embarcaci\u00f3n para atraer a atenci\u00f3n dos visitantes. Tr\u00e1tase dunha pila p\u00e9trea que, segundo apuntan na s\u00faa obra San Miguel e Branco, posiblemente utiliz\u00e1base no pasado como faro, \u00abfacendo nela lume para orientar aos nav\u00edos\u00bb, a\u00ednda que L\u00f3pez Hermida asegura que \u00abos entendidos\u00bb probaron que se trata dun antigo sarc\u00f3fago.\nIntentaron trasladala varias veces pero nunca se deixou, pois din que canto m\u00e1is trataban de movela, m\u00e1is se afund\u00eda na terra.\nHistoria.\nA illa tam\u00e9n conten os restos dun asentamento cuxa orixe rem\u00f3ntase \u00e1 Idade do Ferro, con ocupaci\u00f3n en \u00e9poca romana e alta medieval, segundo o arque\u00f3logo, Alberto Gonz\u00e1lez, que participou nas escavaci\u00f3ns que se levaron a cabo no sitio a principios deste s\u00e9culo. Entre outros, estes traballos descubriron un dos fornos metal\u00farxicos m\u00e1is antigos de Galicia.\n\u00c9 posible observar practicamente en todos os cortes dos cant\u00eds das illas e na zona do antigo istmo abundantes estruturas, muros e quizais pavimentos que foron fracturados pola actividade erosiva do mar.\nNa zona de terra firme cons\u00e9rvase unha pequena testemu\u00f1a dun posible parapeto constru\u00eddo de terra e pedra. A ambos os dous lados d\u00faas profundas gabias fan pensar nun foso de reforzo do sistema defensivo. No lado N do parapeto e a unha cota baixa en relaci\u00f3n co chan actual apr\u00e9ciase unha serie de muros constru\u00eddos no interior deste foso. Este asentamento castrexo poder\u00eda atoparse relacionado coa pr\u00f3xima mina de Cobarradeiras, posible explotaci\u00f3n de orixe romana situada no marco do dominio do xacemento primario de ouro Valdovi\u00f1o-Aranga.\nA localizaci\u00f3n peninsular pos\u00fae as caracter\u00edsticas necesarias para o asentamento na mesma dun n\u00facleo de poboaci\u00f3n galaico-romano, como punto de control e comercio do mineral extra\u00eddo, f\u00e1cil defensa, cursos pr\u00f3ximos de auga doce, comunicaci\u00f3n sinxela cos vales interiores, acceso aos recursos pesqueiros e marisqueiros, perfectamente reco\u00f1ecible desde o mar polos barcos e a presenza de amplas praias para varar os nav\u00edos.\nCoa chegada da cristianizaci\u00f3n, estes lugares \"pag\u00e1ns\" adoitan sacralizarse mediante a construci\u00f3n de santuarios cristi\u00e1ns, factor que puido influ\u00edr na elecci\u00f3n do lugar para situar a ermida."}
{"id": "68603", "revid": "1131", "url": "https://gl.wikipedia.org/wiki?curid=68603", "title": "Illa de Noro", "text": "A Illa de Noro (\"Illa de \u00d1oro\") \u00e9 unha illa galega da provincia da Coru\u00f1a, situada ao leste da \nIlla de S\u00e1lvora, da que a separa a canle co\u00f1ecida como Paso Interior de S\u00e1lvora, a 1,2 quil\u00f3metros desa illa. \u00c9 unha mole de 4 hect\u00e1reas de superficie conformada por bolos gran\u00edticos que se elevan ata os 42 metros de altitude, polo que a illa ten unha destacada forma de pe\u00f1\u00f3n resquebraxado. A parte sur \u00e9 chaira e cuberta de prader\u00eda, e na norte \u00e1lzase o pe\u00f1\u00f3n. \u00c9 lugar de nidificaci\u00f3n tanto de aves mari\u00f1as como terrestres. Forma parte do Parque nacional das Illas Atl\u00e1nticas en Galicia."}
{"id": "68605", "revid": "1131", "url": "https://gl.wikipedia.org/wiki?curid=68605", "title": "Illa da R\u00faa", "text": "A Illa da R\u00faa \u00e9 unha illa galega da provincia da Coru\u00f1a, situada case no centro da R\u00eda de Arousa, a 4 quil\u00f3metros ao sueste do porto de Ribeira, concello \u00f3 que pertence.\n\u00c9 unha das illas m\u00e1is illadas da r\u00eda de Arousa, e unha das m\u00e1is destacadas a pesar das s\u00faas escasas 4 hect\u00e1reas de superficie. \u00c9 enteiramente rochosa, formada por grandes birlos de granito e de abordaxe dif\u00edcil. Pos\u00fae un faro importante para o balizamento da r\u00eda, que \u00e9 xemelgo do da Illa de Ons, constru\u00eddo polo mesmo arquitecto, Rafael de la Cerda, en 1864. A pesar do inh\u00f3spito da illa, estivo habitada por fareiros ata a automatizaci\u00f3n do faro.\n\u00c9 unha bonita illa para visitar, onde atoparemos moitas gaivotas, e un pozo de auga, sendo unha das poucas illas co s\u00faa propia subministraci\u00f3n de auga."}
{"id": "68606", "revid": "1131", "url": "https://gl.wikipedia.org/wiki?curid=68606", "title": "Lagos, Nixeria", "text": "Lagos (en yoruba: \u00c8k\u00f3) \u00e9 a cidade m\u00e1is poboada de Nixeria e de \u00c1frica, cunha poboaci\u00f3n estimada de 21 mill\u00f3ns de persoas en 2015. A poboaci\u00f3n estimada da cidade de Lagos foi de m\u00e1is de 24 mill\u00f3ns en 2022; e ao redor de 30 mill\u00f3ns para a \u00e1rea metropolitana de Lagos, inclu\u00edda a \u00e1rea suburbana que se interna no veci\u00f1o estado de Ogun, facendo de Lagos a \u00e1rea urbana m\u00e1is poboada de \u00c1frica. Lagos foi a capital nacional de Nixeria ata decembro de 1991, despois da decisi\u00f3n do goberno de Nixeria de trasladar a s\u00faa capital a Abuja, no centro do pa\u00eds. Lagos \u00e9 un importante centro financeiro africano e \u00e9 o centro econ\u00f3mico do estado de Lagos e de Nixeria en xeral. A cidade foi descrita como a capital cultural, financeira e do entretemento de \u00c1frica, e ten unha influencia significativa no comercio, tecnolox\u00eda, educaci\u00f3n, pol\u00edtica, turismo, arte e moda. Lagos tam\u00e9n est\u00e1 entre as dez cidades e \u00e1reas urbanas de m\u00e1is r\u00e1pido crecemento do mundo. A megacidade ten o cuarto PIB m\u00e1is alto de \u00c1frica e conta cun dos portos mar\u00edtimos m\u00e1is grandes e concorridos do continente. A \u00e1rea metropolitana de Lagos \u00e9 un importante centro educativo e cultural da \u00c1frica subsahariana. Debido \u00e1 gran poboaci\u00f3n urbana e aos volumes de tr\u00e1fico portuario, Lagos est\u00e1 clasificada como unha megacidade portuaria.\nHistoria.\nA rexi\u00f3n onde agora se localiza Lagos, metr\u00f3pole de Nixeria, foi habitada orixinalmente polos awori, un subgrupo do pobo yoruba que habitou na zona no s\u00e9culo XV, e polos binis no s\u00e9culo XVI. Os awori mud\u00e1ronse a unha illa que agora se chama Iddo e despois \u00e1 illa m\u00e1is grande de Lagos. Debido a que a zona estaba dominada polo ent\u00f3n expansivo Reino de Ben\u00edn, a cidade chamouse Eko dende finais do s\u00e9culo XVI ata mediados do s\u00e9culo XIX. O nome de Eko foille dado por Oba Ado, un pr\u00edncipe do reino de Benin. Eko segue sendo o nome nativo de Lagos ata a data.\n\"Lagos\" foi o nome que recibiu a cidade polos foi un nome dado ao asentamento polos portugueses. Ao longo da historia, foi o fogar de varios grupos \u00e9tnicos yoruba en guerra que se asentaron na zona. Despois do seu asentamento temper\u00e1n pola nobreza Awori, o estado chamou por primeira vez a atenci\u00f3n dos portugueses no s\u00e9culo XV. O explorador portugu\u00e9s Rui de Sequeira visitou a zona en 1472, nomeando a zona arredor da cidade \"Lago de Curamo\". Tam\u00e9n \u00e9 probable que a cidade recibise o nome da cidade costeira hom\u00f3nima de Lagos, Portugal, na rexi\u00f3n do Algarve, dende onde partir\u00edan os mari\u00f1eiros e os colonos.\nA principios do s\u00e9culo XIX, os brit\u00e1nicos loitaron contra o comercio atl\u00e1ntico de escravos, e o seu Escuadr\u00f3n de \u00c1frica Occidental, ou Escuadr\u00f3n Preventivo como tam\u00e9n era co\u00f1ecido, continuou perseguindo barcos escravistas portugueses, estadounidenses, franceses e cubanos e impo\u00f1endo tratados contra a escravitude cos xefes costeiros de \u00c1frica Occidental con tanta tenacidade que crearon un forte presenza ao longo da costa de \u00c1frica occidental dende Serra Leoa at\u00e9 o delta do N\u00edxer (actual Nixeria) e at\u00e9 o sur ata o Congo. En 1849, Gran Breta\u00f1a nomeou a John Beecroft C\u00f3nsul das Ba\u00edas de Ben\u00edn e Biafra, cargo que ocupou (xunto coa s\u00faa gobernaci\u00f3n de Fernando Po) ata a s\u00faa morte en 1854. John Duncan foi nomeado vicec\u00f3nsul e estaba situado en Whydah. Na \u00e9poca do nomeamento de Beecroft, o Reino de Lagos (baixo o goberno de Oba Kosoko) estaba na parte occidental do Consulado das Ba\u00edas de Ben\u00edn e Biafra, e era un porto clave para o comercio de escravos. En 1851 e coa presi\u00f3n dos escravos liberados que agora exercen influencia pol\u00edtica e empresarial, Gran Breta\u00f1a interveu en Lagos no que hoxe se co\u00f1ece como o bombardeo de Lagos ou captura de Lagos. resultando na instalaci\u00f3n de Oba Akitoye e a expulsi\u00f3n de Oba Kosoko. Oba Akitoye asinou ent\u00f3n o Tratado entre Gran Breta\u00f1a e Lagos que aboliu a escravitude. A sinatura do tratado de 1852 iniciou o per\u00edodo consular na historia de Lagos no que Gran Breta\u00f1a proporcionou protecci\u00f3n militar a Lagos.\nTras as ameazas de Kosoko e os franceses que estaban situados en Whydah, Lord Palmerston (primeiro ministro brit\u00e1nico) tomou unha decisi\u00f3n que sinalou en 1861, \"a conveniencia de non perder tempo asumindo o protectorado formal de Lagos\". William McCoskry, o c\u00f3nsul interino en Lagos co comandante Bedingfield convocou unha reuni\u00f3n con Oba Dosunmu o 30 de xullo de 1861 a bordo do HMS \"Prometheus\" onde se explicou a intenci\u00f3n de Gran Breta\u00f1a e se requiriu unha resposta aos termos en agosto de 1861. Dosunmu resistiu os termos do tratado pero baixo a ameaza de lanzar un bombardeo en Lagos polo comandante Bedingfield, Dosunmu cedeu e asinou o Tratado de Cesi\u00f3n de Lagos o 6 de agosto de 1861.\nLagos foi declarada unha colonia o 5 de marzo de 1862. O resto da actual Nixeria foi incautada en 1887, e cando se estableceu a Colonia e Protectorado de Nixeria en 1914, Lagos converteuse na s\u00faa capital, continuando como tal despois da independencia do pa\u00eds de Gran Breta\u00f1a en 1960. Xunto con emigrantes de toda Nixeria e outras naci\u00f3ns de \u00c1frica Occidental estaban os exescravos retornados co\u00f1ecidos como crioulos, que vi\u00f1an de Freetown, Serra Leoa, o Brasil e as Indias Occidentais a Lagos. Os crioulos contribu\u00edron \u00e1 modernizaci\u00f3n de Lagos, e o seu co\u00f1ecemento da arquitectura portuguesa a\u00ednda se pode ver na illa de Lagos. Desde o s\u00e9culo XIX, Lagos transformouse gradualmente nun crisol de africanos e europeos. As conexi\u00f3ns ferroviarias e os cables telef\u00f3nicos que conectan Lagos con Londres foran estabelecidos en 1886. A iluminaci\u00f3n p\u00fablica el\u00e9ctrica foi introducida na cidade en 1898.\nLagos experimentou un r\u00e1pido crecemento durante as d\u00e9cadas de 1960 e 1970 como resultado do boom econ\u00f3mico de Nixeria.\nAntes da creaci\u00f3n do Estado de Lagos o 27 de maio de 1967, Lagos, daquela a capital do pa\u00eds, era administrada directamente polo Goberno Federal como Territorio Federal a trav\u00e9s do \"Ministerio Federal de Asuntos de Lagos\", mentres que o concello de Lagos (LCC) gobernaba a cidade. Lagos, xunto coas cidades da daquela rexi\u00f3n occidental (Ikeja, Agege, Mushin, Ikorodu, Epe e Badagry), foron finalmente agrupadas para crear o Estado de Lagos. A cidade de Lagos dividiuse nas actuais sete \u00e1reas de goberno local (LGA polas s\u00faas siglas en ingl\u00e9s), mentres que as outras cidades constit\u00faen agora 13 \u00e1reas de goberno no estado. Lagos desempe\u00f1ou o dobre papel de ser a capital estatal e federal ata 1976 cando a capital do estado foi trasladada a Ikeja. Lagos viuse negativamente afectada durante o goberno militar de Nixeria. Ademais, o 12 de decembro de 1991, a sede do Goberno Federal tam\u00e9n se trasladou formalmente a Abuja. Por\u00e9n, Lagos segue sendo o centro financeiro do pa\u00eds e tam\u00e9n creceu ata converterse na conurbaci\u00f3n m\u00e1is poboada do pa\u00eds.\nAdministraci\u00f3n.\nA \u00e1rea metropolitana de Lagos alberga 16 das 20 \u00c1reas de Goberno Local do Estado de Lagos, ao mesmo tempo que cont\u00e9n o 88% da poboaci\u00f3n dese estado. Segundo o censo do ano 2006 Lagos Metropolitana ten unha poboaci\u00f3n de 7\u00a0937\u00a0932 habitantes, cifra amplamente superada na actualidade cos 12 mill\u00f3ns de habitantes da capital.\nEste grande aumento no censo converte a Lagos nunha das cidades do mundo con maior crecemento demogr\u00e1fico, aumentando a s\u00faa \u00e1rea metropolitana en 275.000 persoas por ano.\nDemograf\u00eda.\nLagos \u00e9 a segunda cidade m\u00e1is poboada de \u00c1frica, s\u00f3 superada por O Cairo, en Exipto, ocupa tam\u00e9n o posto 29\u00ba do mundo.\nDeporte.\nAo igual que no resto do pa\u00eds na cidade o deporte m\u00e1is popular \u00e9 o f\u00fatbol, tendo na cidade a s\u00faa sede a Asociaci\u00f3n de F\u00fatbol de Nixeria (NFA). A Selecci\u00f3n de f\u00fatbol de Nixeria xogaba os seus partidos como local no Estadio Surelere de Lagos, ata o ano 2003, cando se inaugurou o Estadio Abuya na capital do pa\u00eds, e onde xoga agora a selecci\u00f3n nacional.\nEn canto a clubs \u00e9 a sede do Bridge Boys FC e do First Bank FC, que xogan na segunda divisi\u00f3n do pa\u00eds."}
{"id": "68607", "revid": "1131", "url": "https://gl.wikipedia.org/wiki?curid=68607", "title": "Illa de Area", "text": "A Illa de Area (\"Illa da Insua da Area\") \u00e9 un illote de Lugo situado en plena r\u00eda de Viveiro, municipio ao que pertence. Ten unha caracter\u00edstica orograf\u00eda intricada cuberta de verde e cun arboredo de vellos pi\u00f1eiros e eucaliptos. No pasado era moi frecuentada por campistas, actividade hoxe prohibida. Chegou a estar habitada estacionalmente durante o ver\u00e1n (a pesar do seu reducido tama\u00f1o), por iso cons\u00e9rvanse a\u00ednda as ru\u00ednas dalgunhas casas. O illote despoboouse a mediados do s\u00e9culo XX."}
{"id": "68608", "revid": "1131", "url": "https://gl.wikipedia.org/wiki?curid=68608", "title": "Illa de Pombeiro", "text": "A Illa de Pombeiro (\"Illa do Pombeiro\") \u00e9 unha illa galega da provincia de Pontevedra situada ao Oeste da pen\u00ednsula do Grove, preto da costa. Conta con 2 hect\u00e1reas de superficie rochosa e \u00e1spera, case sen vexetaci\u00f3n (que se reduce \u00e1 herb\u00e1cea). Est\u00e1 atravesada por grandes gretas aproveitadas polas aves mari\u00f1as para ani\u00f1ar (antigamente deb\u00e9rono de facer as pombas tam\u00e9n, como indica o seu nome, que significa \"lugar de pombas\"). Banco marisqueiro."}
{"id": "68609", "revid": "1131", "url": "https://gl.wikipedia.org/wiki?curid=68609", "title": "Illa do Penedo da Insua", "text": "A illa Penedo da Insua (\"Illa da Insua, Illa do Penedo da Insua\") \u00e9 unha illa galega situada na provincia de Lugo, na costa de Ribadeo, non lonxe da co\u00f1ecida Illa Pancha. Mide 1,9 hect\u00e1reas. \u00c9 abrupta e inh\u00f3spita, de cima chaira e cuberta de herba, separada de terra firme por unha estreita canle de fortes correntes, accesible con dificultade en marea baixa dende terra firme.\nA beira continental da canle oc\u00fapaa o Castro das Grobas."}
{"id": "68610", "revid": "1131", "url": "https://gl.wikipedia.org/wiki?curid=68610", "title": "Illa Herbosa", "text": "A Illa Herbosa \u00e9 unha illa galega da provincia da Coru\u00f1a, situada ao Nord\u00e9s da Illa de S\u00e1lvora, da que a separa a canle co\u00f1ecida como Paso Interior de S\u00e1lvora, a 1,1 quil\u00f3metros desa illa. Ten 1,6 hect\u00e1reas de superficie e est\u00e1 formada por enormes penas gran\u00edticas que deixan un escaso espazo para unhas pequenas manchas de vexetaci\u00f3n herb\u00e1cea. Lugar de cr\u00eda de aves mari\u00f1as, especialmente gaivota patiamarela. Abundan os lagartos (que alcanzan dimensi\u00f3ns considerables) e as ratas. Forma parte do Parque nacional das Illas Atl\u00e1nticas en Galicia."}
{"id": "68611", "revid": "3054", "url": "https://gl.wikipedia.org/wiki?curid=68611", "title": "Illa do Penedo d\u00e1 \u00cdnsua", "text": ""}
{"id": "68612", "revid": "1131", "url": "https://gl.wikipedia.org/wiki?curid=68612", "title": "Illa de San Clemente", "text": "A Illa de San Clemente (\"Illa de San Clemente, Illa de San Cremenzo, Illa do Santo do Mar\") \u00e9 unha illa galega privada da provincia de Pontevedra situada no litoral do sur do concello de Mar\u00edn na parroquia de Ard\u00e1n, situada entre a praias de Lapam\u00e1n e Loira.\nCaracter\u00edsticas.\n\u00c9 un illote de 1,4 hect\u00e1reas moi pr\u00f3xima \u00e1 costa, con quen chega a unirse nas grandes baixamares mediante un t\u00f3mbolo areoso; o resto da illa est\u00e1 rodeado de arrecife. Est\u00e1 cuberta de prader\u00eda e ela hai un par de pi\u00f1eiros de bo porte. A illa \u00e9 un terreo sen urbanizar no que nada se pode constru\u00edr. Son terreos protexidos e non disp\u00f3n de zona de atraque para chegar en barco, s\u00f3 se pode fondear na s\u00faa costa. \nCons\u00e9rvanse as ru\u00ednas da ermida de San Clemente, na que antigamente se celebraba unha concorrida romar\u00eda. A devandita ermida foi cantada na Idade Media polo trobador galego Nuno Treez nunha cantiga de amigo:"}
{"id": "68613", "revid": "1131", "url": "https://gl.wikipedia.org/wiki?curid=68613", "title": "Illa de San Vicente", "text": "A illa de San Vicente (\"illa de San Vicenzo\") \u00e9 unha illa galega da provincia da Coru\u00f1a, situada na r\u00eda de Ortigueira. Pertence \u00e1 parroquia ortigueiresa de Luama, e ten 5,7 hect\u00e1reas de superficie.\n\u00c9 de forma oval e est\u00e1 cuberta por unha masa arb\u00f3rea na s\u00faa cara sur, protexida dos embates do Atl\u00e1ntico, mentres a cara norte est\u00e1 cuberta de toxeiras e matogueiras propias do litoral. Cando baixa a marea, a illa queda unida a terra mediante un extenso banco de area. Est\u00e1 nunha paraxe de alto interese ecol\u00f3xico (sub-r\u00edas de Ladrido e Baleo), polo que a illa, xunto coas marismas que a rodean est\u00e1n protexidas. Segundo menciona Julio D\u00e1vila D\u00edaz na s\u00faa obra \"Geograf\u00eda descriptiva\" de lacomarca de Ortigueira (1931), na Idade Media existiu na illa un pequeno mosteiro nun principio ocupado polos templarios e m\u00e1is tarde polos franciscanos, do que a\u00ednda quedan alg\u00fans restos."}
{"id": "68614", "revid": "23204", "url": "https://gl.wikipedia.org/wiki?curid=68614", "title": "882", "text": "Outros.\nHistoria ano a ano"}
{"id": "68616", "revid": "23204", "url": "https://gl.wikipedia.org/wiki?curid=68616", "title": "Illa de Santo Ant\u00f3n, A Coru\u00f1a", "text": "A illa de Santo Ant\u00f3n (\"A Illa do Santo\") ou illa da Pena Grande \u00e9 unha illa galega da Coru\u00f1a, situada xusto no porto da cidade vella. Tr\u00e1tase dunha das estampas m\u00e1is co\u00f1ecidas da cidade herculina.\nA pesar do seu reducido tama\u00f1o (1,1 hect\u00e1reas), est\u00e1 enteiramente fortificada e unida por unha ponte, constru\u00edda na d\u00e9cada de 1940, \u00e1 cidade.\nHistoria.\nA finais da idade media exist\u00eda xa na illa unha pequena ermida dedicada a santo Ant\u00f3n na que se recoll\u00edan e atend\u00edan os navegantes enfermos. Posteriormente converteuse (como outras illas galegas) en lazareto. Coa concesi\u00f3n, por parte de Carlos I, da Casa de Contrataci\u00f3n de Especias, o porto da Coru\u00f1a converteuse nun obxectivo para os inimigos da Coroa, polo que o Rei ordenou unha serie de medidas para reforzar as defensas da cidade, entre elas a construci\u00f3n dunha fortaleza na illa, o castelo de Santo Ant\u00f3n, construci\u00f3n que comezou no ano 1587.\nEn 1590, durante o ataque de Francis Drake, as novas bater\u00edas do castelo mostr\u00e1ronse moi efectivas na defensa da cidade polo que Filipe II ordenou ao seu arquitecto que continuase e finalizase as obras do castelo. A fortaleza foi dada por terminada no ano 1590, coa construci\u00f3n dos aloxamentos para a tropa, o alxibe e a torre.\nTras un ataque franc\u00e9s no s\u00e9culo XV, o marqu\u00e9s de Valpara\u00edso propuxo a Filipe IV a reforma da fortificaci\u00f3n, que conclu\u00edu no s\u00e9culo XVIII, cando se constru\u00edu a casa do Gobernador coa s\u00faa capela neocl\u00e1sica no eixo da composici\u00f3n do edificio.\nDesde comezos do s\u00e9culo XVIII e ata o ano 1960, en que o Ministerio do Ex\u00e9rcito o cedeu ao Concello, perdeu o seu car\u00e1cter militar e converteuse en prisi\u00f3n. Entre os seus reclusos cabe destacar a Alessandro Malaspina, Melchor Macanaz, o xeneral Villarroel e o mariscal de campo Porlier.\nLogo da s\u00faa cesi\u00f3n ao Concello, no ano 1964 inici\u00e1ronse as obras, dirixidas por Pons Sorolla, para convertelo en museo, e que se terminaron no ano 1968. Hoxe en d\u00eda mant\u00e9n o seu status como Museo Arqueol\u00f3xico Municipal."}
{"id": "68619", "revid": "624", "url": "https://gl.wikipedia.org/wiki?curid=68619", "title": "879", "text": "Outros.\nHistoria ano a ano"}
{"id": "68620", "revid": "34681", "url": "https://gl.wikipedia.org/wiki?curid=68620", "title": "526", "text": "Outros.\nHistoria ano a ano"}
{"id": "68623", "revid": "1131", "url": "https://gl.wikipedia.org/wiki?curid=68623", "title": "Montemaior", "text": "O top\u00f3nimo galego Montemaior pode referirse a:"}
{"id": "68626", "revid": "1131", "url": "https://gl.wikipedia.org/wiki?curid=68626", "title": "Perugia", "text": "Perugia \u00e9 unha cidade de Italia de 161.944 habitantes, capital da provincia hom\u00f3nima e da rexi\u00f3n da Umbr\u00eda. Cidade de arte, Perugia \u00e9 meta de numerosos turistas e \u00e9 sede dunha antiga universidade fundada no 1308. O turismo e a actividade arredor da vida acad\u00e9mica son os motores da econom\u00eda local desta cidade italiana.\nCidades irm\u00e1s.\nPerugia est\u00e1 irmandada con:"}
{"id": "68627", "revid": "1987", "url": "https://gl.wikipedia.org/wiki?curid=68627", "title": "Felipe", "text": ""}
{"id": "68629", "revid": "17467", "url": "https://gl.wikipedia.org/wiki?curid=68629", "title": "Afonso Reimundez", "text": ""}
{"id": "68630", "revid": "25871", "url": "https://gl.wikipedia.org/wiki?curid=68630", "title": "Filipe", "text": "Filipe \u00e9 un nome de p\u00eda masculino derivado do grego \"Philippos\", de \"philo\" \"amor\" e \"hippos\" \"cabalo\" significando \"amante dos cabalos\". Filipe \u00e9 o nome de varios personaxes hist\u00f3ricos notables, comezando polo ap\u00f3stolo Filipe:"}
{"id": "68633", "revid": "56817", "url": "https://gl.wikipedia.org/wiki?curid=68633", "title": "816", "text": "Outros.\nHistoria ano a ano"}
{"id": "68635", "revid": "1093", "url": "https://gl.wikipedia.org/wiki?curid=68635", "title": "Agapito II, Papa", "text": ""}
{"id": "68636", "revid": "1093", "url": "https://gl.wikipedia.org/wiki?curid=68636", "title": "Alexandre II, Papa", "text": ""}
{"id": "68637", "revid": "1093", "url": "https://gl.wikipedia.org/wiki?curid=68637", "title": "Anastasio II, Papa", "text": ""}
{"id": "68638", "revid": "23204", "url": "https://gl.wikipedia.org/wiki?curid=68638", "title": "Calisto II, Papa", "text": ""}
{"id": "68639", "revid": "1093", "url": "https://gl.wikipedia.org/wiki?curid=68639", "title": "Celestino I, Papa", "text": ""}
{"id": "68641", "revid": "12452", "url": "https://gl.wikipedia.org/wiki?curid=68641", "title": "Conon, Papa", "text": ""}
{"id": "68642", "revid": "1093", "url": "https://gl.wikipedia.org/wiki?curid=68642", "title": "Constantino, Papa", "text": ""}
{"id": "68643", "revid": "1093", "url": "https://gl.wikipedia.org/wiki?curid=68643", "title": "Dono, Papa", "text": ""}
{"id": "68644", "revid": "1093", "url": "https://gl.wikipedia.org/wiki?curid=68644", "title": "D\u00e1maso I, Papa", "text": ""}
{"id": "68645", "revid": "1093", "url": "https://gl.wikipedia.org/wiki?curid=68645", "title": "D\u00e1maso II, Papa", "text": ""}
{"id": "68646", "revid": "98629", "url": "https://gl.wikipedia.org/wiki?curid=68646", "title": "829", "text": ""}
{"id": "68647", "revid": "1093", "url": "https://gl.wikipedia.org/wiki?curid=68647", "title": "Estevo II, Papa", "text": ""}
{"id": "68648", "revid": "1093", "url": "https://gl.wikipedia.org/wiki?curid=68648", "title": "Estevo III, Papa", "text": ""}
{"id": "68649", "revid": "1093", "url": "https://gl.wikipedia.org/wiki?curid=68649", "title": "Estevo IX, Papa", "text": ""}
{"id": "68650", "revid": "1093", "url": "https://gl.wikipedia.org/wiki?curid=68650", "title": "Estevo V, Papa", "text": ""}
{"id": "68651", "revid": "1093", "url": "https://gl.wikipedia.org/wiki?curid=68651", "title": "Estevo VI, Papa", "text": ""}
{"id": "68652", "revid": "12452", "url": "https://gl.wikipedia.org/wiki?curid=68652", "title": "Estevo VII, Papa", "text": ""}
{"id": "68655", "revid": "1093", "url": "https://gl.wikipedia.org/wiki?curid=68655", "title": "Fiz II, Papa", "text": ""}
{"id": "68656", "revid": "1093", "url": "https://gl.wikipedia.org/wiki?curid=68656", "title": "Fiz III, Papa", "text": ""}
{"id": "68657", "revid": "1093", "url": "https://gl.wikipedia.org/wiki?curid=68657", "title": "Formoso, Papa", "text": ""}
{"id": "68659", "revid": "56817", "url": "https://gl.wikipedia.org/wiki?curid=68659", "title": "877", "text": "Outros.\nHistoria ano a ano"}
{"id": "68662", "revid": "98629", "url": "https://gl.wikipedia.org/wiki?curid=68662", "title": "874", "text": "Outros.\nHistoria ano a ano"}
{"id": "68665", "revid": "98629", "url": "https://gl.wikipedia.org/wiki?curid=68665", "title": "Eslavonia", "text": "Eslavonia (en croata \"Slavonija\") \u00e9 unha rexi\u00f3n xeogr\u00e1fica e hist\u00f3rica da Croacia oriental. Eslavonia est\u00e1 formada na s\u00faa maior\u00eda por f\u00e9rtiles chairas, delimitadas en parte ao norte polo r\u00edo Drava, ao sur polo r\u00edo Sava e no leste polo Danubio.\nEslavonia non \u00e9 un ente administrativo, estando Croacia subdividida en 20 condados de dimensi\u00f3ns menores, pero representa un dos territorios hist\u00f3ricos nos que poder\u00eda ser dividida a Rep\u00fablica Croata, xunto con Dalmacia, Croacia Central e Istria.\nXeograf\u00eda.\nA rexi\u00f3n est\u00e9ndese en sete condados e conta cunha poboaci\u00f3n de 781.454 habitantes (2001). O centro de maior poboaci\u00f3n \u00e9 Osijek, cunha poboaci\u00f3n de 114.616 habitantes. Outras cidades importantes son:\nA\u00ednda que a rexi\u00f3n est\u00e1 formada en gran parte por un baixoplano, Eslavonia presenta unha serie de baixorrelevos. Os principais son Psunj, Papuk, Po\u017ee\u0161ka Gora, Ravna Gora, Krndija e Dilj."}
{"id": "68666", "revid": "56817", "url": "https://gl.wikipedia.org/wiki?curid=68666", "title": "361", "text": "Outros.\nHistoria ano a ano"}
{"id": "68667", "revid": "56817", "url": "https://gl.wikipedia.org/wiki?curid=68667", "title": "363", "text": ""}
{"id": "68668", "revid": "1093", "url": "https://gl.wikipedia.org/wiki?curid=68668", "title": "Alberte, Antipapa", "text": ""}
{"id": "68673", "revid": "1093", "url": "https://gl.wikipedia.org/wiki?curid=68673", "title": "Xo\u00e1n XXIII, Antipapa", "text": ""}
{"id": "68676", "revid": "1093", "url": "https://gl.wikipedia.org/wiki?curid=68676", "title": "Ursino, Antipapa", "text": ""}
{"id": "68677", "revid": "1093", "url": "https://gl.wikipedia.org/wiki?curid=68677", "title": "Teofilato, Antipapa", "text": ""}
{"id": "68680", "revid": "1093", "url": "https://gl.wikipedia.org/wiki?curid=68680", "title": "Silvestre IV, Antipapa", "text": ""}
{"id": "68682", "revid": "1093", "url": "https://gl.wikipedia.org/wiki?curid=68682", "title": "Lourenzo, Antipapa", "text": ""}
{"id": "68683", "revid": "2074", "url": "https://gl.wikipedia.org/wiki?curid=68683", "title": "Le\u00f3n VIII, Antipapa", "text": ""}
{"id": "68686", "revid": "2891", "url": "https://gl.wikipedia.org/wiki?curid=68686", "title": "Gregorio, Antipapa", "text": ""}
{"id": "68687", "revid": "1093", "url": "https://gl.wikipedia.org/wiki?curid=68687", "title": "Gregorio VIII, Antipapa", "text": ""}
{"id": "68688", "revid": "1093", "url": "https://gl.wikipedia.org/wiki?curid=68688", "title": "Fiz V, Antipapa", "text": ""}
{"id": "68689", "revid": "1093", "url": "https://gl.wikipedia.org/wiki?curid=68689", "title": "Filipe, Antipapa", "text": ""}
{"id": "68690", "revid": "12452", "url": "https://gl.wikipedia.org/wiki?curid=68690", "title": "Eulalio, Antipapa", "text": ""}
{"id": "68691", "revid": "1093", "url": "https://gl.wikipedia.org/wiki?curid=68691", "title": "Nicolao V, Antipapa", "text": ""}
{"id": "68694", "revid": "56817", "url": "https://gl.wikipedia.org/wiki?curid=68694", "title": "364", "text": "Outros.\nHistoria ano a ano"}
{"id": "68695", "revid": "56817", "url": "https://gl.wikipedia.org/wiki?curid=68695", "title": "337", "text": "Outros.\nHistoria ano a ano"}
{"id": "68696", "revid": "1556", "url": "https://gl.wikipedia.org/wiki?curid=68696", "title": "Gregorio I, Papa", "text": ""}
{"id": "68697", "revid": "1987", "url": "https://gl.wikipedia.org/wiki?curid=68697", "title": "Gregorio II", "text": "Gregorio II pode referirse a:"}
{"id": "68698", "revid": "1987", "url": "https://gl.wikipedia.org/wiki?curid=68698", "title": "Gregorio III", "text": "Gregorio III pode referirse a:"}
{"id": "68700", "revid": "1556", "url": "https://gl.wikipedia.org/wiki?curid=68700", "title": "Gregorio IV, Papa", "text": ""}
{"id": "68702", "revid": "1556", "url": "https://gl.wikipedia.org/wiki?curid=68702", "title": "Gregorio IX, Papa", "text": ""}
{"id": "68704", "revid": "1556", "url": "https://gl.wikipedia.org/wiki?curid=68704", "title": "Gregorio VI, Papa", "text": ""}
{"id": "68705", "revid": "1556", "url": "https://gl.wikipedia.org/wiki?curid=68705", "title": "Gregorio VII, Papa", "text": ""}
{"id": "68706", "revid": "1556", "url": "https://gl.wikipedia.org/wiki?curid=68706", "title": "Gregorio VIII, Papa", "text": ""}
{"id": "68707", "revid": "1556", "url": "https://gl.wikipedia.org/wiki?curid=68707", "title": "Gregorio X, Papa", "text": ""}
{"id": "68708", "revid": "1556", "url": "https://gl.wikipedia.org/wiki?curid=68708", "title": "Gregorio XI, Papa", "text": ""}
{"id": "68710", "revid": "56817", "url": "https://gl.wikipedia.org/wiki?curid=68710", "title": "362", "text": "Outros.\nHistoria ano a ano"}
{"id": "68713", "revid": "1556", "url": "https://gl.wikipedia.org/wiki?curid=68713", "title": "Gregorio XIII, Papa", "text": ""}
{"id": "68714", "revid": "1556", "url": "https://gl.wikipedia.org/wiki?curid=68714", "title": "Gregorio XIV, Papa", "text": ""}
{"id": "68715", "revid": "89787", "url": "https://gl.wikipedia.org/wiki?curid=68715", "title": "Perdiz moura", "text": "A perdiz moura (\"Alectoris barbara\") \u00e9 unha ave da familia dos fais\u00e1nidos (Phasianidae), aut\u00f3ctona do norte de \u00c1frica.\nDescrici\u00f3n.\nEst\u00e1n moi emparentadas coa perdiz (\"Alectoris rufa\"), da que as diferencian o dese\u00f1o da cabeza e da gorxa Te\u00f1en aspecto gordecho e arredondado e miden entre 33 e 36\u00a0cm. de lonxitude. A parte superior do corpo \u00e9 casta\u00f1a agrisada, o peito gris e o ventre da cor do ante. A cara \u00e9 gris clara e te\u00f1en unha zona ampla de cor casta\u00f1a avermellada na zona do colo. Os flancos son brancos con vetas casta\u00f1as avermelladas.\nDistribuci\u00f3n e h\u00e1bitat.\n\u00c9 unha perdiz nativa do norte de \u00c1frica e segundo alg\u00fanhas opini\u00f3ns de Xibraltar e as illas Canarias, a\u00ednda que a s\u00faa presenza nestas \u00faltimas rexi\u00f3ns \u00e9 se cadra m\u00e1is axi\u00f1a consecuencia de introduci\u00f3ns antigas. No norte de \u00c1frica esp\u00e1llanse dende a beira norte do S\u00e1hara ata o noroeste de Exipto e Marrocos. Nas Canarias (Sb. \"Alectoris barbara koenigi\" viven en Fuerteventura Tenerife, Lanzarote e a illa da Gomera. Foi introducida en Portugal e Madeira, a\u00ednda que non hai rexistros recentes da s\u00faa presenza nesta illa. Dentro deste \u00e1mbito de distribuci\u00f3n dist\u00ednguense catro subespecies.\nSon aves de terras secas e abertas, a mi\u00fado en zonas de outeiros, pero a s\u00faa capacidade de adaptaci\u00f3n perm\u00edtelles vivir en terras de cultivo, estepas de euforbi\u00e1ceas, bosques de eucaliptos e en monta\u00f1as ata \u00f3 l\u00edmite das neves..\nBiolox\u00eda e costumes.\nAlim\u00e9ntanse de sementes e alg\u00fans insectos. Fan o ni\u00f1o nunha depresi\u00f3n do chan. Po\u00f1en entre 10 e 14 ovos con pencas casta\u00f1as avermelladas. O per\u00edodo de incubaci\u00f3n \u00e9 duns 25 d\u00edas. Os polos adoitan ficar cabo dos pais ata que comeza a seguinte \u00e9poca reprodutora."}
{"id": "68716", "revid": "1987", "url": "https://gl.wikipedia.org/wiki?curid=68716", "title": "309", "text": ""}
{"id": "68717", "revid": "1987", "url": "https://gl.wikipedia.org/wiki?curid=68717", "title": "860", "text": "Outros.\nHistoria ano a ano"}
{"id": "68718", "revid": "98629", "url": "https://gl.wikipedia.org/wiki?curid=68718", "title": "Xurxo VI do Reino Unido", "text": "Xurxo VI, co\u00f1ecido como Pr\u00edncipe Albert Frederick Arthur George de York, nado o 14 de decembro de 1895 e finado o 6 de febreiro de 1952, foi coroado como Xurxo VI de inglarerra.\nTraxectoria.\nReinado.\nFoi o terceiro monarca brit\u00e1nico do Palacio de Windsor, de 1936 at\u00e9 a s\u00faa morte, en 1952. Foi a\u00ednda o derradeiro Emperador da India, at\u00e9 a independencia da India en 1947. \nFamilia.\nEra fillo do rei Xurxo V do Reino Unido e da princesa Mar\u00eda de Teck. Xurxo VI, ata ent\u00f3n Duque de York, subiu ao trono ap\u00f3s a abdicaci\u00f3n do seu irm\u00e1n m\u00e1is vello Eduardo VIII. Casou con Elizabeth Bowes-Lyon en 1923, con quen tivo d\u00faas fillas: a Ra\u00ed\u00f1a Sabela II, que casou con Filipe, Duque de Edimburgo e a Princesa Margarida, que casou con Lord Snowdon e se divorciou m\u00e1is tarde.\nNa cultura popular.\nCine, teatro, televisi\u00f3n e radio.\nXurxo VI foi interpretado numerosas veces, entre elas no drama televisivo da BBC de 1979 \"Churchill and the Generals,\" no filme \"Gandhi\" de 1982, por Iain Glen no drama televisivo de 2009 \"Into the Storm,\" por Alex Jennings na obra de radio de 2009 \"A King's Speech,\" adaptada m\u00e1is tarde como filme, interpretado por Colin Firth, ga\u00f1ador do Academy Award ao Mellor Actor en 2010 por \"The King's Speech\". A pel\u00edcula tam\u00e9n ga\u00f1ou o Mellor Pel\u00edcula nos 83\u00ba Premios da Academia. Charles Edwards interpretouno na adaptaci\u00f3n esc\u00e9nica de \"The King's Speech\" en 2012 no West End. Foi representado tam\u00e9n na pel\u00edcula de 2012 \"Hyde Park on Hudson,\" nun cameo do Especial de Nadal de 2013 de \"Downton Abbey,\" por Rupert Everett na pel\u00edcula de 2015 \"A Royal Night Out,\" por Jared Harris na serie de televisi\u00f3n de Netflix de 2016 \"The Crown,\" por James Purefoy no filme de 2017 \"Churchill,\" por Jonathan Cullen na serie de televisi\u00f3n da BBC de 2017 \"SS-GB\" e por Ben Mendelsohn na pel\u00edcula de 2017 \"Darkest Hour.\"\nNovelas.\nXurxo VI \u00e9 mencionado de xeito destacado na novela de Max Brooks de 2005 \"World War Z;\" \u00e9 un personaxe importante na novela de Michael Dobbs de 2003 \"Winston's War\", e na historia alternativa de Len Deighton\"SS-GB.\" Na novela de historia alternativa \"Patria\" de Robert Harris, Xurxo VI \u00e9 deposto cando a Alema\u00f1a nazi conquista o Reino Unido e o Imperio Brit\u00e1nico a principios da d\u00e9cada de 1940. A maior parte da Familia Real vese obrigada a exiliarse no Canad\u00e1, e o irm\u00e1n maior de Xurxo, Eduardo VIII, \u00e9 restaurado no trono. Despois da morte de Xurxo en 1952, a s\u00faa filla m\u00e1is vella, a Princesa Isabel \u00e9 reco\u00f1ecida polos gobernos do Canad\u00e1, Australia e os Estados Unidos como a lex\u00edtima monarca brit\u00e1nica. Na novela de historia alternativa \"The Man Who Prevented WW2\" de Roy Carter, Eduardo VIII \u00e9 asasinado por Jerome Bannigan o 18 de xullo de 1936, o mesmo d\u00eda do golpe de Estado fascista en Espa\u00f1a. Sosp\u00e9itase que o primeiro ministro Sir Oswald Mosley, que chegou ao poder cando a Uni\u00f3n Brit\u00e1nica de Fascistas (BUF) ga\u00f1ou unha vitoria contundente nas elecci\u00f3ns de 1935, \u00e9 o responsable do seu asasinato. Despois da s\u00faa morte, o goberno da BUF aboliu a monarqu\u00eda e coloca \u00e1 familia real baixo arresto domiciliario no castelo de Balmoral at\u00e9 que son expatriados a Su\u00edza en setembro de 1939. O irm\u00e1n m\u00e1is novo de Edward e presunto herdeiro, Alberte, duque de York (que se converter\u00eda en Xurxo VI se a monarqu\u00eda non fose abolida."}
{"id": "68719", "revid": "98629", "url": "https://gl.wikipedia.org/wiki?curid=68719", "title": "Perdiz grega", "text": "A perdiz grega \"(Alectoris graeca)\", \u00e9 unha ave da familia dos fais\u00e1ns (Phasianidae). \u00c9 unha perdiz presente principalmente no suroeste de Asia e sueste de Europa.\nDescrici\u00f3n.\nMiden ata 35\u00a0cm. de lonxitude e te\u00f1en unha envergadura de \u00e1s de entre 50 e 55\u00a0cm. Te\u00f1en a parte superior do corpo e o peito gris azulados, a gorxa branca e bandas negras nesta e na fronte. Os flancos son casta\u00f1os vermellos amarelados con bandas negras, e a parte inferior do corpo \u00e9 amarela ferruxenta. Os ollos son casta\u00f1os ferruxentos, o bico vermello e as patas vermellas p\u00e1lidas. Son m\u00e1is grises polo lombo c\u00e1 perdiz chucar, e te\u00f1en a testa branca e non amarelada coma esta. O colar negro ben definido permite diferencialas da perdiz.\nDistribuci\u00f3n e h\u00e1bitat.\nContra o s\u00e9culo XVI as perdices gregas viv\u00edan en Europa ata o Rin, pero hoxe est\u00e1n presentes de xeito natural no continente nos Alpes, Italia, Turqu\u00eda, Grecia e os Balc\u00e1ns. A estas poboaci\u00f3ns hai que xuntar as asi\u00e1ticas. A perda de h\u00e1bitats e a caza est\u00e1n a facer reducir os seus n\u00famero nalgunhas rexi\u00f3ns. A situaci\u00f3n m\u00e1is precaria ser\u00eda a da poboaci\u00f3n da illa de Sicilia, que merecer\u00eda unha atenci\u00f3n especial (Randi 2006).\nPrefiren para vivir zonas soleadas e con algo de herba en ladeiras de monta\u00f1as, entre as zonas de bosque e \u00f3 l\u00edmite das neves. Na parte sur da s\u00faa distribuci\u00f3n frecuentan tam\u00e9n chairas de chans pedregosos.\nSistem\u00e1tica.\nA perdiz grega forma unha superespecie xunta coa perdiz chucar, a perdiz de Przevalski, e a perdiz de Philby. A perdiz e a perdiz moura son parentes algo m\u00e1is distantes. A\u00ednda que a s\u00faa \u00e1rea de distribuci\u00f3n non se solapaba orixinalmente coa de ningunha destas especies, a introduci\u00f3n das perdices como aves de caza en moitas rexi\u00f3ns coma Norteam\u00e9rica, o Reino Unido, Nova Zelandia, e Rusia f\u00edxoas compartir territorios coa perdiz e a chucar, coas que hibridan facilmente.(McGowan 1994, \" e \" Randi 2006)\nIdentif\u00edcanse en xeral tres subespecies de perdiz grega (McGowan 1994), que se diferencian algo pola coloraci\u00f3n e segundo os estudos moleculares realizados. (Randi 2006;):\nOs exemplares dos Apeninos foron propostos como pertencentes a unha subespecie separada \"A. g. orlandoi\" (), de validez dubidosa. Malia seren en xeral inclu\u00eddos dentro da raza \"saxatilis\", parecen derivar de exemplares albaneses de \"A. g. graeca\", que ter\u00edan cruzado o mar Adri\u00e1tico durante a derradeira glaciaci\u00f3n, para ficaren illadas hai entre 12.000 e 10.000 anos, cando o nivel das augas mar\u00edtimas subiu a principios do Holoceno. As poboaci\u00f3ns alp\u00ednas ter\u00edan contribu\u00eddo menos a formaci\u00f3n das poboaci\u00f3ns apeninas. (Randi 2006). As perdices gregas dos Apeninos non se diferencian apenas nin externa nin xeneticamente doutras razas, malia que as caracter\u00edsticas das poboaci\u00f3ns fan sospeitar unha tendencia a separarse doutras subespecie e poder\u00edan aconsellar un seguimento das s\u00faas poboaci\u00f3ns.(Randi 2006)\nExistiu unha paleosubespecie, \"A. g. martelensis\", s\u00f3 co\u00f1ecida polos seus f\u00f3siles.\nCostumes e biolox\u00eda.\nSon aves listas e amigas de loitar, que corren e agatu\u00f1an con habilidade e te\u00f1en un voo r\u00e1pido e lixeiro. Cando son molestadas prefiren correr que non voar. A s\u00faa dieta incl\u00fae alimento vexetal de diversos tipos e animais pequenos, un espectro alimenticio cuspido \u00f3 da perdiz chucar.\nNo inverno forman bandos grandes, pero na primavera as parellas viven illadas. Po\u00f1en, nun ni\u00f1o feito debaixo da maleza ou nun sitio xeitoso nos acantilados, entre 12 e 15 ovos amarelados con manchas marr\u00f3ns, que chocan uns 26 d\u00edas. Na zona dos Alpes cr\u00edan entre xu\u00f1o e xullo.\nA perdiz grega e o home.\nA carne da perdiz grega f\u00edxoa un obxectivo de caza habitual. Poden ser domesticadas con facilidade, malia non perderen nunca o seu car\u00e1cter combativo, polo que en ocasi\u00f3ns se organizaron loitas de machos, sobre todo en Asia. En Grecia creuse que protex\u00edan contra o mal de ollo, polo que se manti\u00f1an presas en gaiolas esf\u00e9ricas moi pequenas."}
{"id": "68720", "revid": "89787", "url": "https://gl.wikipedia.org/wiki?curid=68720", "title": "Marsupilami", "text": "O Marsupilami \u00e9 un personaxe de c\u00f3mic belga creado por Andr\u00e9 Franquin en 1952 nas p\u00e1xinas de \"Spirou e Fantasio\", e que logo obtivo a s\u00faa propia serie de \u00e1lbums, escritos por Greg e Yann e debuxados por Batem, a finais dos 80. M\u00e1is tarde, as s\u00faas aventuras convert\u00e9ronse tam\u00e9n en d\u00faas series de debuxos animados e un videoxogo para Sega Genesis. O nome \"marsupilami\" est\u00e1 formado pola xuntanza das palabras \"marsupial\", \"Pilou-Pilou\" (o nome franc\u00e9s de \"Eugene\" o \"Jeep\", un personaxe de Popeye que a Franquin lle gustaba de neno) e \"ami\", amigo en franc\u00e9s. As aventuras do Marsupilami, orixinalmente en franc\u00e9s, foron traducidas a varios idiomas, entre eles o castel\u00e1n, o holand\u00e9s, o alem\u00e1n e varios idiomas escandinavos."}
{"id": "68721", "revid": "89787", "url": "https://gl.wikipedia.org/wiki?curid=68721", "title": "El Greco", "text": "Dom\u00e9nikos Theotok\u00f3poulos (do grego \u0394\u03bf\u03bc\u03ae\u03bd\u03b9\u03ba\u03bf\u03c2 \u0398\u03b5\u03bf\u03c4\u03bf\u03ba\u03cc\u03c0\u03bf\u03c5\u03bb\u03bf\u03c2), co\u00f1ecido universalmente como El Greco (\"O Grego\"), nado en Candia (Creta) en 1541 e finado en Toledo o 7 de abril de 1614, foi un pintor, escultor e arquitecto do final do Renacemento que desenvolveu un estilo moi persoal nas s\u00faas obras de madurez, de orixe grega e que traballou principalmente en Espa\u00f1a. As s\u00faas obras, xunto coas de Vel\u00e1zquez, Goya, Picasso e Dal\u00ed constit\u00faen o ep\u00edtome da pintura espa\u00f1ola de t\u00f3dolos tempos.\nAta os 26 anos viviu en Creta (Creta formaba parte naquel tempo da Rep\u00fablica de Venecia), onde foi un apreciado mestre de iconas no estilo posbizantino vixente na illa. Despois residiu dez anos en Italia, onde se transformou nun pintor renacentista, primeiro en Venecia, asumindo plenamente o estilo de Tiziano e Tintoretto, e despois en Roma, estudando o manierismo de Michelangelo. En 1577 estableceuse en Toledo (Espa\u00f1a), onde viviu e traballou o resto da s\u00faa vida.\nA s\u00faa formaci\u00f3n pict\u00f3rica foi complexa, obtida en tres focos culturais moi distintos: a s\u00faa primeira formaci\u00f3n bizantina foi a causante de importantes aspectos do seu estilo que floreceron na s\u00faa madurez; a segunda obt\u00edvoa en Venecia dos pintores do alto renacemento, especialmente de Tiziano, aprendendo a pintura \u00f3 \u00f3leo e a s\u00faa gama de cores \u2013el sempre se considerou parte da escola veneciana\u2013; para rematar, a s\u00faa estancia en Roma permitiulle co\u00f1ecer a obra de Michelangelo e o manierismo, que se converteu no seu estilo vital, interpretado dunha forma aut\u00f3noma.\nA s\u00faa obra componse de grandes lenzos para retablos de igrexas, numerosos cadros de devoci\u00f3n para instituci\u00f3ns relixiosas \u2013nos que a mi\u00fado participou o seu taller\u2013 e un grupo de retratos considerados do m\u00e1ximo nivel. Nas s\u00faas primeiras obras mestras espa\u00f1olas apr\u00e9ciase a influencia dos seus mestres italianos. Con todo, pronto evolucionou cara a un estilo persoal caracterizado polas s\u00faas figuras manieristas extraordinariamente alongadas con iluminaci\u00f3n propia, delgadas, fantasmais, moi expresivas, en ambientes indefinidos e unha gama de cores buscando os contrastes, casando as tradici\u00f3ns bizantinas coas da civilizaci\u00f3n occidental. Este estilo identificouse co esp\u00edrito da Contrarreforma e foise extremando nos seus \u00faltimos anos.\nActualmente est\u00e1 considerado un dos artistas m\u00e1is grandes da civilizaci\u00f3n occidental. Esta alta consideraci\u00f3n \u00e9 recente e foise formando nos \u00faltimos cen anos, cambiando a apreciaci\u00f3n sobre a s\u00faa pintura formada nos dous s\u00e9culos e medio que seguiron \u00e1 s\u00faa morte, en que chegou a considerarse un pintor exc\u00e9ntrico e marxinal na historia da arte.\nEl Greco adoitaba asinar as s\u00faas pinturas con letras gregas co seu nome completo, Dom\u00e9nicos Theotok\u00f3poulos subli\u00f1ando as\u00ed a s\u00faa ascendencia grega.\nTraxectoria.\nPrimeiros anos e familia.\nNaceu en 1541 na localidade de Fodele ou, m\u00e1is probablemente, en \"Cand\u00eda\", actual Heraklion, capital de Creta, que desde 1351 era posesi\u00f3n da Seren\u00edsima Rep\u00fablica de Venecia. Crese que descend\u00eda dunha pr\u00f3spera familia urbana, que probablemente fora expulsada de La Canea despois do alzamento contra os venecianos entre 1526 e 1528 e estableceuse en Cand\u00eda. Seu pai, Ge\u00f3rgios Theotok\u00f3poulos (\u2020 1556), era un comerciante e recadador de impostos. O seu irm\u00e1n m\u00e1is vello, Mano\u00fassos Theotok\u00f3poulos (1531 \u2013 13 de decembro de 1604), era un rico comerciante e pasou os seus \u00faltimos d\u00edas (1603\u20131604) na casa toledana do Greco.\nDom\u00e9nikos estudou pintura na s\u00faa illa natal, convert\u00e9ndose en pintor de iconas. Estaban probablemente pintadas no antigo estilo posbizantino a\u00ednda vixente na Creta daqueles tempos. O estilo posbizantino era unha continuaci\u00f3n da pintura tradicional, ortodoxa e grega, de iconas desde a Idade Media. Eran cadros de devoci\u00f3n que segu\u00edan regras fixas. Os seus personaxes copi\u00e1banse de modelos artificiais moi establecidos, que non eran en absoluto naturais nin penetraban en an\u00e1lises psicol\u00f3xicas, co ouro como fondo dos cadros. Estas iconas non estaban influenciadas polo novo naturalismo do Renacemento.\nFoi un home cultivado e de grande erudici\u00f3n, polo que na s\u00faa mocidade debeu ler os cl\u00e1sicos (en grego antigo e lat\u00edn) e os contempor\u00e1neos; \u00e1 s\u00faa morte deixou unha gran biblioteca. En 1563, aos vinte e dous anos, El Greco era descrito nun documento como \"mestre Domenigo\", o que significa que xa desempe\u00f1aba oficialmente a profesi\u00f3n de pintor. En xu\u00f1o de 1566, asinou como testemu\u00f1a nun contrato co nome \"Mestre Men\u00e9gos Theotok\u00f3poulos, pintor\". (). \"Menegos\" era a forma dialectal veneciana de \"Dom\u00e9nicos\".\nAos 26 anos a\u00ednda resid\u00eda en Cand\u00eda, e as s\u00faas obras deb\u00edan ser moi estimadas. En decembro de 1566, o Greco pediu permiso \u00e1s autoridades venecianas para vender unha \u00abt\u00e1boa da Paix\u00f3n de Cristo executada sobre fondo de ouro\u00bb nunha poxa. Esta icona bizantina do mozo Dom\u00e9nikos foi vendido polo prezo de 70 ducados de ouro, igual valor que unha obra de Tiziano ou Tintoretto da mesma \u00e9poca.\nRecentemente identificouse un dos seus traballos, \"Morte da Virxe\", na igrexa da Dormici\u00f3n (Koimesis tis Theotokou), en Siros, outra proba de que xa en Creta era considerado un \"mestre pintor\".\n\u00c9 unha cuesti\u00f3n controvertida determinar se El Greco foi bautizado dentro da Igrexa cat\u00f3lica ou ben era un ortodoxo grego. No seu testamento descr\u00edbese as\u00ed mesmo como un \u00abdevoto cat\u00f3lico\u00bb, polo que alg\u00fans autores cren que formaba parte da minor\u00eda cat\u00f3lica cretense ou que se converteu ao catolicismo antes de abandonar a illa. Outros eruditos, en cambio, base\u00e1ndose nunha extensa investigaci\u00f3n arquiv\u00edstica que comezou sobre 1960, tales como Nikolaos Panayotakis, Pandelis Prevelakis e Maria Constantoudaki, insisten en que a familia do Greco e os seus antepasados eran ortodoxos gregos. Subli\u00f1an que un dos seus t\u00edos era un sacerdote ortodoxo, e que o seu nome non se atopa mencionado nos arquivos cat\u00f3licos bautismais de Creta.\nEn Italia.\nIr a Venecia era habitual en mozos que desexaban unha educaci\u00f3n m\u00e1is ampla. Por iso, como cidad\u00e1n veneciano era natural que o mozo O Greco continuase os seus estudos en Venecia. A\u00ednda que o ano exacto non est\u00e1 claro, a maior parte dos estudosos coinciden en que O Greco marchou a Venecia ao redor de 1567. Viviu en Venecia ata 1570 e, segundo unha carta escrita polo miniaturista croata, Giulio Clovio, traballou no taller de Tiziano, quen por ent\u00f3n pasaba dos oitenta anos pero a\u00ednda estaba en activo. Clovio caracterizou o Greco como \u00abun raro talento da pintura\u00bb. \nEntre as obras m\u00e1is co\u00f1ecidas do seu per\u00edodo veneciano at\u00f3pase a \"Curaci\u00f3n do nado cego\" (Parma, Galer\u00eda Nacional), na que se percibe a influencia de Tiziano en canto ao tratamento da cor. Respecto da composici\u00f3n de figuras e a utilizaci\u00f3n do espazo, a influencia de Tintoretto \u00e9 notable. Como se observa, O Greco era disc\u00edpulo dos dous grandes mestres do Alto Renacemento. Outra obra da mesma \u00e9poca \u00e9 \"A expulsi\u00f3n dos mercadores do templo\" (h. 1570-1572, Washington).\nLogo o pintor abandonou Venecia e encami\u00f1ouse \u00e1 Cidade Eterna, onde permaneceu seis anos.\nA diferenza doutros artistas cretenses que se trasladaron a Venecia, O Greco alterou substancialmente o seu estilo e buscou distinguirse inventando interpretaci\u00f3ns novas e infrecuentes de temas relixiosos tradicionais. As s\u00faas obras pintadas en Italia recibiron a influencia do estilo renacentista veneciano, con figuras \u00e1xiles e alongadas que recordan a Tintoretto e un marco crom\u00e1tico que o conecta con Tiziano. Os pintores venecianos tam\u00e9n lle ensinaron a organizar composici\u00f3ns con m\u00faltiples figuras en paisaxes vibrantes de luz atmosf\u00e9rica. Clovio narrou visitar o Greco un d\u00eda de ver\u00e1n mentres o artista a\u00ednda se atopaba en Roma. Estaba sentado nun cuarto \u00e1s escuras, porque atopaba a escuridade m\u00e1is apropiada para pensar que a luz do d\u00eda que lle perturbaba a s\u00faa \u00abluz interior\u00bb.\nComo resultado da s\u00faa estancia en Roma, as s\u00faas obras enriquec\u00e9ronse con elementos do manierismo tales como violentos puntos de fuga na perspectiva ou estra\u00f1as actitudes nas figuras, alongadas e retorcidas con tempestuosos xestos. Tam\u00e9n en Roma recibiu o seu alcume (\"Il Greco\", \"O Grego\") co que pasar\u00eda \u00e1 historia, as\u00ed como a influencia da escultura de Michelangelo, evidente en obras como a \"Piet\u00e0\" (1570-1572, Nova York, Hispanic Society) ou o \"Martirio de San Sebasti\u00e1n\" da catedral de Palencia (h. 1577).\nCando O Greco chegou a Roma, Michelangelo e Rafael estaban mortos, pero a s\u00faa influencia continuaba sendo de suma importancia e non permit\u00eda formulaci\u00f3ns diferentes. A\u00ednda que a herdanza art\u00edstica destes grandes mestres resultaba abafadora para os novos pintores, O Greco estaba decidido a destacar en Roma defendendo os seus puntos de vista art\u00edsticos persoais, as s\u00faas ideas e o seu estilo. Loaba en particular a Correggio e Parmigianino, pero non dubidaba en rexeitar o \"Xu\u00edzo Final\" de Michelangelo na Capela Sistina. Propuxo ao papa P\u00edo V que el pod\u00eda repintar o \"Xu\u00edzo Final\" para adecualo \u00e1s ideas da Contrarreforma Cando m\u00e1is tarde lle preguntaron o que opinaba sobre Michelangelo, O Greco replicou que \u00abera un bo home, pero non sab\u00eda pintar\u00bb E velaqu\u00ed o paradoxo: dise que O Greco reaccionou fortemente contra Michelangelo, ata o condenou, pero foille imposible subtraerse \u00e1 s\u00faa influencia. A influencia de Michelangelo pode verse en obras posteriores do Greco como a \"Alegor\u00eda da Liga Santa\". Ao pintar retratos de Michelangelo, Tiziano, Clovio e, presumiblemente, Rafael nunha das s\u00faas obras (\"A purificaci\u00f3n do Templo\"), O Greco non s\u00f3 expresou a s\u00faa gratitude, sen\u00f3n que adiantou a s\u00faa pretensi\u00f3n de rivalizar con estes mestres. Como indican os seus propios comentarios, O Greco v\u00eda a Tiziano, Michelangelo e Rafael como modelos a emular. Nas s\u00faas \"Cr\u00f3nicas\" do s\u00e9culo, Giulio Mancini incl\u00fae ao Greco entre os pintores que iniciaran, en varios sentidos, unha re-avaliaci\u00f3n dos ensinos de Michelangelo.\nEntre as principais obras do seu per\u00edodo romano at\u00f3panse, ademais da mencionada \"Purificaci\u00f3n do Templo\", gran cantidade de retratos, como o \"Retrato de Giulio Clovio\" (1570-1575, N\u00e1poles) ou do gobernador de Malta \"Vincentio Anastagi\" (h. 1575, Nova York, F.C.). En Roma executou unha serie de obras profundamente marcadas pola s\u00faa aprendizaxe veneciana. Seguen a tradici\u00f3n veneciana: \"O soprador\" (h. 1570, N\u00e1poles, Capodimonte) e a \"Anunciaci\u00f3n\" (h. 1575, Madrid, Prado).\nDeste per\u00edodo son os profundos estudos do Greco sobre a arquitectura romana, que utilizou para dar estabilidade aos seus cadros inserindo con frecuencia neles edificios e estruturas do Renacemento. En Roma, O Greco foi recibido como invitado no fabuloso palacio do cardeal Alexandre Farnesio, onde o novo pintor cretense entrou en contacto coa elite intelectual da cidade. Relacionouse co erudito romano Fulvio Orsini, cuxa colecci\u00f3n incluir\u00eda m\u00e1is adiante sete pinturas do artista (\"Vista do Monte Sina\u00ed\" e un retrato de Clovio est\u00e1n entre elas) Debido \u00e1s s\u00faas ideas art\u00edsticas pouco convencionais (tales como o seu rexeitamento \u00e1 t\u00e9cnica de Michelangelo) e a s\u00faa personalidade, pronto adquiriu inimigos en Roma. O arquitecto e escritor Pirro Ligorio considerouno un \u00abbobo estranxeiro\u00bb. Material de arquivo recentemente descuberto revela unha discusi\u00f3n co cardeal Farnesio, quen obrigou o novo artista a abandonar o seu palacio. O 6 de xullo de 1572, O Greco queixouse oficialmente deste feito. Uns meses m\u00e1is tarde, o 18 de setembro de 1572, O Greco pagou as s\u00faas cotas \u00e1 Academia de San Lucas como pintor de miniaturas. Ao final dese ano, O Greco abriu o seu propio taller e contratou como axudantes os pintores Lattanzio Bonastri de Lucignano e Francisco Preboste. Este \u00faltimo traballou con el ata os \u00faltimos anos da s\u00faa vida. Non se sabe canto tempo m\u00e1is permaneceu en Roma, posiblemente puido regresar a Venecia (h. 1575\u20131576) antes de marchar a Espa\u00f1a.\nEn Espa\u00f1a.\nChegada a Toledo e primeiras obras mestras.\nNesa \u00e9poca o Mosteiro do Escorial, preto de Madrid, estaba conclu\u00edndose, e Filipe II invitara ao mundo art\u00edstico de Italia a que fora decoralo. A trav\u00e9s de Clovio e Orsini, o Greco co\u00f1eceu a Benito Arias Montano, humanista espa\u00f1ol e delegado de Filipe II, ao cl\u00e9rigo Pedro Chac\u00f3n e a Luis de Castilla, fillo natural de Diego de Castilla, de\u00e1n da catedral de Toledo. A amizade do Greco con Castilla asegurar\u00edalle as s\u00faas primeiras encargas importantes en Toledo.\nEn 1576 o artista abandonou a cidade romana e estivo primeiro en Madrid, e logo chegou a Toledo na primavera ou quizais en xullo de 1577. Foi nesta cidade onde viviu producindo as s\u00faas obras de madurez. Por aquela \u00e9poca, Toledo era a capital relixiosa de Espa\u00f1a e unha das cidades m\u00e1is grandes de Europa. Dela diciase ser un lugar con \"un pasado ilustre, un pr\u00f3spero presente e un futuro incerto\". En 1571 a poboaci\u00f3n da cidade era duns 62.000 habitantes.\nAs primeiras encargas importantes en Toledo cheg\u00e1ronlle de inmediato: o retablo maior e dous laterais para a igrexa de Santo Domingo o Antigo de Toledo. A estes retablos pertencen \"A Asunci\u00f3n da Virxe\" (Art Institute of Chicago) e \"A Trindade\" (Museo do Prado). Tam\u00e9n lle contrataron simultaneamente \"O espolio\", para a sancrist\u00eda da catedral.\nNa \"Asunci\u00f3n\", baseada na composici\u00f3n da \"Asunci\u00f3n\" de Tiziano (Bas\u00edlica de Santa Mar\u00eda dei Frari, Venecia), aparece o estilo persoal do pintor, pero o plan \u00e9 plenamente italiano. Tam\u00e9n hai referencias ao estilo escultural de Michelangelo n\u00b4\"A Trindade\", de tinguiduras renacentistas italianos e un marcado estilo manierista. As figuras son alongadas e din\u00e1micas, dispostas en zigzag. Sorprende o tratamento anat\u00f3mico e humano a figuras de car\u00e1cter divino, como Cristo ou os anxos. As cores son acedos, incandescentes e m\u00f3rbidos e, xunto cun xogo de luces en contraste, dotan \u00e1 obra dun aire m\u00edstico e din\u00e1mico. O xiro cara a un estilo persoal, diferenci\u00e1ndose dos seus mestres, comeza a xurdir no seu traballo, utilizando cores menos convencionais, agrupamentos m\u00e1is heterodoxos de personaxes e proporci\u00f3ns anat\u00f3micas \u00fanicas.\nEstas obras establecer\u00edan a reputaci\u00f3n do pintor en Toledo e d\u00e9ronlle gran prestixio. Tivo desde o principio a confianza de Diego de Castela, as\u00ed como cl\u00e9rigos e intelectuais de Toledo que reco\u00f1eceron o seu val\u00eda. Pero en cambio, as s\u00faas relaci\u00f3ns comerciais cos seus clientes foron desde o inicio complicadas a causa do preito sobre o valor de \"O espolio\", pois o cabido da catedral valorouno en moito menos do que pretend\u00eda o pintor.\nO Greco non planeaba establecerse en Toledo, pois o seu obxectivo era obter o favor de Filipe II e facer carreira na corte. De feito, conseguiu d\u00faas importantes encargas do monarca: \"Alegor\u00eda da Liga Santa\" (tam\u00e9n co\u00f1ecido como a \"Adoraci\u00f3n do nome de Xes\u00fas\" ou \"So\u00f1o de Filipe II\") e \"O martirio de San Mauricio e a lexi\u00f3n tebana\" (1578-1582), \u00e1mbolos dous a\u00ednda hoxe no mosteiro do Escorial. Na \"Alegor\u00eda\" mostrou a s\u00faa capacidade para combinar complexas iconograf\u00edas pol\u00edticas con motivos ortodoxos medievais. Ningunha destas d\u00faas obras gustou ao Rei, polo que non lle fixo m\u00e1is encargas. Segundo escribiu frei Jos\u00e9 de Sig\u00fcenza, testemu\u00f1a dos feitos, \"o cadro de San Mauricio e os seus soldados...non lle contentou \u00e1 s\u00faa Maxestade\".\nMadurez.\nFalt\u00e1ndolle o favor real, o Greco decidiu permanecer en Toledo, onde fora recibido en 1577 como un gran pintor.\nEn 1578 naceu o seu \u00fanico fillo, Jorge Manuel. A nai era Jer\u00f3nima de las Cuevas, coa que non chegou a casar e que se cre foi retratada no cadro \"A dama de armi\u00f1o\".\nO 10 de setembro de 1585 arrendou tres cuartos nun palacio do Marqu\u00e9s de Villena, que estaba subdividido en apartamentos. Al\u00ed residiu, salvo o per\u00edodo entre 1590 e 1604, o resto da s\u00faa vida.\nEn 1585 est\u00e1 documentada a presenza do seu axudante no per\u00edodo romano, o pintor italiano Francisco Preboste, e establecera un taller capaz de producir retablos completos, \u00e9 dicir, pinturas, escultura policromada e marcos arquitect\u00f3nicos de madeira dourada.\nO 12 de marzo de 1586 obtivo a encarga d\"o enterro do conde de Orgaz\", hoxe a s\u00faa obra m\u00e1is co\u00f1ecida. O cadro, realizado para a igrexa de \"Santo Tom\u00e9\" en Toledo, at\u00f3pase a\u00ednda no seu lugar. Mostra o enterro dun nobre toledano en 1323, que segundo unha lenda local foi enterrado polos santos Estevo e Agosti\u00f1o. O pintor representou na comitiva de forma anacr\u00f3nica a personaxes locais do seu tempo, inclu\u00edndo tam\u00e9n ao seu fillo. Na parte superior, a alma do morto ascende ao ceo, densamente poboado de anxos e de santos. \"O enterro do Conde de Orgaz\" mostra xa a s\u00faa caracter\u00edstica elongaci\u00f3n lonxitudinal das figuras, as\u00ed como o \"horror vacui\" (\"medo ao baleiro\"), aspectos que se far\u00edan cada vez m\u00e1is acusados a medida que el Greco envellec\u00eda. Estes trazos provi\u00f1an do manierismo, e persistiron no traballo do Greco a\u00ednda que foran abandonados pola pintura internacional alg\u00fans anos antes.\nTam\u00e9n o pago deste cadro motivou outro preito: o prezo en que foi taxado, 1.200 ducados, pareceu excesivo ao p\u00e1rroco de Santo Tom\u00e9, que solicitou unha segunda taxaci\u00f3n establec\u00e9ndose en 1.600 ducados. O p\u00e1rroco solicitou ent\u00f3n que non se tivese en conta esta segunda taxaci\u00f3n, aceptando o Greco cobrar s\u00f3 1.200 ducados. Os litixios sobre o prezo das s\u00faas obras importantes foron unha caracter\u00edstica constante na vida profesional do Greco e deron lugar a numerosas teor\u00edas para explicalo.\nO per\u00edodo da s\u00faa vida entre 1588 e 1595 est\u00e1 pouco documentado. A partir de 1580 pintou temas relixiosos, entre os que destacan os seus lenzos sobre santos: \"San Xo\u00e1n Evanxelista e San Francisco\" (h. 1590-1595, Madrid, colecci\u00f3n particular), \"As b\u00e1goas de san Pedro\", \"A Sagrada familia\" (1595, Toledo, Hospital Tavera), \"San Andr\u00e9s e San Francisco\" (1595, Madrid, Museo do Prado) e \"San Xer\u00f3nimo\" (principios do s\u00e9culo XVII, Madrid, colecci\u00f3n particular). Tam\u00e9n realizou retratos como \"O cabaleiro da man no peito\" (1585, Madrid, Museo do Prado).\n\u00daltimo per\u00edodo.\n\u00c9 a partir de 1596 cando se produce un grande aumento de encargas que se mante\u00f1en ata a s\u00faa morte. As raz\u00f3ns son varias: a reputaci\u00f3n alcanzada polo artista nos anos anteriores, o prestixio e amizade cun grupo de mecenas locais que lle proporcionaron con regularidade encargas importantes e tam\u00e9n, desde 1600, a participaci\u00f3n no taller do seu fillo Jorge Manuel, que conseguiu encargas nas vilas pr\u00f3ximas a Toledo. A \u00faltima d\u00e9cada do s\u00e9culo XVI foi un per\u00edodo crucial na s\u00faa arte pois nel desenvolveuse o seu estilo tard\u00edo.\nA\u00ednda que lle fallaron os mecenas que inicialmente buscou, o rei Filipe II e a catedral, que lle proporcionaron un cargo seguro e lucrativo, ao final atopou os seus mecenas nun grupo de homes de igrexa cuxo obxectivo era propagar a doutrina da Contrarreforma, pois a carreira do Greco coincidiu co momento da reafirmaci\u00f3n cat\u00f3lica contra o protestantismo propiciada polo Concilio de Trento, sendo o centro oficial do catolicismo espa\u00f1ol a Arquidiocese de Toledo. As\u00ed, o Greco ilustrou as ideas da Contrarreforma, como se comproba no seu repertorio de temas: representaci\u00f3ns de santos, tal como defend\u00eda a Igrexa como intercesores dos homes ante Cristo; penitentes que remarcaban o valor da confesi\u00f3n que rexeitaban os protestantes; a glorificaci\u00f3n da Virxe Mar\u00eda, igualmente posta en d\u00fabida polos protestantes; polo mesmo motivo resalt\u00e1banse os cadros sobre a Sacra Familia. O Greco foi un artista que serviu aos ideais da Contrarreforma mediante o dese\u00f1o de retablos que expu\u00f1an e resaltaban as principais devoci\u00f3ns cat\u00f3licas.\nA fama do pintor atraeu a moitos clientes que solicitaban r\u00e9plicas das s\u00faas obras m\u00e1is co\u00f1ecidas. Estas copias realizadas en grandes cantidades polo seu taller, hoxe a\u00ednda crean confusi\u00f3n no seu cat\u00e1logo de obras aut\u00e9nticas.\nEn 1596 asinou a primeira encarga importante deste per\u00edodo, o retablo para a igrexa dun seminario agosti\u00f1o de Madrid, o Colexio de dona Mar\u00eda de Arag\u00f3n, pagado con fondos que esta se\u00f1ora especificou no seu testamento. En 1597 comprometeuse con outro importante traballo, tres retablos para unha capela privada de Toledo dedicada a san Xos\u00e9. A estes retablos pertencen os cadros \"San Zos\u00e9 co Neno Xes\u00fas\", \"San Mart\u00edn e o esmoleiro\" e \"a Virxe co Neno e as santas In\u00e9s e Marti\u00f1a\". As s\u00faas figuras son cada vez m\u00e1is alongadas e retortas, os seus cadros m\u00e1is estreitos e altos, a s\u00faa interpretaci\u00f3n moi persoal do manierismo alcanza a s\u00faa culminaci\u00f3n.\nA trav\u00e9s do seu fillo, en 1603 conseguiu un novo contrato para realizar o retablo do Hospital da Caridade de Illescas. Por raz\u00f3ns desco\u00f1ecidas aceptou que a taxaci\u00f3n final fose realizada por taxadores nomeados polo Hospital. Estes fixaron un prezo moi reducido de 2.410 ducados, o que provocou un longo preito que chegou ata a chanceler\u00eda real de Valladolid e ao Nuncio papal de Madrid. O litixio terminou en 1607 e, a\u00ednda que se fixeron taxaci\u00f3ns intermedias por volta dos 4.000 ducados, ao final pagouse unha cantidade similar \u00e1 establecida inicialmente. O contratempo de Illescas afectou gravemente a econom\u00eda do Greco, que tivo que recorrer a un pr\u00e9stamo de 2.000 ducados do seu amigo Gregorio de Angulo.\nA finais de 1607, o Greco, ofreceuse a terminar a capela de Isabel de Oballe, que quedara inconclusa polo falecemento do pintor Alessandro Semini. O artista, xa con 66 anos, comprometeuse sen gastos complementarios a corrixir as proporci\u00f3ns do retablo e a substitu\u00edr unha Visitaci\u00f3n. A \"Inmaculada Concepci\u00f3n\" para esta capela \u00e9 unha das s\u00faas grandes obras tard\u00edas, os alongamentos e os retorcementos nunca antes foran tan esaxerados ou tan violentos, a forma alongada do cadro concorda coas figuras que se elevan cara ao ceo, lonxe das formas naturais.\nOs seus \u00faltimos retablos importantes inclu\u00edron un retablo maior e dous laterais para a capela do Hospital Tavera, sendo contratado o 16 de novembro de 1608 cun prazo de execuci\u00f3n de cinco anos. \"O quinto selo da Apocalipse\", lenzo para un dos retablos laterais, mostra o xenio do Greco nos seus \u00faltimos anos.\nEn agosto de 1612, o Greco e o seu fillo acordaron coas monxas de santo Domingo o Antigo contar cunha capela para o enterramento familiar. Para ela, o artista realizou \"Adoraci\u00f3n dos pastores\". \u00c9 unha obra mestra en todos os seus detalles: os dous pastores da dereita son moi alongados, as figuras manifestan o estupor e a adoraci\u00f3n de forma conmovedora. A luz destaca dando a cada personaxe importancia na composici\u00f3n. As cores nocturnas son brillantes e con fortes contrastes entre o vermello alaranxado, o amarelo, o verde, azul e rosa.\nO 7 de abril de 1614 faleceu con 73 anos, sendo enterrado en Santo Domingo o Antigo. Uns d\u00edas despois, Jorge Manuel realizou un primeiro inventario dos poucos bens do seu pai, inclu\u00edndo as obras terminadas e en execuci\u00f3n que se achaban no taller. Posteriormente, con motivo do seu segundo matrimonio en 1621, Jorge Manuel realizou un segundo inventario onde se inclu\u00edron obras non rexistradas no primeiro. O pante\u00f3n debeu ser trasladado antes de 1619 a San Torcuato, debido a unha disputa coas monxas de Santo Domingo, e foi destru\u00eddo ao demolerse a igrexa no s\u00e9culo XIX.\nA s\u00faa vida, chea de orgullo e independencia, sempre tendeu ao afianzamento do seu particular e estra\u00f1o estilo, evitando as imitaci\u00f3ns. Coleccionou volumes valiosos, que formaron unha marabillosa biblioteca. Un contempor\u00e1neo definiuno como un \"home de h\u00e1bitos e ideas exc\u00e9ntricos, tremenda determinaci\u00f3n, extraordinaria reticencia e extrema devoci\u00f3n\". Por estas ou outras caracter\u00edsticas, foi unha voz respectada e un home celebrado, convert\u00e9ndose nun artista incuestionablemente espa\u00f1ol. Frei Hortensio F\u00e9lix Paravicino, predicador e poeta espa\u00f1ol do s\u00e9culo XVII, escribiu del, nun co\u00f1ecido soneto: \nAn\u00e1lise art\u00edstica.\nEstilo e t\u00e9cnica pict\u00f3rica.\nA formaci\u00f3n do Greco permitiulle lograr unha conxunci\u00f3n entre o dese\u00f1o manierista e a cor veneciana. Con todo, en Italia os artistas estaban divididos: os manieristas romanos e florentinos defend\u00edan o debuxo como primordial na pintura e enxalzaban a Michelangelo, considerando a cor inferior, e denigraban a Tiziano; os venecianos, en cambio, sinalaban a Tiziano como o m\u00e1is grande, e atacaban a Michelangelo polo seu imperfecto dominio da cor. O Greco, como artista formado en ambas as escolas, quedou no medio, reco\u00f1ecendo a Tiziano como artista da cor e a Michelangelo como mestre do dese\u00f1o. A\u00ednda as\u00ed, non dubidou en desacreditar con dureza a Michelangelo polo seu tratamento da cor. Pero os estudosos coinciden en sinalar que foi unha cr\u00edtica enganosa, pois a est\u00e9tica do Greco compart\u00eda os ideais de Michelangelo de primac\u00eda da imaxinaci\u00f3n sobre a imitaci\u00f3n na creaci\u00f3n art\u00edstica. Os seus escritos fragmentarios en varias marxes de libros indican a s\u00faa adhesi\u00f3n \u00e1s teor\u00edas manieristas, e permiten comprender que a s\u00faa pintura non foi froito de visi\u00f3ns espirituais ou reacci\u00f3ns emocionais, sen\u00f3n que trataba de crear unha arte artificial e contranaturalista.\nPero a s\u00faa aprendizaxe veneciana tivo tam\u00e9n importantes consecuencias na s\u00faa concepci\u00f3n da arte. As\u00ed, os artistas venecianos desenvolveran unha forma de pintar claramente diferente dos manieristas romanos: a riqueza e variedade da cor, a preponderancia do naturalismo fronte ao debuxo e a manipulaci\u00f3n do pigmento como recurso expresivo. Os venecianos, en contraste co pu\u00eddo acabado dos romanos, modelaban as figuras e obxectos cunha t\u00e9cnica como de apuntamento, abocetada, que consegu\u00eda unha gran profundidade e brillantez nas cores. A pincelada do Greco tam\u00e9n estivo moi influ\u00edda polo estilo veneciano, tal como sinalou Pacheco ao visitalo en 1611: retocaba as s\u00faas pinturas unha e outra vez ata conseguir un acabado aparentemente espont\u00e1neo, como de apuntamento, que para el significaba virtuosismo. Os seus cadros presentan unha multitude de pinceladas non fundidas en superficie, o que os observadores de ent\u00f3n, como Pacheco, chamaron \"crueis borr\u00f3ns\". Pero non s\u00f3 empregou a paleta de cores veneciana e as s\u00faas tonalidades ricas e saturadas; tam\u00e9n usaba as estridentes e arbitrarias cores que gustaban aos pintores da \"maniera\", amarelos verdes estridentes, vermellos alaranxados e grises azulados. A admiraci\u00f3n que sent\u00eda polas t\u00e9cnicas venecianas expresouna da seguinte forma nun dos seus escritos: \"A imitaci\u00f3n das cores t\u00e9\u00f1oa eu pola maior dificultade...\". Sempre se reco\u00f1eceu que o Greco superou esta dificultade.\nNos trinta e sete anos que o Greco viviu en Toledo, o seu estilo transformouse profundamente. Pasou dun estilo italianizante en 1577 a evolucionar en 1600 a un moi dram\u00e1tico, propio e orixinal, intensificando sistematicamente os elementos artificiais e irreais: cabezas pequenas descansando en corpos cada vez m\u00e1is longos; a luz cada vez m\u00e1is forte e estridente, branqueando as cores das roupaxes, e un espazo pouco profundo con superpoblaci\u00f3n de figuras, que dan a sensaci\u00f3n dunha superficie plana. Nos seus \u00faltimos quince anos, o Greco levou a abstracci\u00f3n do seu estilo ata l\u00edmites insospeitados. As s\u00faas \u00faltimas obras te\u00f1en unha intensidade extraordinaria, ata o punto que alg\u00fans estudosos buscaron raz\u00f3ns relixiosas, asign\u00e1ndolle o papel de visionario e m\u00edstico. Conseguiu imprimir \u00e1s s\u00faas obras un forte impacto espiritual alcanzando o obxectivo da pintura relixiosa: inspirar emoci\u00f3n e tam\u00e9n reflexi\u00f3n. A s\u00faa dram\u00e1tica e, \u00e1s veces, teatral presentaci\u00f3n dos asuntos e figuras eran vivas lembranzas das glorias do Se\u00f1or, da Virxe e dos seus santos.\nA arte do Greco foi unha s\u00edntese entre Venecia e Roma, entre a cor e o debuxo, entre o naturalismo e a abstracci\u00f3n. Conseguiu un estilo propio que implantaba as t\u00e9cnicas venecianas no estilo e o pensamento manierista.\nA cuesti\u00f3n de ata que punto, na s\u00faa profunda transformaci\u00f3n toledana, o Greco recorreu \u00e1 s\u00faa experiencia anterior como pintor de iconas bizantinas debateuse desde comezos do s\u00e9culo XX. Alg\u00fans historiadores da arte afirmaron que a transformaci\u00f3n do Greco afund\u00edase firmemente na tradici\u00f3n bizantina e que as s\u00faas caracter\u00edsticas m\u00e1is individuais derivan directamente da arte dos seus devanceiros, mentres que outros argumentaron que a arte bizantina non pode relacionarse coa obra tard\u00eda do Greco. \u00c1lvarez Lopera sinala que hai un certo consenso entre os especialistas sobre que na s\u00faa obra de madurez utilizou ocasionalmente esquemas compositivos e iconogr\u00e1ficos procedentes da pintura bizantina.\nPara Brown, \u00e9 de grande importancia o papel desenvolvido polos mecenas toledanos do pintor, homes eruditos que souberon admirar a s\u00faa obra, que foron capaces de seguilo e financialo na s\u00faa incursi\u00f3n por esferas art\u00edsticas inexploradas. Recorda Brown que os seus \u00faltimos cadros, nada convencionais, pintounos para adornar instituci\u00f3ns relixiosas rexidas por estes homes. Finalmente, sinala que a adhesi\u00f3n destes homes aos ideais da Contrarreforma permitiu ao Greco desenvolver un estilo enormemente complexo de pensamento que serviu para representar os temas relixiosos con enorme claridade.\nO historiador do s\u00e9culo XVII Giulio Mancini expresou a pertenza do Greco \u00e1s d\u00faas escolas, manierista e veneciana. Sinalou ao Greco entre os artistas de Roma que iniciaran unha \"revisi\u00f3n ortodoxa\" dos ensinos de Michelangelo, pero igualmente sinalou as diferenzas, manifestando que como disc\u00edpulo de Tiziano era buscado polo seu estilo \"resolto e fresco\", fronte ao modo est\u00e1tico que se impu\u00f1a ent\u00f3n en Roma.\nO tratamento das s\u00faas figuras \u00e9 manierista: na s\u00faa evoluci\u00f3n non s\u00f3 foi alargando as figuras, sen\u00f3n fac\u00e9ndoas m\u00e1is sinuosas, buscando posturas retortas e complexas -a \"figura serpentinata\"-. Era o que os pintores manieristas chamaban \"furia\" da figura, e consideraban que a forma ondulante da chama do lume era a m\u00e1is apropiada para representar a beleza. El mesmo consideraba as proporci\u00f3ns alongadas m\u00e1is belas que as de tama\u00f1o natural, segundo se desprende dos seus propios escritos.\nOutra caracter\u00edstica da s\u00faa arte \u00e9 a ausencia de naturezas mortas. O seu tratamento do espazo pict\u00f3rico evita a ilusi\u00f3n da profundidade e a paisaxe, habitualmente desenvolv\u00eda os seus asuntos en espazos indefinidos que aparecen illados por unha cortina de nubes. As s\u00faas grandes figuras conc\u00e9ntranse nun espazo reducido pr\u00f3ximo ao plano do cadro, a mi\u00fado api\u00f1adas e superpostas.\nO tratamento que d\u00e1 \u00e1 luz \u00e9 moi diferente do habitual. Nos seus cadros nunca brilla o sol, cada personaxe parece ter dentro a s\u00faa propia luz ou reflicte a luz dunha fonte non visible. Nos seus \u00faltimos cadros a luz faise m\u00e1is forte e brillante, ata o punto de branquear o fondo das cores. Este emprego da luz concorda co seu contranaturalismo e o seu estilo cada vez m\u00e1is abstracto.\nO historiador da arte Max Dvo\u0159\u00e1k foi o primeiro que relacionou o estilo do Greco co manierismo e o contranaturalismo. Actualmente caracter\u00edzase o estilo do Greco como \u00abtipicamente manierista\u00bb.\nO Greco tam\u00e9n destacou como retratista, sendo capaz de representar os trazos do modelo e de transmitir o seu car\u00e1cter. Os seus retratos son menores en n\u00famero que as s\u00faas pinturas relixiosas. Wethey di que \u00abpor medios simples, o artista creaba unha memorable caracterizaci\u00f3n que \u00f3 coloca no m\u00e1is alto rango dos retratistas, xunto a Tiziano e Rembrandt\u00bb.\nAo servizo da Contrarreforma.\nOs mecenas do Greco eran na s\u00faa maior\u00eda eclesi\u00e1sticos cultos e relacionados co centro oficial do catolicismo espa\u00f1ol, que era a Arquidiocese de Toledo. A carreira do Greco coincidiu co momento culminante da reafirmaci\u00f3n cat\u00f3lica contra o protestantismo, polo que os cadros que lle encargaban os seus mecenas segu\u00edan as directivas art\u00edsticas da Contrarreforma. O Concilio de Trento, conclu\u00eddo en 1563, reforzara os artigos de fe. Os bispos eran os responsables de velar polo cumprimento da ortodoxia, e os sucesivos arcebispos de Toledo impuxeron a obediencia \u00e1s reformas a trav\u00e9s do \"Consello da arquidiocese\". Este organismo, co que o Greco estivo estreitamente relacionado, ti\u00f1a que aprobar todos os proxectos art\u00edsticos da diocese que deb\u00edan cinguirse fielmente \u00e1 teolox\u00eda cat\u00f3lica.\nO Greco estivo ao servizo das teses da Contrarreforma como se pon de manifesto no seu repertorio tem\u00e1tico: gran parte da s\u00faa obra est\u00e1 dedicada \u00e1 representaci\u00f3n de santos, cuxo papel de intercesores do home ante Cristo era defendido pola Igrexa. Destacou o valor da confesi\u00f3n e a penitencia, que os protestantes discut\u00edan, con m\u00faltiples representaci\u00f3ns de santos penitentes e tam\u00e9n de Mar\u00eda Magdalena. Outra parte importante da s\u00faa obra enxalza \u00e1 Virxe Mar\u00eda, cuxa maternidade divina era negada polos protestantes e defendida en Espa\u00f1a, tendo en conta da gran devoci\u00f3n que se lle ti\u00f1a no catolicismo espa\u00f1ol.\nO traballo do taller.\nAdemais dos cadros da s\u00faa propia man, hai un importante n\u00famero de obras producidas no seu taller por axudantes que, baixo a s\u00faa direcci\u00f3n, segu\u00edan bosquexos seus. Est\u00edmase que son da orde de trescentos os lenzos do taller, que a\u00ednda nalg\u00fans estudos son admitidos como obras aut\u00f3grafas. Estas obras est\u00e1n realizadas cos mesmos materiais, cos mesmos procedementos e seguindo os seus modelos; nelas intervi\u00f1a o artista parcialmente, pero a maior parte do traballo realiz\u00e1bana os seus axudantes. Loxicamente, esta produci\u00f3n non ten a mesma calidade que as s\u00faas obras aut\u00f3grafas.\nO pintor organizou a s\u00faa produci\u00f3n a niveis distintos: as grandes encargas realiz\u00e1baas na s\u00faa totalidade el mesmo, mentres que os seus axudantes realizaban lenzos m\u00e1is modestos, con iconograf\u00edas destinadas \u00e1 devoci\u00f3n popular. A organizaci\u00f3n da produci\u00f3n, contemplando obras totalmente aut\u00f3grafas do mestre, outras coa s\u00faa intervenci\u00f3n parcial e un \u00faltimo grupo realizado totalmente polos seus axudantes, permitialle traballar con varios prezos, pois o mercado da \u00e9poca non sempre pod\u00eda pagar as elevadas tarifas do mestre.\nEn 1585 foi seleccionando tipolox\u00edas e iconograf\u00edas, formando un repertorio no que traballou repetidamente cun estilo cada vez m\u00e1is flu\u00eddo e din\u00e1mico. O \u00e9xito popular dos seus cadros de devoci\u00f3n, moi buscados pola s\u00faa clientela toledana para capelas e conventos, levoulle a elaborar varios temas. Alg\u00fans interesaban especialmente, repetindo deles numerosas versi\u00f3ns: San Francisco en \u00e9xtase ou estigmatizado, a Magdalena, San Pedro e San Paulo, a pano da Ver\u00f3nica ou a Crucifixi\u00f3n.\nEn Toledo hab\u00eda trece conventos franciscanos, quizais por iso un dos temas m\u00e1is demandados sexa San Francisco. Do taller do Greco sa\u00edron da orde do centenar de cadros sobre este santo, deles 25 son aut\u00f3grafos reco\u00f1ecidos, o resto son obras en colaboraci\u00f3n co taller ou copias do mestre. Estas imaxes, dram\u00e1ticas e sinxelas, moi similares, con s\u00f3 pequenas variaci\u00f3ns nos ollos ou nas mans, tiveron grande \u00e9xito.\nTam\u00e9n o tema da Magdalena arrepentida, s\u00edmbolo da confesi\u00f3n dos pecados e da penitencia na Contrarreforma, era moi solicitado. O pintor desenvolveu polo menos cinco tipolox\u00edas diferentes deste tema, as primeiras baseadas en modelos tizianescos e as \u00faltimas totalmente persoais.\nAo taller acud\u00edan clientes de Toledo e doutras cidades espa\u00f1olas atra\u00eddos pola inspiraci\u00f3n do pintor. Entre 1585 e 1600 sa\u00edron do taller numerosos cadros de altar e retratos, destinados a igrexas, conventos e particulares. Alg\u00fans son de gran calidade, outros m\u00e1is sinxelos son obras dos seus colaboradores, a\u00ednda que case sempre asinados polo mestre.\nDesde 1585, o Greco mantivo ao seu axudante italiano Francisco Preboste, que traballaba con el desde o per\u00edodo romano. A partir de 1600, o taller ocupaba 24 estancias, un xard\u00edn e un patio. Nestes primeiros anos do s\u00e9culo cobrou relevancia no seu taller a presenza do seu fillo e novo axudante Jorge Manuel Theotoc\u00f3puli, que ent\u00f3n contaba vinte anos. Tam\u00e9n traballou no taller o seu disc\u00edpulo Lu\u00eds Trist\u00e1n de Escamilla, ademais doutros colaboradores.\nFrancisco Pacheco, pintor e sogro de Diego Vel\u00e1zquez, describiu o taller que visitou en 1611: citou un grande armario, cheo de modelos de arxila feitos polo Greco e que empregaban no seu traballo. Sorprendeulle contemplar nun almac\u00e9n copias ao \u00f3leo, en pequeno formato, de todo o que o Greco pintara na s\u00faa vida.\nUnha das produci\u00f3ns m\u00e1is caracter\u00edstica do taller da \u00faltima \u00e9poca son os ciclos dos Ap\u00f3stolos, representados de medio busto ou de tres cuartos cos seus s\u00edmbolos correspondentes. \u00c1s veces represent\u00e1baselles por parellas. Son figuras asc\u00e9ticas, de siluetas enxoitas e alongadas, que recordan as iconas gregas.\nEscultura e arquitectura.\nNesa \u00e9poca en Espa\u00f1a a principal forma de decoraci\u00f3n das igrexas eran os retablos, que constaban de pinturas, esculturas policromadas e unha estrutura arquitect\u00f3nica de madeira dourada. O Greco instalou un taller onde se chegaron a realizar todos estes labores, e participou no dese\u00f1o arquitect\u00f3nico de varios retablos. Tense constancia dos seus estudos sobre a arquitectura da \u00e9poca, pero o seu labor como arquitecto se reduce \u00e1 s\u00faa participaci\u00f3n nalg\u00fans retablos que lle encargaron.\nPacheco, na s\u00faa visita ao taller de 1611, citou os pequenos modelos de xeso, barro e cera realizados polo Greco e que lle serv\u00edan para preparar as s\u00faas composici\u00f3ns. Do estudo dos contratos que asinou o Greco, San Rom\u00e1n conclu\u00edu que este nunca realizou as tallas dos retablos, a\u00ednda que nalg\u00fans casos facilitou ao escultor debuxos e modelos para as mesmas. Wethey acepta como esculturas do Greco \"A imposici\u00f3n da casula a Santo Ildefonso\" que formaba parte do marco de \"O espolio\" e o \"Cristo resucitado\" que coroaba o retablo do Hospital de Tavera.\nEn 1945, o conde das Infantas adquiriu as esculturas de \"Epimeteo e Pandora\" en Madrid e demostrou que eran obra do Greco pois hai relaci\u00f3ns estil\u00edsticas coa s\u00faa produci\u00f3n pict\u00f3rica e escult\u00f3rica. Xavier de Salas interpretou que estas figuras eran representaci\u00f3ns de Epimeteo e Pandora vendo nelas unha reinterpretaci\u00f3n do David de Michelangelo con lixeiras variaci\u00f3ns: figuras m\u00e1is alongadas, distinta posici\u00f3n da cabeza e as pernas menos abertas. Salas tam\u00e9n sinalou que \"Pandora\" corresponde a un investimento da figura de \"Epimeteo\", aspecto caracter\u00edstico do manierismo. Puppi considerou que foron modelos para determinar a posici\u00f3n m\u00e1is acertada das figuras da dereita da pintura do Laocoonte.\nReco\u00f1ecemento hist\u00f3rico da s\u00faa pintura.\nA arte do Greco foi apreciado de moi diferente xeito ao longo da historia. Segundo a \u00e9poca, foi sinalado como m\u00edstico, manierista, protoexpresionista, protomoderno, lun\u00e1tico, astigm\u00e1tico, quintaesencia do esp\u00edrito espa\u00f1ol e pintor grego.\nOs poucos contempor\u00e1neos que escribiron sobre o Greco admit\u00edan o seu dominio t\u00e9cnico, pero o seu estilo singular desconcert\u00e1baos. Francisco Pacheco, pintor e te\u00f3rico que o visitou, non puido admitir o desd\u00e9n do Greco polo debuxo e por Michelangelo, pero non o exclu\u00edu dos grandes pintores. Cara a finais do s\u00e9culo XVII esta valoraci\u00f3n ambigua tornouse negativa: o pintor Jusepe Mart\u00ednez, que co\u00f1ec\u00eda as obras dos mellores pintores barrocos espa\u00f1ois e italianos, considerou o seu estilo caprichoso e extravagante; para Antonio Palomino, autor do principal tratado sobre os pintores espa\u00f1ois ata quedar superado en 1800, o Greco era un bo pintor nas obras temper\u00e1s cando imitaba a Tiziano, pero no seu estilo tard\u00edo \u00abtratou de mudar de xeito, con tal extravagancia, que chegou a facer desprezable e rid\u00edcula a s\u00faa pintura, as\u00ed no descoxuntado do debuxo como no desabrido da cor\u00bb. Palomino acu\u00f1ou unha frase que se fixo popular ata ben entrado o s\u00e9culo XIX: \u00abO que fixo ben, ning\u00fan o fixo mellor; e o que fixo mal, ning\u00fan o fixo peor\u00bb. F\u00f3ra de Espa\u00f1a non hab\u00eda opini\u00f3n sobre o Greco pois toda a s\u00faa obra estaba en Espa\u00f1a.\nO poeta e cr\u00edtico Th\u00e9ophile Gautier, no seu libro sobre a s\u00faa soada viaxe a Espa\u00f1a en 1840, formulou a s\u00faa importante revisi\u00f3n do valor da arte do Greco. Aceptou a opini\u00f3n xeneralizada de extravagante e un pouco tolo, pero d\u00e1ndolle unha connotaci\u00f3n positiva, e non pexorativa como ata ent\u00f3n. Na d\u00e9cada de 1860 Eug\u00e8ne Delacroix e Jean-Fran\u00e7ois Millet xa posu\u00edan obras aut\u00e9nticas do Greco. \u00c9douard Manet viaxou en 1865 a Toledo para estudar a obra do pintor grego, e a\u00ednda que volveu profundamente impresionado pola obra de Diego Vel\u00e1zquez, tam\u00e9n eloxiou ao pintor cretense. Paul Lefort, na s\u00faa influente historia da pintura de 1869, escribiu: \u00abO Greco non era un tolo nin o desaforado extravagante que se pensaba. Era un colorista audaz e entusiasta, probablemente demasiado dado a estra\u00f1as xustaposici\u00f3ns e tons fora do com\u00fan que, sumando ousad\u00edas, finalmente conseguiu primeiro subordinar e logo sacrificar todo na s\u00faa procura de efectos. A pesar dos seus erros, o Greco soamente pode considerarse como un gran pintor\u00bb. Para Jonathan Brown, a opini\u00f3n de Lefort abr\u00eda o cami\u00f1o para a consideraci\u00f3n do estilo do Greco como a obra dun xenio, non a dun lun\u00e1tico que s\u00f3 pasaba por intervalos de lucidez.\nEn 1907 Manuel Bartolomeu Coss\u00edo publicou un libro sobre el que supuxo un avance importante no co\u00f1ecemento do pintor. Recompilou e interpretou todo o publicado ata ent\u00f3n, deu a co\u00f1ecer novos documentos, realizou o primeiro esquema da evoluci\u00f3n estil\u00edstica do pintor, distinguindo d\u00faas etapas italianas e tres espa\u00f1olas, e realizou o primeiro cat\u00e1logo das s\u00faas obras, que inclu\u00eda 383 cadros. Mostrou a un pintor bizantino, formado en Italia, pero Coss\u00edo non foi imparcial cando opinou que o Greco na s\u00faa estancia en Espa\u00f1a asimilara a cultura castel\u00e1, afirmando que foi o que m\u00e1is profundamente a reflectiu. Coss\u00edo, mediatizado polas ideas nacionalistas do rexeneracionismo espa\u00f1ol de principios do s\u00e9culo XX, mostrou un Greco imbu\u00eddo e influenciado pola alma castel\u00e1. O libro de Coss\u00edo adquiriu un gran prestixio, durante d\u00e9cadas foi o libro de referencia, e \u00e9 o causante da consideraci\u00f3n xeral do Greco como int\u00e9rprete do misticismo espa\u00f1ol.\nSan Rom\u00e1n publicou en 1910 \"El Greco en Toledo\", dando a co\u00f1ecer 88 novos documentos, entre eles o inventario de bens \u00e1 morte do pintor, as\u00ed como outros moi importantes sobre as principais obras. San Rom\u00e1n estableceu a base do co\u00f1ecemento documental do per\u00edodo espa\u00f1ol do Greco.\nA fama do Greco comezou a principios do s\u00e9culo XX cos primeiros reco\u00f1ecementos de organismos europeos e americanos, as\u00ed como das vangardas art\u00edsticas. A idea do Greco como precursor da arte moderna foi especialmente desenvolvida polo cr\u00edtico alem\u00e1n Meier-Graefe no seu libro \"Spanische Reise\", onde, analizando a obra do cretense, considerou que hab\u00eda similitudes con Paul C\u00e9zanne, Manet, Pierre-Auguste Renoir e Edgar Degas, e tam\u00e9n creu ver na obra do Greco que se anticipaban todas as invenci\u00f3ns da arte moderna.\nO m\u00e9dico portugu\u00e9s Ricardo Jorge sinalou a hip\u00f3tese da tolemia en 1912, pois creu ver no Greco a un paranoico; mentres que o alem\u00e1n Goldschmitt e o espa\u00f1ol Beritens defenderon a hip\u00f3tese do astigmatismo para xustificar as anomal\u00edas da s\u00faa pintura.\nSobre 1930 xa se co\u00f1ec\u00eda documentalmente a estancia en Espa\u00f1a do pintor e comez\u00e1base o estudo da evoluci\u00f3n estil\u00edstica do per\u00edodo toledano, con todo pouco se sab\u00eda dos per\u00edodos anteriores.\nEntre 1920 e 1940 estud\u00e1ronse os per\u00edodos veneciano e romano. O descubrimento do \"Tr\u00edptico de M\u00f3dena\" asinado mostrou a transformaci\u00f3n do estilo cretense \u00e1 linguaxe do Renacimiento veneciano, e durante a segunda posguerra mundial asign\u00e1ronselle erroneamente multitude de cadros italianos, chegando a considerarse ata 800 pinturas no seu cat\u00e1logo.\nEn 1962 Harold H. Wethey rebaixou considerablemente esta cifra, e estableceu un corpus convincente que ascend\u00eda a 285 obras aut\u00e9nticas. O valor do cat\u00e1logo de Wethey vese confirmado polo feito que durante os \u00faltimos anos s\u00f3 un n\u00famero reducido de pinturas se engadiron ou quitaron da s\u00faa lista.\nOs extensos comentarios sobre arte escritos polo propio pintor, descubertos recentemente e dados a co\u00f1ecer por Fernando Mar\u00edas Franco e Agust\u00edn Bustamante, contribu\u00edron a demostrar que o pintor era un artista intelectual inmerso na teor\u00eda e pr\u00e1ctica art\u00edstica do s\u00e9culo XVI italiano.\nObra pict\u00f3rica.\nIncl\u00faese parte da s\u00faa mellor obra para dar unha visi\u00f3n xeral do seu estilo pict\u00f3rico, da s\u00faa evoluci\u00f3n art\u00edstica e das circunstancias que envolveron \u00e1s s\u00faas obras tanto na s\u00faa execuci\u00f3n como nos avatares posteriores. Foi un pintor de retablos, por iso com\u00e9zase co \"retablo de Santo Domingo\", o primeiro que concibiu. \"O espolio\", unha das s\u00faas obras mestras, mostra o seu primeiro estilo en Espa\u00f1a a\u00ednda influenciado polos seus mestres italianos. \"O enterro do Se\u00f1or de Orgaz\" \u00e9 a obra se\u00f1era do seu segundo per\u00edodo en Espa\u00f1a, o chamado de madurez. \"O retablo de do\u00f1a Mar\u00eda\" sup\u00f3n o inicio do seu \u00faltimo estilo, un xiro radical polo que \u00e9 universalmente admirado. O cadro de Illescas explica como se foi estilizando o seu estilo tard\u00edo. Incl\u00faese logo dous dos seus reco\u00f1ecidos retratos. Term\u00ednase coa \"Visi\u00f3n da Apocalipse\", que mostra o expresionismo extremo das s\u00faas \u00faltimas composici\u00f3ns.\nO retablo maior de Santo Domingo o Antigo.\nEn 1576, en Santo Domingo o Antigo constru\u00eduse unha nova igrexa cos bens da falecida dona Mar\u00eda de Silva, destinada a ser o seu lugar de enterramento.\nO Greco acababa de chegar a Espa\u00f1a e durante a s\u00faa estancia en Roma co\u00f1ecera ao irm\u00e1n do testamenteiro do construtor de Santo Domingo, Luis de Castilla. Foi o irm\u00e1n quen contactou co Greco e quen falou favorablemente da calidade do pintor.\nEn total eran nove lenzos, sete no retablo maior e outros dous en dous altares laterais. Deles hoxe en d\u00eda s\u00f3 quedan tres pinturas orixinais no retablo. As demais foron vendidas e substitu\u00eddas por copias.\nO Greco nunca ata ent\u00f3n se enfrontara a unha tarefa tan ambiciosa, deb\u00edanse concibir pinturas de grandes dimensi\u00f3ns, encaixar cada unha das respectivas composici\u00f3ns e harmonizalas todas no seu conxunto. O resultado foi moi reco\u00f1ecido e proporcionoulle inmediata fama.\nNo lenzo principal, \"A Asunci\u00f3n\", estableceu unha composici\u00f3n piramidal entre os dous grupos de ap\u00f3stolos e a Virxe; para iso precisou resaltala e diminu\u00edr a importancia dos anxos. Hai unha tendencia ao \"horror vacui\": inclu\u00edr o m\u00e1ximo n\u00famero de figuras e os m\u00ednimos elementos ambientais. Dest\u00e1canse xestos e actitudes. Este aspecto foi sempre unha das s\u00faas grandes inquietudes, dotar \u00e1s s\u00faas figuras de elocuencia e expresi\u00f3n. Conseguiuno incorporando e constitu\u00edndo ao longo da s\u00faa carreira un repertorio de xestos cuxa expresividade deb\u00eda co\u00f1ecer ben.\nO espolio.\nO cabido da catedral de Toledo debeu encargar ao Greco \"O espolio\" o 2 de xullo de 1577. Foi dos primeiros traballos en Toledo, xunto \u00e1s pinturas do retablo de San Domingo o Antigo, recentemente chegado de Italia.\nO motivo do cadro, \"O espolio\", \u00e9 o momento inicial da Paix\u00f3n no que Xes\u00fas \u00e9 desposu\u00eddo das s\u00faas roupas. O pintor inspirouse nun texto de Santo Boaventura, pero a composici\u00f3n que ideou non satisfixo ao cabido. Na parte inferior esquerda pintou a Virxe, Mar\u00eda Magdalena e Mar\u00eda Cleof\u00e1s, a\u00ednda que non consta nos evanxeos que estivesen al\u00ed, mentres que na parte superior, por encima da cabeza de Cristo, situou a maior\u00eda do grupo que o escoltaba, inspir\u00e1ndose en iconograf\u00edas antigas bizantinas. O cabido considerou que ambos os aspectos eran \"impropiedades que escurec\u00edan a historia e desvalorizaban a Cristo\". Este foi o motivo do primeiro preito que o pintor tivo en Espa\u00f1a. Os tasadores nomeados polo Greco solicitaron 900 ducados, cantidade desmesurada. O pintor acabou recibindo como pago 350 ducados, pero non tivo que cambiar as figuras que xeraran o conflito.\nCoss\u00edo realizou a seguinte an\u00e1lise sobre este cadro no seu soado libro sobre o pintor:\nO Greco e o seu taller pintaron varias versi\u00f3ns sobre este mesmo tema, con variantes. Wethey catalogou quince cadros con este tema e outras catro copias de medio corpo. S\u00f3 en cinco destas obras viu a man do artista e as outras dez considerounas produci\u00f3ns do taller ou copias posteriores de pequeno tama\u00f1o e pouca calidade.\nO enterro do Se\u00f1or de Orgaz.\nA igrexa de \"Santo Tom\u00e9\" albergaba os restos do Conde de Orgaz, que morrera en 1323 logo dunha vida moi xenerosa en doaz\u00f3ns a instituci\u00f3ns relixiosas de Toledo. Segundo unha lenda local, a caridade do Se\u00f1or de Orgaz fora recompensada no momento do seu enterro, aparecendo milagrosamente santo Estevo e santo Agosti\u00f1o que introduciron o seu cad\u00e1ver na tumba. No contrato do cadro, asinado en marzo de 1586, inclu\u00edase unha descrici\u00f3n dos elementos que o artista deb\u00eda representar:\nO retablo de dona Mar\u00eda de Arag\u00f3n.\nEn 1596 o Greco recibiu a encarga do retablo da igrexa do colexio seminario da Encarnaci\u00f3n de Madrid, m\u00e1is co\u00f1ecido polo nome do seu mecenas dona Mar\u00eda de Arag\u00f3n. Deb\u00eda realizarse en tres anos e valorouse en m\u00e1is de sesenta e tres mil reais, o prezo m\u00e1is alto que recibiu na s\u00faa vida. O colexio pechouse en 1808 ou 1809, pois senllos decretos de Xos\u00e9 Bonaparte reduciron os conventos existentes e posteriormente suprimiron as ordes relixiosas. O edificio transformouse en sal\u00f3n de Cortes en 1814, actual Senado espa\u00f1ol, e o retablo foi desmontado nese per\u00edodo. Logo de varios traslados (nun deles estivo na casa da Inquisici\u00f3n) terminou no \"Museo de la Trinidad\", creado con obras de arte requisadas pola Lei de Desamortizaci\u00f3n. Devandito museo fusionouse co Museo do Prado en 1872 e por iso cinco dos seus lenzos est\u00e1n neste. Nestes traslados, o sexto lenzo, \"a Adoraci\u00f3n dos pastores\", foi vendido e actualmente at\u00f3pase no Museo Nacional de Arte de Roman\u00eda de Bucarest.\nA falta de documentos sobre o mesmo orixinou distintas hip\u00f3teses sobre os cadros que o forman. En 1908 Coss\u00edo relacionou \"O bautismo\", \"A crucifixi\u00f3n\", \"A resurrecci\u00f3n\" e \"A anunciaci\u00f3n\". August L. Mayer propuxo en 1931 a relaci\u00f3n entre os lenzos anteriores coa \"Pentecoste\" e \"A adoraci\u00f3n dos pastores de Bucarest\". En 1943 Manuel G\u00f3mez Moreno propuxo un retablo reticular formado por estes seis cadros sen argumentalo. Pero para alg\u00fans especialistas \"A resurrecci\u00f3n\" e \"A Pentecoste\" non formar\u00edan parte del, pois correspond\u00edan a formulaci\u00f3ns estil\u00edsticas diferentes.\nEn 1985 apareceu un documento de 1814 co rexistro das obras depositadas na casa da Inquisici\u00f3n que cita \"sete quadros de pinturas orixinais de Domenico Greco que estaban no Altar Maior\". Esta informaci\u00f3n afianzou a hip\u00f3tese de G\u00f3mez Moreno dun retablo de tres ruas en dous pisos supo\u00f1endo que o s\u00e9timo estar\u00eda nun terceiro piso amodo de \u00e1tico.\nOs temas, salvo \"A Pentecoste\", foran desenvolvidos xa anteriormente, alg\u00fans na s\u00faa etapa italiana. Segundo Ruiz G\u00f3mez estes temas son retomados con grande orixinalidade mostrando a s\u00faa espiritualidade m\u00e1is expresionista. A partir deste momento a s\u00faa obra toma un cami\u00f1o moi persoal e desconcertante distanci\u00e1ndose do estilo naturista que comezaba a dominar naquela \u00e9poca. As escenas est\u00e1n suscitadas en espazos claustrof\u00f3bicos potenciando a verticalidade dos formatos. Unha luz espectral destaca a irrealidade das figuras, algunhas en escorzos moi marcados. A cor fr\u00eda, intensa e contrastada aplicada con soltura \u00e1s s\u00faas poderosas construci\u00f3ns anat\u00f3micas mostra o que ser\u00eda o seu estilo tard\u00edo.\nCapela maior do Hospital da Caridade de Illescas.\nEn 1603 recibiu a encarga de realizar todos os elementos decorativos da capela maior da igrexa do Hospital da Caridade de Illescas (Toledo) que inclu\u00eda retablos, esculturas e catro pinturas. O Greco desenvolveu un programa iconogr\u00e1fico que enxalzaba \u00e1 Virxe Mar\u00eda. Os catro cadros te\u00f1en un estilo pict\u00f3rico similar, sendo tres deles de formato circular ou el\u00edptico.\n\"A Anunciaci\u00f3n\" que se contempla \u00e1 dereita \u00e9 de formato circular e \u00e9 unha reelaboraci\u00f3n da que pintou para o \"Colexio de Dona Mar\u00eda de Arag\u00f3n\". A\u00ednda mantendo os tipos e xestos anteriores do Colexio de Mar\u00eda de Arag\u00f3n, o pintor avanza no seu expresionismo tard\u00edo, as s\u00faas figuras son m\u00e1is chameantes e axitadas cunha forza interior m\u00e1is inquietante.\nRetratos.\nDesde os seus comezos en Italia, o Greco foi un gran retratista. A composici\u00f3n e o estilo est\u00e1n aprendidos de Tiziano, a colocaci\u00f3n da figura, normalmente de medio corpo e os fondos neutros. Os seus mellores retratos, xa na s\u00faa madurez en Toledo, seguen estes criterios. Anal\u00edzanse tres dos seus retratos.\n\"O cabaleiro da man no peito\" \u00e9 un dos m\u00e1is importantes do artista e s\u00edmbolo do cabaleiro espa\u00f1ol do Renacemento. A rica espada, a man no peito levada con xesto solemne e a relaci\u00f3n que o cabaleiro establece co espectador mir\u00e1ndolle aos ollos, converteron este retrato na referencia das consideradas esencias do espa\u00f1ol, do honor de Castela.\nTr\u00e1tase dunha obra temper\u00e1 do Greco, recentemente chegado a Espa\u00f1a, pois a s\u00faa factura aprox\u00edmase aos modos venecianos. O lenzo foi restaurado en diferentes ocasi\u00f3ns, nas que se retocaron faltas de cor, se repintou o fondo e retocouse a vestimenta do personaxe. A restauraci\u00f3n de 1996 resultou moi pol\u00e9mica pois ao levantar os repintes do fondo e os da vestimenta, cambiou a visi\u00f3n que durante moito tempo se proxectou deste personaxe.\nDo \"Retrato dun cabaleiro anci\u00e1n\" desco\u00f1\u00e9cese a identidade do personaxe e dest\u00e1case a s\u00faa alta calidade pict\u00f3rica e a s\u00faa penetraci\u00f3n psicol\u00f3xica. Para Ruiz G\u00f3mez destacan os seus ollos de cor mel e expresi\u00f3n bondadosa, algo perdida, no seu rostro magro, co seu nariz longo e fino, algo desviado para a dereita e os beizos finos, o bigote e a pera entrecanos. Unha especie de aura separa a cabeza do fondo, desdibuxando o contorno e outorg\u00e1ndolle \u00e1 mesma movemento e vivacidade. \u00c1lvarez Lopera subli\u00f1ou a acentuaci\u00f3n das tradicionais asimetr\u00edas dos retratos do Greco e describiu a li\u00f1a sinuosa que ordena este rostro desde a mecha central pasando polo nariz e conclu\u00edndo na punta do queixo. Finaldi ve na asimetr\u00eda unha dobre percepci\u00f3n emotiva, lixeiramente riseira e vivaz o lado dereito, reconcentrado e pensativo o esquerdo.\nVisi\u00f3n da Apocalipse.\nEste lenzo foille encargado en 1608, \u00e9 unha das s\u00faas \u00faltimas obras e mostra o seu estilo m\u00e1is extremo. \u00c1 morte do pintor en 1614, a\u00ednda non fora entregado. O cadro deb\u00eda colocarse nun retablo da capela do Hospital de Tavera de Toledo. Na restauraci\u00f3n do \"Museo Metropolitano de Arte\" de Nova York de 1958, posterior \u00e1 s\u00faa compra, atopouse que non s\u00f3 fora cortado por arriba onde o bordo estaba esfia\u00f1ado sen\u00f3n tam\u00e9n no seu lado esquerdo. Segundo \u00c1lvarez Lopera si ti\u00f1a as mesmas medidas que o cadro do outro retablo lateral, \"A Anunciaci\u00f3n\" de 406 x 209\u00a0cm, a parte cortada a finais do s\u00e9culo XIX ser\u00eda a superior de 185\u00a0cm de alto e o corte esquerdo de 16\u00a0cm de ancho, sendo as proporci\u00f3ns orixinais aproximadamente o dobre de alto que de ancho.\nRepresenta o momento da Apocalipse cando Deus lle amosa a san Xo\u00e1n nunha visi\u00f3n a apertura dos sete selos: \"Cando abriu o quinto selo, vin baixo o altar as almas dos degolados pola palabra de Deus e polo testemu\u00f1o que deron. E gritaron cunha gran voz dicindo: \u00abAta cando Se\u00f1or, santo e verdadeiro, non far\u00e1s xustiza, e non vingar\u00e1s o noso sangue nos que viven na terra?\u00bb E d\u00e9uselles a cada un un manto branco e d\u00edxoselles que descansasen a\u00ednda un pouco de tempo\"...(Apocalipse 6, 9-11).\nO cadro, no estado actual despois do corte, est\u00e1 dominado pola xigantesca figura de san Xo\u00e1n. Os resucitados son sete, n\u00famero m\u00e1xico da Apocalipse, os mesmos que empregou Albrecht D\u00fcrer e outros autores ao representar esta mesma pasaxe.\nPara Wethey a cor ten unha gran relevancia neste cadro. O azul luminoso do vestido de san Xo\u00e1n onde se reflicten luces brancas e, como contraste, aos seus p\u00e9s hai un manto rosa. \u00c1 esquerda os m\u00e1rtires espidos dispo\u00f1en dun fondo cun manto amarelo p\u00e1lido, mentres que os corpos das mulleres son dunha gran brancura que contrasta cos amarelos corpos masculinos. Mantos verdes con reflexos amarelos son o fondo dos tres espidos da esquerda. Os m\u00e1rtires forman un grupo irregular nun espazo indefinido azul p\u00e1lido sobre chan avermellado e todo nun ambiente de nubes escuras que produce unha impresi\u00f3n de so\u00f1o.\nDo Greco desco\u00f1\u00e9cese o sentido relixioso persoal da s\u00faa obra ou a raz\u00f3n da s\u00faa evoluci\u00f3n \u00faltima cara a esta pintura antinaturista e espiritualista, onde como nesta \"Visi\u00f3n da Apocalipse\", violou sistematicamente todas as leis establecidas no racionalismo renacentista. Wethey considerou que este modo de expresi\u00f3n tard\u00edo do Greco estaba relacionado co primeiro manierismo. Dvorak, o primeiro en asociar solidamente o antinaturismo do cretense co manierismo, estimou que este antinaturismo, da mesma forma que lles sucedeu a Michelangelo ou Tintoretto nas s\u00faas obras finais, era consecuencia do mundo en crise xurdido do esborrallamento do optimismo renacentista e a s\u00faa fe na raz\u00f3n."}
{"id": "68722", "revid": "1556", "url": "https://gl.wikipedia.org/wiki?curid=68722", "title": "Inocencio VIII, Papa", "text": ""}
{"id": "68724", "revid": "1556", "url": "https://gl.wikipedia.org/wiki?curid=68724", "title": "Hadri\u00e1n II, Papa", "text": ""}
{"id": "68725", "revid": "1556", "url": "https://gl.wikipedia.org/wiki?curid=68725", "title": "Hadri\u00e1n III, Papa", "text": ""}
{"id": "68726", "revid": "1556", "url": "https://gl.wikipedia.org/wiki?curid=68726", "title": "Hadri\u00e1n IV, Papa", "text": ""}
{"id": "68728", "revid": "1556", "url": "https://gl.wikipedia.org/wiki?curid=68728", "title": "Hadri\u00e1n VI, Papa", "text": ""}
{"id": "68730", "revid": "1556", "url": "https://gl.wikipedia.org/wiki?curid=68730", "title": "Honorio I, Papa", "text": ""}
{"id": "68731", "revid": "1131", "url": "https://gl.wikipedia.org/wiki?curid=68731", "title": "378", "text": "Outros.\nHistoria ano a ano"}
{"id": "68736", "revid": "1131", "url": "https://gl.wikipedia.org/wiki?curid=68736", "title": "Illa Gavoteira", "text": "A Illa Gavoteira (\"A Gavoteira\") \u00e9 unha illa galega da provincia da Coru\u00f1a, situada ao nord\u00e9s da Illa de S\u00e1lvora, da que a separa a canle co\u00f1ecida como Paso Interior de S\u00e1lvora, a 1,2 quil\u00f3metros desa illa. A s\u00faa hect\u00e1rea de superficie non \u00e9 m\u00e1is que un gran pe\u00f1\u00f3n de aspecto esferoidal que descansa sobre un leito de bolos gran\u00edticos. A illa est\u00e1 completamente cuberta de guano e carece de vexetaci\u00f3n. Forma parte do Parque nacional das Illas Atl\u00e1nticas en Galicia."}
{"id": "68737", "revid": "56817", "url": "https://gl.wikipedia.org/wiki?curid=68737", "title": "379", "text": "Outros.\nHistoria ano a ano"}
{"id": "68738", "revid": "89787", "url": "https://gl.wikipedia.org/wiki?curid=68738", "title": "Perdiz de Philby", "text": "A perdiz de Philby \"(Alectoris philbyi)\", \u00e9 unha ave da familia Phasianidae, moi relacionada coa perdiz chucar \"(Alectoris chukar)\". Vive no suroeste de Arabia e o norte do Iemen. Dist\u00ednguese doutras especies do x\u00e9nero \"Alectoris\" polas meixelas e a gorxa negras.\nO seu nome conmemora o esxplorador brit\u00e1nico John Philby."}
{"id": "68739", "revid": "1131", "url": "https://gl.wikipedia.org/wiki?curid=68739", "title": "Retroalimentaci\u00f3n positiva", "text": "A retroalimentaci\u00f3n positiva ou realimentaci\u00f3n positiva \u00e9 un tipo de realimentaci\u00f3n no que o aumento da variable final fai que aumente a inicial, o cal desequilibra o sistema, \u00f3 amplificar os seus efectos, xa que a variable produce un comportamento explosivo no sistema.\nOs Sistemas abertos (ecol\u00f3xicos, biol\u00f3xicos, sociais) conte\u00f1en moitos tipos de sistemas reguladores, sobre os que est\u00e1n os sistemas que involucran realimentaci\u00f3n positiva e a realimentaci\u00f3n negativa. Un sistema est\u00e1 realimentado positivamente se unha variaci\u00f3n na s\u00faa sa\u00edda en determinada direcci\u00f3n provoca un desprazamento a\u00ednda maior na mesma direcci\u00f3n.\nA realimentaci\u00f3n \u00e9 un mecanismo, un proceso cuxo sinal se move dentro dun sistema, e volve \u00f3 principio deste sistema ela mesma coma nun bucle. Este bucle ch\u00e1mase bucle de realimentaci\u00f3n. Nun sistema de control, este ten entradas e sa\u00eddas do sistema; cando parte do sinal de sa\u00edda do sistema, volve de novo \u00f3 sistema como parte da s\u00faa entrada, ch\u00e1mase a isto \"realimentaci\u00f3n\". A realimentaci\u00f3n e a autorregulaci\u00f3n est\u00e1n intimamente relacionadas.\nExemplos de realimentaci\u00f3n positiva.\nA evoluci\u00f3n da poboaci\u00f3n \u00e9 un resultado matem\u00e1tico que se representa mediante unha curva exponencial."}
{"id": "68740", "revid": "5863", "url": "https://gl.wikipedia.org/wiki?curid=68740", "title": "Selecci\u00f3n de f\u00fatbol de Albania", "text": "A Selecci\u00f3n de f\u00fatbol de Albania (en ) \u00e9 o equipo representativo de Albania nas competici\u00f3ns internacionais oficiais de f\u00fatbol. Est\u00e1 controlada pola Federaci\u00f3n Albanesa de F\u00fatbol (\"Federata Shqiptare e Futbollit\", FSHF), afiliada \u00e1 UEFA. O maior \u00e9xito da selecci\u00f3n foi a s\u00faa clasificaci\u00f3n \u00e1 Eurocopa de 2016, onde non conseguiron superar a fase de grupos. Por outra banda, nunca conseguiron disputar a fase final da Copa do Mundo de F\u00fatbol.\nCores e s\u00edmbolos.\nAlbania xoga con camisola vermella, pantal\u00f3ns negros e medias vermellas, \u00e1s veces con decoraci\u00f3ns brancas ou negras. A segunda equipaxe \u00e9 normalmente branca con pantal\u00f3ns negros ou vermellos. As cores recordan a bandeira albanesa, vermella cunha aguia negra bic\u00e9fala no centro. O escudo que usa non \u00e9 o mesmo que o da federaci\u00f3n, sendo un dese\u00f1o simple vermello coa aguia no centro, que lembra a bandeira nacional, contorneado dunha banda branca co nome na lingua orixinal da federaci\u00f3n en caracteres dourados.\nEstadio.\nNon hai un estadio de f\u00fatbol oficial nacional en Albania, pero normalmente o equipo xoga no Qemal Stafa. Constru\u00eddo sobre o 1930, era no inicio un complexo polideportivo, pero hoxe \u00e9 empregado case exclusivamente para o f\u00fatbol. Con capacidade para 40.000 espectadores \u00e9 o maior estado de Albania.\nHistoria.\nO debut no panorama futbol\u00edstico internacional foi na posguerra, cando Albania consegue a independencia tras o fin da ocupaci\u00f3n italiana. Albania presentouse por primeira ven \u00e1s clasificadoras dunha Eurocopa na edici\u00f3n de 1964 e dun mundial en . En 1968 o equipo alban\u00e9s, que contaba con Panajot Pano (considerado un dos mellores futbolista albaneses da historia), conseguiu empatar con (0\u22120), o que comprometeu a clasificaci\u00f3n dos alem\u00e1ns para a Eurocopa de Italia de 1968.\nUnha xeraci\u00f3n de bos futbolistas conduciu os albaneses a excelentes resultados nos anos 80: durante as clasificadoras para o Mundial de M\u00e9xico de 1986 conseguiu un prestixioso 2-2 en Polonia, vencendo posteriormente a B\u00e9lxica 2-0, futura semifinalista do torneo. Nos \u00faltimos anos, Albania mellorou notablemente o seu nivel, conseguindo vencer Grecia 2-1 na clasificaci\u00f3n para o Mundial de Alema\u00f1a 2006, que posteriormente ser\u00edan campi\u00f3ns de Europa na Eurocopa de Portugal de 2004. En Albania 2016 conseguiron disputar \u00e1 fase final da Eurocopa."}
{"id": "68742", "revid": "3054", "url": "https://gl.wikipedia.org/wiki?curid=68742", "title": "Selecci\u00f3n Nacional de F\u00fatbol de Italia", "text": ""}
{"id": "68743", "revid": "3054", "url": "https://gl.wikipedia.org/wiki?curid=68743", "title": "Selecci\u00f3n Nacional de F\u00fatbol de Alema\u00f1a", "text": ""}
{"id": "68744", "revid": "3054", "url": "https://gl.wikipedia.org/wiki?curid=68744", "title": "Selecci\u00f3n Nacional de F\u00fatbol de Croacia", "text": ""}
{"id": "68745", "revid": "3054", "url": "https://gl.wikipedia.org/wiki?curid=68745", "title": "Selecci\u00f3n Nacional de F\u00fatbol de Hungr\u00eda", "text": ""}
{"id": "68747", "revid": "3054", "url": "https://gl.wikipedia.org/wiki?curid=68747", "title": "Selecci\u00f3n Nacional de F\u00fatbol de Inglaterra", "text": ""}
{"id": "68748", "revid": "98629", "url": "https://gl.wikipedia.org/wiki?curid=68748", "title": "Alfred Sisley", "text": "Alfred Sisley (30 de outubro, 1839 \u2013 29 de xaneiro, 1899) foi un pintor paisaxista impresionista de orixe inglesa que viviu e traballou en Francia.\nBiograf\u00eda.\nSisley naceu en Par\u00eds no seo dunha familia acomodada de orixe inglesa, os seus pais eran William Sisley e Felicia Sell. O seu pai, William, exportaba flores artificiais. A nai, Felicia Sell, provi\u00f1a dunha familia inglesa culta. A comezos de 1860 Alfred estudou no atelier de Marc-Charles-Gabriel Gleyre, onde co\u00f1eceu a Fr\u00e9d\u00e9ric Bazille, Claude Monet e Pierre-Auguste Renoir. Xuntos pintaron paisaxes \"en plein air\" (ao aire libre), coa fin de capturar os efectos transitorios da luz solar. Este enfoque, innovador na \u00e9poca, deu lugar a cadros m\u00e1is coloridos e m\u00e1is amplos que os cadros aos que o p\u00fablico estaba acostumado a ver. En consecuencia, Sisley e os seus amigos tiveron inicialmente poucas oportunidades para exhibir ou vender os seus traballos, a\u00ednda que a diferenza dalg\u00fans dos seus compa\u00f1eiros de estudos que sufriran as dificultades financeiras, Sisley recibiu asignaci\u00f3n do seu pai.\nNa actualiade non se conserva ning\u00fan dos seus traballos de estudante. O seu traballo co\u00f1ecido m\u00e1is vello \u00e9, pintado arredor de 1864.\nEn 1866, casou con Eug\u00e9nie Lesouezec, de orixe bretoa, coa quen tivo dous fillos. A s\u00faa seguridade financeira viuse afectada en 1870 cando o negocio do seu pai fracasou, v\u00e9ndose obrigado a vivir coas vendas dos seus cadros. O resto da s\u00faa vida vivir\u00eda na pobreza; Os seus traballos s\u00f3 medraron de prezo trala s\u00faa morte..\nEn 1880 Sisley e a s\u00faa familia mud\u00e1ronse a unha vila de Moret-sur-Loing, preto do bosque de Fontainebleau onde os pintores da Escola de Barbizon traballaran a comezos de s\u00e9culo. Nese mesmo lugar, tal e como dixera a historiadora de arte Anne Poulet, \"As suaves paisaxes cos seus constantes cambios atmosf\u00e9ricos est\u00e1n perfectamente a ton co seu talento.\nSen contar o per\u00edodo comprendido entre 1857 e 1861 (no que Sisley vive en Inglaterra) e as viaxes que fai en 1874, 1881, e 1897, Sisley viviu a maior parte da s\u00faa vida en Francia.\nCo\u00f1\u00e9cese pouco sobre a influencia que tiveron sobre o pintor os traballos de J. M. W. Turner e John Constable, cadros que Sisley ter\u00eda visto en Londres e que son suxeridos como influencia en Sisley como impresionista..\nEntre os pintores impresionistas, o que m\u00e1is se asemella a Sisley \u00e9 Monet, quen o chegou a eclipsar debido \u00e1 semellanza dos seus traballos, malia ser Sisley menos experimental e traballar nunha escala menor. Sisley foi descrito polo historiador Robert Rosenblum como un pintor cun \"car\u00e1cter case xen\u00e9rico, cunha idea hiperte\u00f3rica e impersoal dunha perfecta pintura impresionista\", o seu traballo evoca fortemente a atmosfera e os seus ceos son sempre moi impo\u00f1entes. O pintor foi un dos impresionistas que se centrou mais na tem\u00e1tica paisaxista.\nSisley morreu en Moret-sur-Loing \u00e1 idade de 59 anos, uns meses m\u00e1is tarde c\u00e1 s\u00faa dona."}
{"id": "68751", "revid": "51526", "url": "https://gl.wikipedia.org/wiki?curid=68751", "title": "Illa de Lobos", "text": "A Illa de Lobos \u00e9 un illote do Oc\u00e9ano Atl\u00e1ntico, ao norte de Fuerteventura. Politicamente pertence ao municipio de La Oliva, na provincia das Palmas, Illas Canarias, Espa\u00f1a.\nDescrici\u00f3n.\nTr\u00e1tase dun pequeno illote duns 4,5\u00a0km\u00b2 situado ao nord\u00e9s de Fuerteventura. O brazo de mar que os separa denom\u00ednase El R\u00edo, no Estreito da Bocaina, cuxa profundidade non excede dos 10 metros. A illa pode ser vista con claridade desde Corralejo.\nO seu nome d\u00e9bese a que no pasado habitaban na illa lobos mari\u00f1os, tam\u00e9n co\u00f1ecidos como focas monxe, agora en perigo de extinci\u00f3n. Os pescadores eliminaron a especie, xa que pensaban que a s\u00faa voracidade reduc\u00eda os recursos mari\u00f1os da zona. Cada un destes animais necesita entre 30 e 40\u00a0kg de peixe ao d\u00eda. Estanse realizando esforzos de reintroduci\u00f3n dos lobos mari\u00f1os, a pesar da negativa dos pescadores.\nForma parte do Parque Natural das Dunas de Corralejo e Illa de Lobos. Alberga m\u00e1is de 130 especies vexetais e varias especies de aves, destacando a gaivota arx\u00e9ntea e a pardela cincenta. Os fondos mari\u00f1os son \u00e1rea de reserva submarina e conte\u00f1en unha gran riqueza ecol\u00f3xica.\nA s\u00faa m\u00e1xima altura at\u00f3pase na Caldera, de 127 m.\nPoboaci\u00f3n e turismo.\nO illote estivo habitado ata 1968 por un fareiro, Antonio Hern\u00e1ndez P\u00e1ez (Anto\u00f1ito o Fareiro), e a s\u00faa familia. O faro foi restaurado e hoxe en d\u00eda funciona automaticamente.\nActualmente os visitantes do illote son pescadores, turistas, ba\u00f1istas e mergulladores. Existe un servizo regular de transporte mar\u00edtimo que enlaza con Corralejo. Hai un restaurante dirixido polos descendentes de Anto\u00f1ito, as\u00ed como unha zona de acampada.\nEn Lobos naceu a escritora espa\u00f1ola Josefina Pla."}
{"id": "68752", "revid": "1965", "url": "https://gl.wikipedia.org/wiki?curid=68752", "title": "CGT (Arxentina)", "text": ""}
{"id": "68753", "revid": "5863", "url": "https://gl.wikipedia.org/wiki?curid=68753", "title": "Illas Chafarinas", "text": "As Illas Chafarinas (\"Ya`fariyya\" en \u00e1rabe, \"Takfarinas\" en b\u00e9rber) son un arquip\u00e9lago espa\u00f1ol do mar Mediterr\u00e1neo, situado fronte \u00e1s costas do norte de \u00c1frica, das que dista 4 km. Est\u00e1 constitu\u00eddo por tres illas principais: illa do Congreso, Isabel II e illa do Rei. Est\u00e1n protexidas baixo a forma de \"Reserva Nacional de Caza\". S\u00f3 os militares destinados nelas te\u00f1en acceso \u00e1s illas, xunto con gardas e cient\u00edficos da Estaci\u00f3n Biol\u00f3xica.\nHistoria.\nHai constancia dun xacemento neol\u00edtico de tipo cardial na Illa do Congreso datado na segunda metade do V milenio a.C.\nAs illas Chafarinas son sinaladas nos itinerarios xeogr\u00e1ficos latinos como \"Tres insulae\" e en diferentes cartas con outros diversos nomes como Yezirat Meluia, Yezirat Quebdan, Shaffarin, Yasf\u00e1rin, Zafarin, Quebdana, Farines, Chiafarina, Aljafarinas ou Illas de Maluia. O nome v\u00e9n de \"Ya`far\", nome propio \u00e1rabe de home.\nO arquip\u00e9lago pertence a Espa\u00f1a desde o 6 de xaneiro de 1848, d\u00eda en que desembarcou nas mesmas o Xeral Serrano con dous buques de guerra procedentes de M\u00e1laga. Ata ent\u00f3n foran terra de ningu\u00e9n.\nXeograf\u00eda.\nO arquip\u00e9lago das Chafarinas est\u00e1 situado na zona meridional do mar de Albor\u00e1n (35\u00ba 11' N 2\u00ba 26' W), a unhas 27 millas n\u00e1uticas ao leste de Melilla e a 2,5 ao norte do Cabo da Auga (\"Ras el Ma\"), na costa marroqu\u00ed. As illas at\u00f3panse separadas da costa africana por unha plataforma continental relativamente uniforme e de escasa profundidade (10-15 metros), que recibe a influencia sedimentaria do r\u00edo Muluya, cuxa desembocadura est\u00e1 pr\u00f3xima \u00e1 fronteira con Alxeria.\nDe orixe volc\u00e1nico, consta de tres illas denominadas illa do Congreso, Isabel II e Rei Francisco, estando habitada actualmente s\u00f3 a segunda. A do Congreso \u00e9 a illa m\u00e1is occidental, a de maior tama\u00f1o con 22,5 hect\u00e1reas, e a m\u00e1is alta, alcanzando a s\u00faa cima os 137 metros sobre o nivel do mar. Isabel II (15,9 ha; 35msnm) at\u00f3pase situada entre as outras d\u00faas, separada 1\u00a0km da anterior e uns 175 m do Rei Francisco, a illa m\u00e1is oriental, con tan s\u00f3 12,7 hect\u00e1reas e de menor altura (31 msnm).\nDatos b\u00e1sicos.\nCoordenadas xeogr\u00e1ficas: Latitude 35\u00ba 5' Norte, Lonxitude 2\u00ba 25' Oeste\nSuperficie terrestre: 52,5 ha \nSuperficie mari\u00f1a protexida baixo a figura de Refuxio Nacional de Caza: 261,9 ha (m\u00e1xima profundidade: 60 m)\nExtensi\u00f3n: 0,747\u00a0km\u00b2\nAltitude m\u00e1xima: Cerro Ni\u00f1o das Aguias, na illa do Congreso, con 137 msnm.\nMedio terrestre.\nM\u00e1is de 180 especies vexetais (15 endemismos norafricanos ou iberoafricanos). Especies animais: 12 especies de r\u00e9ptiles (1 end\u00e9mica), 90 especies de aves (10 reprodutoras), 153 especies de invertebrados (11 gaster\u00f3podos ou caracois, 12 is\u00f3podos ou cochinillas, 74 ar\u00e1cnidos e 56 cole\u00f3pteros ou escaravellos. \nMedio mari\u00f1o: 64 especies de algas, 26 de equinodermos, 150 an\u00e9lidos, 60 especies de peixes etc.\nPoboaci\u00f3n.\nSen poboaci\u00f3n civil estable. Na illa Isabel II at\u00f3pase unha pequena guarnici\u00f3n militar pertencente ao Corpo de Regulares do Ex\u00e9rcito Espa\u00f1ol e un equipo de persoal por conta do Organismo Aut\u00f3nomo Parques Nacionais (Antigo ICONA) do Ministerio de Medio Ambiente.\nValores naturais.\nEst\u00e1n presentes en Chafarinas 9 dos 11 invertebrados mari\u00f1os catalogados en Espa\u00f1a; alberga a segunda colonia mundial de gaivota de Audouin, e o segundo continxente m\u00e1is numeroso de Espa\u00f1a de pardela Cincenta; entre as m\u00e1is de 180 especies de plantas hai 11 endemismos norafricanos ou iberoafricanos.\nAs Chafarinas foron o obxecto de estudo da primeira tese doutoral lida sobre o medio natural africano. Luis Bescansa Casares, farmac\u00e9utico militar destinado no Hospital de Chafarinas entre setembro de 1900 e 1901, herborizou o material necesario para defender na Universidade Central o 21 de xu\u00f1o de 1902 a s\u00faa tese doutoral \"Herborizaciones fanerog\u00e1micas en las islas Chafarinas y sus inmediaciones del Campo Moro\".\nValores arqueol\u00f3xicos e patrimonio.\nNa Illa de Isabel II cons\u00e9rvanse alg\u00fans edificios interesantes, como a Igrexa da Pur\u00edsima Concepci\u00f3n, constru\u00edda a mediados do s\u00e9culo XIX en estilo cl\u00e1sico, a torre da Conquista, da mesma \u00e9poca e o faro, de principios do s\u00e9culo XX. Na illa do Congreso existe un poboado neol\u00edtico do V milenio a.C. de tipo cardial, que produciu unha gran cantidade de material arqueol\u00f3xico, sobre todo cer\u00e1mico, que est\u00e1 sendo escavado desde o ano 2000 por membros do Instituto de Cultura Mediterr\u00e1nea."}
{"id": "68754", "revid": "56817", "url": "https://gl.wikipedia.org/wiki?curid=68754", "title": "Illa do Congreso", "text": "A Illa do Congreso \u00e9 unha das tres illas que forman o pequeno arquip\u00e9lago das illas Chafarinas, situado ao norte do continente africano e que constit\u00faen unha das prazas de soberan\u00eda espa\u00f1olas.\nCaracter\u00edsticas.\n\u00c9 a illa m\u00e1is escarpada e con maior superficie do grupo insular e serviu historicamente de presidio. Malia ser posesi\u00f3n espa\u00f1ola, o seu espazo mar\u00edtimo est\u00e1 considerado augas interiores marroqu\u00eds do mesmo xeito que o espazo das outras prazas de soberan\u00eda espa\u00f1olas e o das cidades aut\u00f3nomas de Ceuta e Melilla.\nAntigamente estivo unida \u00e1 veci\u00f1a illa do Rei mediante un peirao artificial, destru\u00eddo polos temporais. Actualmente est\u00e1 deshabitada e pos\u00fae coellos e unha importante colonia de pombas salvaxes que, aliment\u00e1ndose no continente, nidifican na illa.\nO territorio ten moi dif\u00edcil acceso. A s\u00faa costa occidental est\u00e1 formada por acantilados moi verticais, mentres que a oriental, a\u00ednda que escarpada, \u00e9 m\u00e1is accesible. A s\u00faa morfolox\u00eda \u00e9 rochosa, sendo case inexistente a terra vexetal. Disp\u00f3n dunha cova no seu extremo meridional que permite a entrada en barca. A illa est\u00e1 formada fundamentalmente por dous tipos de rochas: andesitas pirox\u00e9nicas con hyperssante na s\u00faa base e traquiandesitas nas s\u00faas zonas m\u00e1is altas.\nInterese arqueol\u00f3xico.\nAdemais do ambiental, o seu maior interese \u00e9 o arqueol\u00f3xico, pois alberga o asentamento ou poboado ao aire libre El Zafr\u00edn, de tipo neol\u00edtico cardial do V milenio a.C., que est\u00e1 sendo investigado desde o ano 2000 polo Instituto de Cultura Mediterr\u00e1nea. Son destacables as colecci\u00f3ns de cer\u00e1mica obtidas nas escavaci\u00f3ns e que forman parte das colecci\u00f3ns do Museo da Cidade Aut\u00f3noma de Melilla."}
{"id": "68758", "revid": "2571", "url": "https://gl.wikipedia.org/wiki?curid=68758", "title": "Eurocopa", "text": ""}
{"id": "68759", "revid": "17467", "url": "https://gl.wikipedia.org/wiki?curid=68759", "title": "Mundial de Alema\u00f1a 2006", "text": ""}
{"id": "68760", "revid": "56817", "url": "https://gl.wikipedia.org/wiki?curid=68760", "title": "628", "text": "Outros.\nHistoria ano a ano"}
{"id": "68763", "revid": "98629", "url": "https://gl.wikipedia.org/wiki?curid=68763", "title": "Lei da conservaci\u00f3n da masa", "text": "A lei de conservaci\u00f3n da masa \u00e9 unha das leis fundamentais na f\u00edsica cl\u00e1sica (non relativista) estabelece que en calquera transformaci\u00f3n dun sistema fechado a masa permanece constante.\nNa Qu\u00edmica.\nA Lei da Conservaci\u00f3n das Masas foi publicada pola primeira vez 1760, nun ensaio de Mikhail Lomonosov. Por\u00e9n, a obra non repercutiu na Europa Occidental, cabendo ao franc\u00e9s Antoine Lavoisier o papel de tornar mundialmente co\u00f1ecido o que hoxe se chama Lei de Lavoisier.\nPreocupado en utilizar m\u00e9todos cuantitativos, Lavoisier ti\u00f1a a balanza como un dos seus principais instrumentos en actividades experimentais.\nPor volta de 1774, o qu\u00edmico franc\u00e9s realizaba experiencias sobre a combusti\u00f3n e a calcinaci\u00f3n de substancias. Observou que, desas reacci\u00f3ns, sempre resultaban \u00f3xidos cuxo peso era maior que o das substancias orixinalmente usadas.\nInformado sobre as caracter\u00edsticas do gas que avivaba a queima doutras substancias (que m\u00e1is tarde foi denominado polo propio Lavoisier como \"os\u00edxeno\", que quer dicir xerador de \u00e1cidos), pasou a facer experiencias co mesmo e acabou por deducir que a combusti\u00f3n e a calcinaci\u00f3n nada mais eran que o resultado da combinaci\u00f3n dese gas coas outras substancias. E que a masa aumentada dos compostos resultantes correspondia \u00e1 masa da substancia inicialmente empregada, mais a masa do gas a ela incorporado a trav\u00e9s da reacci\u00f3n.\nA partir da descomposici\u00f3n t\u00e9rmica do \u00f3xido de mercurio (vermello),\nLei de Lavoisier.\nOs estudos experimentais realizados por Lavoisier levarono a conclu\u00edr que, nunha reacci\u00f3n qu\u00edmica que se procese nun sistema fechado, a masa permanece constante, ou sexa, a suma das masas dos reactivos \u00e9 igual \u00e1 suma das masas dos produtos:\nformula_2\nAs\u00ed, por exemplo, cando 2 gramos de hidr\u00f3xeno reaccionan con 16 gramos de os\u00edxeno verif\u00edcase a formaci\u00f3n de 18 gramos de auga; do mesmo xeito, cando 12 gramos de carbono se combinan con 32 gramas de os\u00edxeno ocorre a formaci\u00f3n de 44 gramos de gas carb\u00f3nico.\nA trav\u00e9s dos seus traballos, puido enunciar unha lei que ficou co\u00f1ecida como \"Lei da Conservaci\u00f3n das Masas\" ou Lei de Lavoisier: \nou,\nOu a\u00ednda, filosoficamente falando,\nO que hoxe pode parecer evidente, nin sempre o foi. Queimandose magnesio, cient\u00edficos anteriores a Lavoisier observaban un aumento de masa, en canto que, queimando xofre, notaban unha perda de masa. Coubo a Lavoisier, percibindo que eses ensaios deber\u00edan ser feitos en sistemas fechados, esclarecer que as diferenzas de masas eran debidas \u00e1 absorci\u00f3n ou liberaci\u00f3n de gases durante as reacci\u00f3ns.\nActualmente sabemos que a lei de Lavoisier como inicialmente foi proposta non se verifica. \u00c9 pos\u00edbel a perda de masa no decurso dunha reacci\u00f3n liber\u00e1ndose enerx\u00eda (fen\u00f3meno explic\u00e1bel pola teor\u00eda da relatividade). O que se deber\u00e1 verificar sempre \u00e9 a primeira lei da termodin\u00e1mica.\nNa f\u00edsica relativista.\nNa f\u00edsica relativista, non existe unha separaci\u00f3n absoluta de masa e enerx\u00eda, e nun proceso o que se conserva \u00e9 a enerx\u00eda total, se se perde masa, esta transformarase en enerx\u00eda segundo a co\u00f1ecida ecuaci\u00f3n de Einstein:"}
{"id": "68764", "revid": "1093", "url": "https://gl.wikipedia.org/wiki?curid=68764", "title": "The Thirty-Nine Steps", "text": ""}
{"id": "68765", "revid": "1987", "url": "https://gl.wikipedia.org/wiki?curid=68765", "title": "O Greco", "text": ""}
{"id": "68766", "revid": "1131", "url": "https://gl.wikipedia.org/wiki?curid=68766", "title": "The Thirty-nine Steps (novela)", "text": "The Thirty-nine Steps (\"Os trinta e nove chanzos\") \u00e9 unha novela de espionaxe escrita polo escoc\u00e9s John Buchan en 1915. Foi a primeira da serie de novelas que tiveron como protagonista a Richard Hannay e que incl\u00fae catro t\u00edtulos m\u00e1is. Ademais, ampliou a s\u00faa sona grazas \u00e1s diferentes montaxes que, inspiradas nela, se levaron ao cinema.\nA novela.\nA novela foi publicada por primeira vez en 1915 por William Blackwood en Edimburgo, e dende ent\u00f3n co\u00f1eceu abondosas reedici\u00f3ns e traduci\u00f3ns a outros idiomas, entre os que non est\u00e1 o galego.\n\"The Thirty-nine Steps\"' est\u00e1 orixinalmente escrita en ingl\u00e9s, se ben alg\u00fans dos personaxes falan en escoc\u00e9s e, en menor medida, en alem\u00e1n. Foi redactada por Buchan mentres repousaba dunha \u00falcera duoduenal nunha casa na costa sudoriental inglesa, en Broadstairs. Curiosamente, son moi abondosas \u00e1s referencias a situaci\u00f3ns de fame nesta novela, e o propio contorno de Broadstairs est\u00e1 presente no remate na novela.\nO propio Buchan define a novela como un \"shocker\" (forma brit\u00e1nica de co\u00f1ecer as novelas populares), historias \"onde os feitos desaf\u00edan as probabilidades, e que entran por pouco no eido do posible\". A novela marcou un punto de inflexi\u00f3n na carreira literaria de Buchan e iniciou a serie de t\u00edtulos con Richard Hannay como protagonista, e que foi seguida por \"Greenmantle\", \"Mr Standfast\", \"The Three Hostages\", \"The Courts of the Morning\" e \"The Island of Sheep\".\nArgumento.\nA novela, ambientada nos tempos da preguerra, conta a historia de Richard Hannay, un ocioso home de Rodesia, descendente de escoceses, que viaxa ata Londres para comezar unha nova vida. Al\u00ed atopa a Franklin P. Scudder, un esp\u00eda brit\u00e1nico, que lle solicita axuda para deter un compl\u00f3 internacional. A ra\u00edz da morte de Scudder no apartamento de Hannay, este inicia unha fuxida da polic\u00eda e dun grupo de esp\u00edas alem\u00e1ns durante a que percorre Escocia.\nRichard Hannay \u00e9 un home rico, procedente da clase alta colonial surafricana, e que decide ir \u00e1 metr\u00f3pole para cambiar de vida. \u00c9 pois un home afeito a cazar, gran co\u00f1ecedor da natureza e que goza explorando as paisaxes. En Londres, por\u00e9n, aborrece. E cando xa est\u00e1 a piques de volver a Sur\u00e1frica, entra na s\u00faa vida un veci\u00f1o seu, chamado Franklin P. Scudder, que se lle presenta como un esp\u00eda perseguido e ameazado de morte. Ac\u00f3lleo no seu apartamento e durante unhas xornadas este desv\u00e9lalle a existencia dun compl\u00f3 internacional dirixido polos xudeus e que ten como obxectivo provocar unha guerra entre Alema\u00f1a e Austria e as potencias occidentais (Gran Breta\u00f1a e Francia). O incidente de arranque do compl\u00f3 ser\u00eda o asasinato do primeiro ministro grego Karolides, nunha visita a Londres un mes despois.\nPero Scudder \u00e9 asasinado no piso de Hannay, e este, pensando que os esp\u00edas internacionais queren apreixalo, inicia unha fuxida cara ao norte. Durante varias xornadas vive diversas peripecias polos campos e montes da rexi\u00f3n meridional de Escocia, pasando fame e padecementos, tomando contacto coa poboaci\u00f3n local e escapando, a mi\u00fado en extremas circunstancias, dos seus perseguidores. Nun deses encontros bate cun sobri\u00f1o dun alto mandatario do servizo de Exteriores brit\u00e1nico, e prepara un encontro en Londres. Noutro, bate de fronte co cuartel xeral dos esp\u00edas, situado precisamente nunha casa illada en Escocia. Finalmente, e grazas aos coidados dun legoeiro, consegue agocho e volta a Londres a tempo para entrevistarse co mandatario de Exteriores.\nEste cre os seus argumentos, pero non comparte a s\u00faa opini\u00f3n sobre a parte fundamental do compl\u00f3. Pero a nova do asasinato de Karolides, transforma os plans: os alem\u00e1ns est\u00e1n a piques de roubar uns plans militares que os brit\u00e1nicos lle van comunicar aos franceses, co que a illa quedar\u00eda defensivamente desgornecida. Hannay queda temporalmente afastado da historia, pero como \u00e9 un home de acci\u00f3n, decide visitar de novo o pol\u00edtico. Por azar, descobre a forma en que os esp\u00edas conseguiron coller os datos, e oc\u00f3rreselle unha hip\u00f3tese para trasladar esa informaci\u00f3n a Alema\u00f1a a partir do descifrado do libro de notas de Scudder. Finalmente, nun chal\u00e9 con vistas ao mar e que ten unha rampla de acceso co 39 chanzos, consegue interceptar os esp\u00edas e evitar o compl\u00f3, pero non a guerra.\nA novela e Escocia.\nA diferenza dos detalles que se achegan das localizaci\u00f3ns xeogr\u00e1ficas en Londres, Birmingham ou a costa sudoriental de Inglaterra, as menci\u00f3ns \u00e1 xeograf\u00eda escocesa son moi vagas, malia que a etapa neste pa\u00eds ocupa a maior parte da novela e que nel realiza Hannay m\u00faltiples viaxes en diferentes direcci\u00f3ns. As \u00fanicas referencias que se dan son da cidade de Newton Stewart, destino da s\u00faa viaxe dende Londres (ao longo da vertente occidental de Inglaterra), e do r\u00edo Tweed. Polo tanto, as s\u00faas viaxes, realizadas en coche, en bicicleta pero fundamentalmente a p\u00e9, non o deberon levar f\u00f3ra das rexi\u00f3ns de Dumfries e Galloway, nas estremas entre Escocia e Inglaterra.\nOs personaxes descritos abondan nos t\u00f3picos do escoc\u00e9s do tempo: pastores, coidadores de caza, nobres ingleses ociosos que repousan en Escocia, ou traballadores relixiosos e alc\u00f3licos, como o legoeiro que o coida da enfermidade na parte final do seu percorrido. O propio protagonista xoga con esa imaxe t\u00f3pica cando se describe, cunhas roupas que lle deron nunha casa, como \"a viva imaxe dese tipo de escoc\u00e9s que se ve nas ilustraci\u00f3ns dos poemas de Burns.\nAdaptaci\u00f3ns.\nSobre esta novela fix\u00e9ronse distintas adaptaci\u00f3ns cinematogr\u00e1ficas, en todos os casos bastante libres, introducindo tramas amorosas e d\u00e1ndolle distintos significados \u00e1 expresi\u00f3n \"trinta e nove chanzos\"."}
{"id": "68769", "revid": "2445", "url": "https://gl.wikipedia.org/wiki?curid=68769", "title": "Conservaci\u00f3n da masa", "text": ""}
{"id": "68770", "revid": "745", "url": "https://gl.wikipedia.org/wiki?curid=68770", "title": "Leis da Conservaci\u00f3n", "text": ""}
{"id": "68772", "revid": "3054", "url": "https://gl.wikipedia.org/wiki?curid=68772", "title": "Selecci\u00f3n Nacional de F\u00fatbol de Albania", "text": ""}
{"id": "68773", "revid": "624", "url": "https://gl.wikipedia.org/wiki?curid=68773", "title": "866", "text": "Outros.\nHistoria ano a ano"}
{"id": "68789", "revid": "5132", "url": "https://gl.wikipedia.org/wiki?curid=68789", "title": "Selecci\u00f3n de f\u00fatbol de Andorra", "text": "A Selecci\u00f3n de f\u00fatbol de Andorra \u00e9 o equipo que representa a Andorra nas competici\u00f3ns internacionais oficiais de f\u00fatbol. Depende da Federaci\u00f3n Andorrana de F\u00fatbol (en ). Fundada en 1994 e afiliada \u00e1 FIFA e \u00e1 UEFA en 1996, \u00e9 unha das m\u00e1is d\u00e9biles do panorama futbol\u00edstico europeo, situ\u00e1ndose ao nivel doutras como ou . A calidade dos xogadores \u00e9 modesta, trat\u00e1ndose na maior parte de afeccionados. A selecci\u00f3n andorrana nunca se clasificou para ningunha fase final da Copa do Mundo ou da Eurocopa."}
{"id": "68790", "revid": "132", "url": "https://gl.wikipedia.org/wiki?curid=68790", "title": "Inocencio I, Papa", "text": ""}
{"id": "68791", "revid": "132", "url": "https://gl.wikipedia.org/wiki?curid=68791", "title": "Inocencio II, Papa", "text": ""}
{"id": "68792", "revid": "132", "url": "https://gl.wikipedia.org/wiki?curid=68792", "title": "Inocencio III, Papa", "text": ""}
{"id": "68793", "revid": "132", "url": "https://gl.wikipedia.org/wiki?curid=68793", "title": "Inocencio IV, Papa", "text": ""}
{"id": "68794", "revid": "132", "url": "https://gl.wikipedia.org/wiki?curid=68794", "title": "Inocencio V, Papa", "text": ""}
{"id": "68795", "revid": "132", "url": "https://gl.wikipedia.org/wiki?curid=68795", "title": "Inocencio VI, Papa", "text": ""}
{"id": "68798", "revid": "98629", "url": "https://gl.wikipedia.org/wiki?curid=68798", "title": "306", "text": "Outros.\nHistoria ano a ano"}
{"id": "68799", "revid": "132", "url": "https://gl.wikipedia.org/wiki?curid=68799", "title": "Lando, Papa", "text": ""}
{"id": "68800", "revid": "132", "url": "https://gl.wikipedia.org/wiki?curid=68800", "title": "Le\u00f3n I, Papa", "text": ""}
{"id": "68801", "revid": "132", "url": "https://gl.wikipedia.org/wiki?curid=68801", "title": "Le\u00f3n II, Papa", "text": ""}
{"id": "68802", "revid": "132", "url": "https://gl.wikipedia.org/wiki?curid=68802", "title": "Le\u00f3n III, Papa", "text": ""}
{"id": "68803", "revid": "132", "url": "https://gl.wikipedia.org/wiki?curid=68803", "title": "Le\u00f3n IV, Papa", "text": ""}
{"id": "68804", "revid": "132", "url": "https://gl.wikipedia.org/wiki?curid=68804", "title": "Le\u00f3n IX, Papa", "text": ""}
{"id": "68805", "revid": "132", "url": "https://gl.wikipedia.org/wiki?curid=68805", "title": "Le\u00f3n V, Papa", "text": ""}
{"id": "68806", "revid": "132", "url": "https://gl.wikipedia.org/wiki?curid=68806", "title": "Le\u00f3n VI, Papa", "text": ""}
{"id": "68807", "revid": "132", "url": "https://gl.wikipedia.org/wiki?curid=68807", "title": "Le\u00f3n VII, Papa", "text": ""}
{"id": "68808", "revid": "114", "url": "https://gl.wikipedia.org/wiki?curid=68808", "title": "Mari\u00f1o I, Papa", "text": ""}
{"id": "68809", "revid": "114", "url": "https://gl.wikipedia.org/wiki?curid=68809", "title": "Mari\u00f1o II, Papa", "text": ""}
{"id": "68810", "revid": "114", "url": "https://gl.wikipedia.org/wiki?curid=68810", "title": "Marti\u00f1o I, Papa", "text": ""}
{"id": "68811", "revid": "3054", "url": "https://gl.wikipedia.org/wiki?curid=68811", "title": "Marti\u00f1o II, Papa", "text": ""}
{"id": "68812", "revid": "114", "url": "https://gl.wikipedia.org/wiki?curid=68812", "title": "Marti\u00f1o IV, Papa", "text": ""}
{"id": "68813", "revid": "114", "url": "https://gl.wikipedia.org/wiki?curid=68813", "title": "Marti\u00f1o V, Papa", "text": ""}
{"id": "68815", "revid": "114", "url": "https://gl.wikipedia.org/wiki?curid=68815", "title": "Nicolao I, Papa", "text": ""}
{"id": "68816", "revid": "114", "url": "https://gl.wikipedia.org/wiki?curid=68816", "title": "Nicolao II, Papa", "text": ""}
{"id": "68817", "revid": "114", "url": "https://gl.wikipedia.org/wiki?curid=68817", "title": "Nicolao III, Papa", "text": ""}
{"id": "68818", "revid": "114", "url": "https://gl.wikipedia.org/wiki?curid=68818", "title": "Nicolao IV, Papa", "text": ""}
{"id": "68819", "revid": "114", "url": "https://gl.wikipedia.org/wiki?curid=68819", "title": "Nicolao V, Papa", "text": ""}
{"id": "68820", "revid": "114", "url": "https://gl.wikipedia.org/wiki?curid=68820", "title": "Pascual I, Papa", "text": ""}
{"id": "68823", "revid": "114", "url": "https://gl.wikipedia.org/wiki?curid=68823", "title": "Paulo I, Papa", "text": ""}
{"id": "68826", "revid": "114", "url": "https://gl.wikipedia.org/wiki?curid=68826", "title": "Paulo II", "text": ""}
{"id": "68827", "revid": "114", "url": "https://gl.wikipedia.org/wiki?curid=68827", "title": "Paulo II, Papa", "text": ""}
{"id": "68829", "revid": "114", "url": "https://gl.wikipedia.org/wiki?curid=68829", "title": "Paulo IV, Papa", "text": ""}
{"id": "68830", "revid": "114", "url": "https://gl.wikipedia.org/wiki?curid=68830", "title": "Paulo V", "text": ""}
{"id": "68831", "revid": "114", "url": "https://gl.wikipedia.org/wiki?curid=68831", "title": "Ponciano", "text": ""}
{"id": "68832", "revid": "98629", "url": "https://gl.wikipedia.org/wiki?curid=68832", "title": "312", "text": ""}
{"id": "68833", "revid": "114", "url": "https://gl.wikipedia.org/wiki?curid=68833", "title": "P\u00edo II", "text": ""}
{"id": "68834", "revid": "114", "url": "https://gl.wikipedia.org/wiki?curid=68834", "title": "P\u00edo II, Papa", "text": ""}
{"id": "68835", "revid": "114", "url": "https://gl.wikipedia.org/wiki?curid=68835", "title": "P\u00edo III", "text": ""}
{"id": "68836", "revid": "114", "url": "https://gl.wikipedia.org/wiki?curid=68836", "title": "P\u00edo III, Papa", "text": ""}
{"id": "68837", "revid": "114", "url": "https://gl.wikipedia.org/wiki?curid=68837", "title": "P\u00edo IV", "text": ""}
{"id": "68838", "revid": "114", "url": "https://gl.wikipedia.org/wiki?curid=68838", "title": "P\u00edo IV, Papa", "text": ""}
{"id": "68840", "revid": "114", "url": "https://gl.wikipedia.org/wiki?curid=68840", "title": "P\u00edo V", "text": ""}
{"id": "68841", "revid": "114", "url": "https://gl.wikipedia.org/wiki?curid=68841", "title": "P\u00edo V, Papa", "text": ""}
{"id": "68842", "revid": "114", "url": "https://gl.wikipedia.org/wiki?curid=68842", "title": "Romano, Papa", "text": ""}
{"id": "68843", "revid": "114", "url": "https://gl.wikipedia.org/wiki?curid=68843", "title": "Sabiniano, Papa", "text": ""}
{"id": "68844", "revid": "114", "url": "https://gl.wikipedia.org/wiki?curid=68844", "title": "Serxio I, Papa", "text": ""}
{"id": "68845", "revid": "114", "url": "https://gl.wikipedia.org/wiki?curid=68845", "title": "Serxio II", "text": ""}
{"id": "68846", "revid": "114", "url": "https://gl.wikipedia.org/wiki?curid=68846", "title": "Serxio II, Papa", "text": ""}
{"id": "68847", "revid": "114", "url": "https://gl.wikipedia.org/wiki?curid=68847", "title": "Serxio III, Papa", "text": ""}
{"id": "68848", "revid": "114", "url": "https://gl.wikipedia.org/wiki?curid=68848", "title": "Serxio IV, Papa", "text": ""}
{"id": "68849", "revid": "89787", "url": "https://gl.wikipedia.org/wiki?curid=68849", "title": "Clar\u00edn (xornal)", "text": "Clar\u00edn \u00e9 un xornal matutino arxentino editado na cidade de Buenos Aires. Fundado por Roberto Noble o martes 28 de agosto de 1945. De formato tabloide, \u00e9 o xornal con maior tirada da Arxentina.\nHistoria.\nO xornal Clar\u00edn foi fundado o martes 28 de agosto de 1945 por Roberto Noble. Tivo como particularidade o ser un dos primeiros xornais do mundo en inclu\u00edr un dese\u00f1o m\u00e1is compacto (tabloide) que o t\u00edpico dese\u00f1o \"saba\" que usaban os xornais dese ent\u00f3n. Este dese\u00f1o adopt\u00e1rono logo varios xornais londinienses para non perder aos lectores novos. Actualmente \u00e9 o xornal de maior tirada da Arxentina. A propietaria e directora do grupo Clar\u00edn, que o controla, \u00e9 Ernestina Herrera de Noble, vi\u00fava do fundador.\nO seu lema \u00e9 \"\"Un toque de atenci\u00f3n para la soluci\u00f3n argentina de los problemas argentinos.\"\u201d e o seu actual slogan publicitario: \"El gran diario Argentino\".\nOrientaci\u00f3n pol\u00edtica.\nA\u00ednda que orixinalmente tivo unha orientaci\u00f3n desarrollista, pos\u00fae un car\u00e1cter independente e acr\u00edtico en canto a notas de opini\u00f3n e editoriais.\nTirada.\nNa actualidade \u00e9 o xornal con maior tirada da Arxentina e un dos de maior difusi\u00f3n no mundo de fala hispana cunha tirada que supera os 400.000 exemplares diarios segundo datos do IVC. Tam\u00e9n \u00e9 o segundo xornal en espa\u00f1ol m\u00e1is l\u00eddo por Internet.\nClar\u00edn en Internet.\nEn 1995 Clar\u00edn lanzou Clar\u00edn.com Actualmente \u00e9 o sitio m\u00e1is visitado de noticias da Arxentina e ten 15\u00a0000\u00a0000 de visitantes \u00fanicos por mes."}
{"id": "68852", "revid": "114", "url": "https://gl.wikipedia.org/wiki?curid=68852", "title": "Severino", "text": ""}
{"id": "68853", "revid": "114", "url": "https://gl.wikipedia.org/wiki?curid=68853", "title": "Severino, Papa", "text": ""}
{"id": "68854", "revid": "114", "url": "https://gl.wikipedia.org/wiki?curid=68854", "title": "Silverio, Papa", "text": ""}
{"id": "68855", "revid": "114", "url": "https://gl.wikipedia.org/wiki?curid=68855", "title": "Silverio", "text": ""}
{"id": "68857", "revid": "22570", "url": "https://gl.wikipedia.org/wiki?curid=68857", "title": "Selecci\u00f3n de f\u00fatbol de Armenia", "text": "A Selecci\u00f3n de f\u00fatbol de Armenia (en armenio: \u0540\u0561\u0575\u0561\u057d\u057f\u0561\u0576\u056b \u0586\u0578\u0582\u057f\u0562\u0578\u056c\u056b \u0561\u0566\u0563\u0561\u0575\u056b\u0576 \u0570\u0561\u057e\u0561\u0584\u0561\u056f\u0561\u0576, \"Hayastani futboli azgayin havak'akan\") \u00e9 o equipo que representa a Armenia nas competici\u00f3ns internacionais oficiais de f\u00fatbol. Depende da Federaci\u00f3n Armenia de F\u00fatbol (\u0540\u0561\u0575\u0561\u057d\u057f\u0561\u0576\u056b \u0556\u0578\u0582\u057f\u0562\u0578\u056c\u056b \u0556\u0565\u0564\u0565\u0580\u0561\u0581\u056b\u0561, \"Hayastani Futboli Federats'ia\"), afiliada \u00e1 UEFA e \u00e1 FIFA. A selecci\u00f3n naceu despois da independencia do pa\u00eds da Uni\u00f3n Sovi\u00e9tica e a sucesiva divisi\u00f3n da Comunidade de Estados Independentes.\nHistoria.\nO primeiro encontro oficial de Armenia foi xogado o d\u00eda 12 de outubro de 1992 contra Moldavia, outra rep\u00fablica recentemente sa\u00edda do bloque sovi\u00e9tico. En 1992 Armenia conv\u00e9rtese en membro da FIFA e da UEFA. Desde ent\u00f3n o equipo nacional armenio sumou case un cento de partidos, sen resultados de relevancia, salvo algunha vitoria sobre equipos de pouca importancia (o m\u00e1is destacado son d\u00faas vitorias sobre Irlanda do Norte e Paraguai). Participou, sen moita fortuna, en cualificaci\u00f3ns para os mundiais de f\u00fatbol e as eurocopas."}
{"id": "68858", "revid": "89787", "url": "https://gl.wikipedia.org/wiki?curid=68858", "title": "Noite dos lapis", "text": "Co\u00f1\u00e9cese como a noite dos lapis a unha serie de secuestros de dez estudantes de Secundaria, ocorridos durante a noite do 16 de setembro de 1976 e d\u00edas posteriores na cidade de La Plata, Arxentina. Este suceso \u00e9 un dos m\u00e1is representativos dentro do que se co\u00f1ece como \"a represi\u00f3n\" imposta pola ditadura arxentina englobada no plan do Proceso de Reorganizaci\u00f3n Nacional, xa que as desaparici\u00f3ns se realizaron sobre estudantes, na s\u00faa maior\u00eda menores de idade.\nO caso tomou notoriedade p\u00fablica en 1985 logo do testemu\u00f1o de Pablo D\u00edaz, un dos superviventes, no Xu\u00edzo \u00e1s Xuntas. El mesmo participou da creaci\u00f3n do gui\u00f3n que levou a historia en 1987 ao cine.\nTan s\u00f3 tres dos estudantes secuestrados sobreviviron \u00e1s posteriores torturas e traslados impostos pola ditadura. A\u00ednda que alg\u00fans grupos de militares retirados negaron os feitos como v\u00e1lidos, o estado arxentino \u2014na s\u00faa totalidade\u2014 reco\u00f1eceu o ocorrido.\nCausas.\nAs v\u00edtimas eran na s\u00faa maior\u00eda militantes ou ex-militantes da Uni\u00f3n Estudantil Secundaria (UES) de La Plata. Esta agrupaci\u00f3n, xunto a outras, reclamara en 1975 ante o ministerio de Obras P\u00fablicas o outorgamento do boleto estudantil secundario, nese momento inexistente.\nA\u00ednda que ning\u00fan documento oficial asegura que as desaparici\u00f3ns se realizaron a causa do reclamo pola petici\u00f3n do boleto estudantil, e ata dous dos superviventes negaron a relaci\u00f3n directa entre os secuestros e o reclamo estudantil espec\u00edfico, os diferentes testemu\u00f1os achegados polos superviventes tanto na CONADEP como no Xu\u00edzo \u00e1s Xuntas int\u00faen a esta teor\u00eda como v\u00e1lida.\nOs secuestros.\nO operativo foi realizado polo Batall\u00f3n 601 do servizo de intelixencia do ex\u00e9rcito e a Polic\u00eda da provincia de Bos Aires, dirixida nese ent\u00f3n polo xeneral Ram\u00f3n Camps.\nOs secuestrados foron:\nSegundo a CONADEP, a polic\u00eda bonaerense preparara un operativo de escarmento para os que participaran da campa\u00f1a polo boleto estudantil, considerada polas Forzas Armadas como \u00absubversi\u00f3n nas escolas\u00bb, e que \"os adolescentes secuestrados foran eliminados despois de padecer tormentos en distintos centros clandestinos de detenci\u00f3n, entre os que se encontraban: Arana, Pozo de Banfield, Pozo de Quilmes, Xefatura de Polic\u00eda da Provincia de Buenos Aires e as Comisar\u00edas 5a., 8a., e 9a. de La Plata e 3a. de Valent\u00edn Alsina, en Lan\u00fas, e o Pol\u00edgono de Tiro da Xefatura da Provincia de Buenos Aires\".\nCultura popular.\nOs feitos foron levados ao cine nunha pel\u00edcula titulada \"La noche de los l\u00e1pices\", do director H\u00e9ctor Olivera.\nO cantautor canario Rogelio Botanz compuxo unha canci\u00f3n baseada no testemu\u00f1o de Pablo D\u00edaz e que leva por t\u00edtulo \"Noite dos Lapis\"."}
{"id": "68859", "revid": "114", "url": "https://gl.wikipedia.org/wiki?curid=68859", "title": "Silvestre II", "text": ""}
{"id": "68860", "revid": "114", "url": "https://gl.wikipedia.org/wiki?curid=68860", "title": "Silvestre II, Papa", "text": ""}
{"id": "68861", "revid": "114", "url": "https://gl.wikipedia.org/wiki?curid=68861", "title": "Silvestre III", "text": ""}
{"id": "68862", "revid": "114", "url": "https://gl.wikipedia.org/wiki?curid=68862", "title": "Silvestre III, Papa", "text": ""}
{"id": "68863", "revid": "114", "url": "https://gl.wikipedia.org/wiki?curid=68863", "title": "Robalo", "text": ""}
{"id": "68864", "revid": "114", "url": "https://gl.wikipedia.org/wiki?curid=68864", "title": "Simplicio", "text": ""}
{"id": "68867", "revid": "114", "url": "https://gl.wikipedia.org/wiki?curid=68867", "title": "Siricio", "text": ""}
{"id": "68868", "revid": "114", "url": "https://gl.wikipedia.org/wiki?curid=68868", "title": "Sisinio, Papa", "text": ""}
{"id": "68869", "revid": "114", "url": "https://gl.wikipedia.org/wiki?curid=68869", "title": "Sisto IV, Papa", "text": ""}
{"id": "68870", "revid": "114", "url": "https://gl.wikipedia.org/wiki?curid=68870", "title": "Sisto V, Papa", "text": ""}
{"id": "68871", "revid": "114", "url": "https://gl.wikipedia.org/wiki?curid=68871", "title": "S\u00edmaco, Papa", "text": ""}
{"id": "68872", "revid": "114", "url": "https://gl.wikipedia.org/wiki?curid=68872", "title": "Sotero", "text": ""}
{"id": "68873", "revid": "114", "url": "https://gl.wikipedia.org/wiki?curid=68873", "title": "Teodoro I, Papa", "text": ""}
{"id": "68874", "revid": "114", "url": "https://gl.wikipedia.org/wiki?curid=68874", "title": "Teodoro I", "text": ""}
{"id": "68875", "revid": "85894", "url": "https://gl.wikipedia.org/wiki?curid=68875", "title": "Saldo comercial relativo", "text": "O Saldo Comercial Relativo (SCR) expresa o saldo dun sector como proporci\u00f3n do comercio total do sector.\nO seu c\u00e1lculo \u00e9 formula_1\nSe o resultado se aproxima a 100 estamos diante dun sector que presenta unha vantaxe comercial a cal virase reducida ata chegar a 0.\nSe o resultado se achega a -100 ent\u00f3n estamos diante dunha desvantaxe comercial, a cal, \u00f3 igual que no anterior caso, virase reducida se se achega a 0."}
{"id": "68876", "revid": "114", "url": "https://gl.wikipedia.org/wiki?curid=68876", "title": "Teodoro II, Papa", "text": ""}
{"id": "68877", "revid": "114", "url": "https://gl.wikipedia.org/wiki?curid=68877", "title": "Teodoro II", "text": ""}
{"id": "68878", "revid": "114", "url": "https://gl.wikipedia.org/wiki?curid=68878", "title": "Urbano I", "text": ""}
{"id": "68879", "revid": "114", "url": "https://gl.wikipedia.org/wiki?curid=68879", "title": "Urbano III, Papa", "text": ""}
{"id": "68880", "revid": "114", "url": "https://gl.wikipedia.org/wiki?curid=68880", "title": "Urbano IV, Papa", "text": ""}
{"id": "68881", "revid": "114", "url": "https://gl.wikipedia.org/wiki?curid=68881", "title": "Urbano V, Papa", "text": ""}
{"id": "68882", "revid": "114", "url": "https://gl.wikipedia.org/wiki?curid=68882", "title": "Urbano V", "text": ""}
{"id": "68883", "revid": "114", "url": "https://gl.wikipedia.org/wiki?curid=68883", "title": "Urbano VI, Papa", "text": ""}
{"id": "68884", "revid": "114", "url": "https://gl.wikipedia.org/wiki?curid=68884", "title": "Urbano VI", "text": ""}
{"id": "68887", "revid": "56817", "url": "https://gl.wikipedia.org/wiki?curid=68887", "title": "Amnist\u00eda", "text": "A amnist\u00eda (do grego \u1f00\u03bc\u03bd\u03b7\u03c3\u03c4\u03af\u03b1 \"amnest\u00eda\", esquecemento) \u00e9 unha causa de extinci\u00f3n da responsabilidade penal. \u00c9 un acto xur\u00eddico, normalmente emanado do poder lexislativo, polo que unha pluralidade de individuos que foran declarados culpables dun delito pasan a considerarse inocentes por desaparici\u00f3n da figura delituosa.\nAmnist\u00eda e indulto.\nA diferenza do indulto, que extingue a responsabilidade penal actuando sobre a pena derivada dun delito (a persoa segue sendo culpable, pero se lle perdoou o cumprimento da pena), a amnist\u00eda act\u00faa sobre o delito mesmo. Por iso, a amnist\u00eda adoita ter efectos retroactivos e, entre outros, extingue toda responsabilidade penal ou civil e anula os antecedentes penais. Polo mesmo motivo, \u00e9 xeral, dado que act\u00faa sobre todos os que cometeron ese delito, e non sobre individuos concretos.\nA amnist\u00eda adoita supor un novo xu\u00edzo de valor sobre a conveniencia de prohibir ou sancionar unha conduta. Por esa raz\u00f3n, as leis ou actos de amnist\u00eda son m\u00e1is frecuentes en momentos de cambios sociais ou de r\u00e9ximes pol\u00edticos e, en ocasi\u00f3ns, as\u00f3ciase ao perd\u00f3n de presos pol\u00edticos. Con todo, o seu emprego pode ser obxecto de pol\u00e9mica, pois pode provocar a impunidade de quen cometeron graves feitos durante un r\u00e9xime anterior."}
{"id": "68894", "revid": "109216", "url": "https://gl.wikipedia.org/wiki?curid=68894", "title": "629", "text": "Outros.\nHistoria ano a ano"}
{"id": "68897", "revid": "89787", "url": "https://gl.wikipedia.org/wiki?curid=68897", "title": "Masacre de San Patricio", "text": "Co\u00f1\u00e9cese como o masacre de San Patricio o asasinato de tres sacerdotes e dous seminaristas palotinos o 4 de xullo de 1976, durante a ditadura militar autodenominada Proceso de Reorganizaci\u00f3n Nacional executado na igrexa de San Patricio, situada no barrio de Belgrano da cidade de Buenos Aires, Arxentina.\nOs relixiosos asasinados foron os sacerdotes Alfredo Leaden, Alfredo Kelly e Pedro Duffau e os seminaristas Salvador Barbeito Doval, galego, e Emilio Barletti.\nOs feitos.\nA iso da 1 da ma\u00f1\u00e1 do 4 de xullo de 1976, tres mozos, Luis Pinasco, Guillermo Silva e Julio V\u00edctor Mart\u00ednez, viron como dous autom\u00f3biles estacionaban fronte \u00e1 igrexa de San Patricio. Como Mart\u00ednez era fillo dun militar e pensou que poder\u00eda tratarse dun atentado contra o seu pai, foi \u00e1 Comisar\u00eda N\u00ba 37 para facer a denuncia. Minutos despois un autom\u00f3bil policial chegou ao lugar e o oficial Miguel \u00c1ngel Romano falou coas persoas que estaban nos autos sospeitosos. \u00c1s 2 da ma\u00f1\u00e1 Silva e Pinasco viron como un grupo de persoas con armas longas sa\u00edan dos autos sospeitosos e entraban \u00e1 igrexa.\n\u00c1 ma\u00f1\u00e1 seguinte, \u00e1 hora da primeira misa, un grupo de fieis esperaba fronte \u00e1 porta da igrexa que se atopaba pechada. Estra\u00f1ado pola situaci\u00f3n, o mozo Fernando Savino, organista da parroquia decidiu entrar por unha fiestra e atopou no primeiro piso os corpos cribados dos cinco relixiosos, boca abaixo e ali\u00f1ados, nun enorme charco de sangue sobre unha alfombra vermella.\nOs asasinos escribiran con xiz nunha porta:\nTam\u00e9n escribiron nunha alfombra:\nA sigla \"M.S.T.M.\" corresponde ao Movimiento de Sacerdotes para el Terceiro Mundo, en tanto que a primeira frase sobre \"Seguridad Federal\" est\u00e1 evidentemente referida ao atentado con explosivos que Montoneros realizara dous d\u00edas antes no comedor desa dependencia policial causando a morte de 20 polic\u00edas.\nSobre o corpo de Salvador Barbeito os asasinos puxeron un debuxo de Quino, tomado dunha das habitaci\u00f3ns, no que Mafalda aparece sinalando o bast\u00f3n dun polic\u00eda dicindo: \"\u201cEste es el palito de abollar ideolog\u00edas\u201d\" (ver).\nAo d\u00eda seguinte, o diario La Naci\u00f3n publicou unha cr\u00f3nica sobre o masacre que inclu\u00eda o texto dun comunicado do Comando da Zona I do Ex\u00e9rcito que dic\u00eda: \nEse mesmo 5 de xullo de 1976 realizouse na igrexa de San Patricio unha misa polos relixiosos asasinados. \u00c1 mesma present\u00e1ronse altas autoridades militares e m\u00e1is de tres mil fieis. No valente serm\u00f3n pronunciado polo pai palotino Roberto Favre, parcialmente publicado ao d\u00eda seguinte polo diario Clar\u00edn, aquel dixo:\nO ent\u00f3n nuncio apost\u00f3lico na Arxentina, P\u00edo Laghi, concelebrou a misa e d\u00edxolle ese mesmo d\u00eda a Robert Cox, director do xornal Buenos Aires Herald:\nEn agosto de 1975 un grupo armado secuestrou por unhas horas a Mariano Grondona, co\u00f1ecido avogado e xornalista simpatizante da ditadura. Ao liberalo os seus captores indic\u00e1ronlle que deb\u00eda levar unha mensaxe aos bispos: que se segu\u00edan tolerando a sacerdotes de esquerda \"proseguir\u00edan los episodios como el de los palotinos y sufririan una escalada hacia la jerarqu\u00eda eclesi\u00e1stica\". Grondona comunicou a mensaxe ao Nuncio Pio Laghi e ao vicario castrense Monse\u00f1or Tortolo, pero non fixo denuncia ningunha do secuestro nin puxo o feito en co\u00f1ecemento da xustiza ata 1984.\nAs investigaci\u00f3ns.\nA investigaci\u00f3n da Igrexa.\nO nuncio Pio Laghi e o cardeal arcebispo Juan Carlos Aramburu nomearon ao sacerdote Efra\u00edn Sueldo Luque para que realizase unha investigaci\u00f3n sobre o sucedido.\nA investigaci\u00f3n do xu\u00edz Rivarola.\nA primeira investigaci\u00f3n xudicial foi realizada polo xu\u00edz Guillermo Rivarola nos anos 1976 e 1977, sendo o fiscal a cargo era Julio C\u00e9sar Strassera. As investigaci\u00f3ns foron evidentemente restrinxidas e a causa foi sobresida provisionalmente a pedido do fiscal argumentando que non se atoparon persoas que puidesen considerarse respons\u00e1beis. Con todo, das declaraci\u00f3ns das testemu\u00f1as na causa, xurd\u00eda claramente que a Comisar\u00eda 37 actuara con intenci\u00f3n de encubrir o delito e que o oficial de polic\u00eda Miguel \u00c1ngel Romano, como m\u00ednimo estaba mentindo.\nA investigaci\u00f3n do xu\u00edz Blondi.\nEn 1984 a causa foi reaberta polo Xu\u00edz N\u00e9stor Blondi, unha vez establecido o goberno democr\u00e1tico presidido por Ra\u00fal Alfons\u00edn. Na causa declarou tam\u00e9n Pedro \u00c1lvarez, o polic\u00eda que se atopaba de custodia na casa de Mart\u00ednez, que contou que, logo que o polic\u00eda Romano falase cos ocupantes dos dous autos fronte \u00e1 parroquia, o patrulleiro achegouse \u00e1 s\u00faa posici\u00f3n e dix\u00e9ronlle:\nCon eses elementos e as contradici\u00f3ns no accionar dos polic\u00edas que pertenc\u00edan \u00e1 Comisar\u00eda 37 o fiscal An\u00edbal Ibarra solicitou o procesamento do polic\u00eda Miguel \u00c1ngel Romano e do Comisario Rafael Fensore, por considerar que ambos foran part\u00edcipes do homicidio m\u00faltiple. Con todo, pouco despois, en xu\u00f1o de 1987 o xu\u00edz Blondi desprocesou a \u00e1mbolos dous polic\u00edas e clausurou a causa considerando que os delitos prescribiran.\nMemoria.\nNa igrexa de San Silvestre, da orde dos Palotinos, situada en Roma, colocouse unha placa en memoria dos cinco relixiosos da orde. Na mesma igrexa g\u00e1rdase a cabeza de San Xo\u00e1n Bautista.\nNa igrexa de San Patricio colocouse un monumento en memoria dos relixiosos, a quen a orde xa considerou como m\u00e1rtires.\nEn Belgrano, Buenos Aires, pr\u00f3ximo o lugar do asasinato, d\u00e9uselle o nome \"M\u00e1rtires Palotinos\" a unha r\u00faa en lembranza. \nEn 2006 o cardeal Jorge Mario Bergoglio iniciou os tr\u00e1mites para a canonizaci\u00f3n dos cinco relixiosos como m\u00e1rtires da fe.\nEn 2007, estreouse o documental \"La matanza de San Patricio. 4 de julio\" dos realizadores Juan Pablo Young e Pablo Zubizarreta. Nel recrearon os feitos e incidiron nas reacci\u00f3ns ante eles."}
{"id": "68899", "revid": "51526", "url": "https://gl.wikipedia.org/wiki?curid=68899", "title": "Encefalopat\u00eda esponxiforme bovina", "text": "A encefalopat\u00eda esponxiforme bovina ou enfermidade das vacas tolas (tam\u00e9n co\u00f1ecida polas s\u00faas siglas EEB ou BSE, segundo a denominaci\u00f3n inglesa \"Bovine Spongiform Encephalopathy\") \u00e9 unha enfermidade causada por un pri\u00f3n, propia do gando vac\u00fan e transmisible \u00f3s seres humanos a trav\u00e9s do consumo de partes de animais infectados, sobre todo tecidos nerviosos.\nA encefalopat\u00eda esponxiforme bovina \u00e9 unha enfermidade de recente aparici\u00f3n, pertencente a unha familia de enfermidades neurodexenerativas, emparentadas entre si, moi raras na s\u00faa maior\u00eda (inclu\u00eddo o \"kuru\", unha encefalopat\u00eda esponxiforme humana). Os primeiros casos de animais enfermos declar\u00e1ronse no Reino Unido en 1986. En 1996 detectouse no home unha nova enfermidade, unha variante da Enfermidade de Creutzfeldt-Jakob, que se relacionou coa epidemia de EEB no gando vac\u00fan.\nEtiolox\u00eda.\nA enfermidade est\u00e1 causada por un axente contaxioso non convencional, un pri\u00f3n (unha prote\u00edna infecciosa), que se acumula nos animais enfermos na cabeza (inclu\u00eddos enc\u00e9falo e os ollos), nas am\u00edgdalas, a medula espi\u00f1al, o espi\u00f1azo, o intestino (do duodeno \u00f3 recto) e o bazo.\nA v\u00eda de transmisi\u00f3n desta enfermidade co\u00f1ecida ata o de agora \u00e9 o consumo de pensos contaminados co pri\u00f3n. Esta contaminaci\u00f3n dos pensos procede da utilizaci\u00f3n como ingrediente proteico de fari\u00f1as animais elaboradas con cad\u00e1veres ou restos de vacas ou -principalmente- ovellas enfermas, a\u00ednda que asintom\u00e1ticas. \nA transformaci\u00f3n industrial dos restos destes animais en fari\u00f1a de carne ou de \u00f3sos non inactiva o pri\u00f3n. De feito, cando se comprobou a orixe nos pensos contaminados e se prohibiu o uso de fari\u00f1as animais na alimentaci\u00f3n do gando, constatouse unha clara reduci\u00f3n do n\u00famero de novos casos. Pero esta prohibici\u00f3n do uso de farinas de carne e \u00f3sos na alimentaci\u00f3n do gando bovino non se produciu ata 1997, prohibici\u00f3n que se estendeu no 2001 \u00e1 alimentaci\u00f3n de calquera animal de abasto .\nExiste tam\u00e9n a posibilidade de transmisi\u00f3n desde a nai \u00e1 cr\u00eda, a\u00ednda que non est\u00e1 confirmada.\nCorre tam\u00e9n unha teor\u00eda proposta por cient\u00edficos brit\u00e1nicos, pero descartada pola comunidade cient\u00edfica, de que a enfermidade se orixinou por alimentar gando con penso contaminado con restos humanos. Segundo esta teor\u00eda, Gran Breta\u00f1a importou centos de miles de toneladas de \u00f3sos enteiros ou pulverizados e de partes de cad\u00e1veres desde o sur de Asia nos anos 60 e 70 para facer fertilizantes e fari\u00f1a de \u00f3so, e entre eses \u00f3sos poder\u00edan haber \u00f3sos humanos de cad\u00e1veres abandonados nos r\u00edos da India.\nEpidemiolox\u00eda.\nOs primeiros casos diagnosticados oficialmente tiveron lugar no Reino Unido en 1986, a\u00ednda que se trataba de animais mortos en 1985 . Desde o Reino Unido continuouse exportando animais enfermos e penso contaminado \u00f3 resto de Europa e \u00f3 resto do mundo e foron aparecendo casos en Irlanda en 1989, en Portugal e Su\u00edza en 1990, en Francia ou Canad\u00e1 en 1993, ou nos Estados Unidos en 2005.\nEn Espa\u00f1a produciuse o primeiro caso en Galicia, cando a vaca \"Parrula\" morreu o 25.10 2000, en Carballedo (Lugo) . Houbo antes outro caso, \"Elvira\", que morrera en agosto, en Coristanco (A Coru\u00f1a) pero non se diagnsticou oficialmente ata decembro. En xaneiro produciuse unha terceira morte en Guitiriz, \"Gallega\", e xa os primeiros casos f\u00f3ra de Galicia, en Le\u00f3n. \nCo tempo foi estend\u00e9ndose por toda a pen\u00ednsula ata alcanzar o m\u00e1ximo de mortes en 2003, con 167 casos (62 deles en Galicia), para irse reducindo paulatinamente: en 2009, \u00faltimo ano no que se publicaron datos oficiais, houbo 18 casos (oito en Galicia).\nA Direcci\u00f3n Xeral de Sa\u00fade P\u00fablica estimou unha prevalencia ata fins de 2006 dun 25,5 por cen mil (en Galicia), cunha destacada ocorrencia de animais maiores de 4 anos: o 85% dos positivos .\nCadro cl\u00ednico.\nTr\u00e1tase unha enfermidade dexenerativa do sistema nervioso central dos bovinos, que se caracteriza pola aparici\u00f3n de s\u00edntomas nerviosos nos animais adultos: incoordinaci\u00f3n de movementos, agresividade e sensibilidade aumentada ante ru\u00eddos ou golpes. A esa sintomatolox\u00eda nerviosa d\u00e9bese a denominaci\u00f3n popular de \"enfermidade das vacas tolas\" (\"mad-cow desease\", en ingl\u00e9s). A evoluci\u00f3n da enfermidade \u00e9 irreversible e, progresivamente, finaliza coa morte \u00f3 cabo duns dous anos dos primeiros s\u00edntomas, ou co sacrificio do animal.\nO per\u00edodo de incubaci\u00f3n da enfermidade \u00e9 de 4 ou 5 anos, cun abano temporal moi amplo, desde 16 meses a oito anos. Este feito, xunto \u00e1 orixe alimentaria a partir de pensos contaminados, explica que se trate dunha enfermidade propia de animais adultos.\nOs s\u00edntomas observados est\u00e1n motivados pola acumulaci\u00f3n do pri\u00f3n nas c\u00e9lulas neuronais, orixinando a morte celular. Unha an\u00e1lise microsc\u00f3pica revela lesi\u00f3ns como vac\u00faolos que dan \u00f3 tecido nervioso un aspecto de esponxa.\nO \u00fanico m\u00e9todo dispo\u00f1ible para detectar a infecci\u00f3n en fase terminal \u00e9 a inoculaci\u00f3n parenteral de tecido encef\u00e1lico en ratos, pero esta t\u00e9cnica non \u00e9 utilizable na pr\u00e1ctica, xa que os per\u00edodos de incubaci\u00f3n son duns 300 d\u00edas.\nIncidencia.\nAta 2007, inclusive, declar\u00e1ronse 336.770 reses enfermas de EEB na Uni\u00f3n Europea e 516 m\u00e1is no resto do mundo , a inmensa maior\u00eda no Reino Unido: o 98,38%. \nA \"crise das vacas tolas\" pode considerarse a maior crise alimentaria europea, polo elevad\u00edsimo custo que representou a morte dos animais enfermos, o sacrificio obrigatorio dos animais sospeitosos, a destruci\u00f3n por incineraci\u00f3n dos cad\u00e1veres e dos pensos sospeitosos ou o complexo sistema de vixilancia que se implantou, que non evitou unha forte retracci\u00f3n do consumo de carne de vac\u00fan. Calc\u00falase que s\u00f3 no Reuni Unido foron sacrificadas m\u00e1is de 4 mill\u00f3ns de reses e houbo que destru\u00edr m\u00e1is de 250.000 toneladas de penso.\nPor outra parte, ata xu\u00f1o de 2010 diagnostic\u00e1ronse 220 doentes humanos afectados pola nova variante da Enfermidade de Creutzfeldt-Jakob , 217 casos primarios e 3 secundarios (por cousa dunha transfusi\u00f3n de sangue) . C\u00f3mpre ter presente que no Reino Unido se consumiron non menos de 500.000 animais infectados entre 1985 (ano dos primeiros casos confirmados) e 1996 (ano en que se instauraron as medidas de retirada do mercado de carne de animais sospeitosos), sen que sexa posible augurar cantas persoas que consumiron esa carne poder\u00e1n desenvolver a enfermidade no futuro.\nComo principal consecuencia da gravidade desta crise alimentaria p\u00f3dese destacar o cambio substancial introducido na lexislaci\u00f3n da Uni\u00f3n Europea, e implementado nas lexislaci\u00f3ns nacionais dos estados membros, en todo o relacionado co control oficial dos alimentos, especialmente dos de orixe animal, e nos establecementos de alimentaci\u00f3n, desenvolvendo un novo concepto de seguridade alimentaria. En 2002 publicouse o Regulamento 178/2002 polo que se establecen os principios e os requisitos xerais da lexislaci\u00f3n alimentaria e se crea a Axencia Europea de Seguridade Alimentaria e en 2004 public\u00e1ronse outros Regulamentos espec\u00edficos que conforman o co\u00f1ecido como \"Paquete de Hixiene\" ."}
{"id": "68900", "revid": "1131", "url": "https://gl.wikipedia.org/wiki?curid=68900", "title": "EEB", "text": ""}
{"id": "68901", "revid": "56817", "url": "https://gl.wikipedia.org/wiki?curid=68901", "title": "679", "text": "Outros.\nHistoria ano a ano"}
{"id": "68902", "revid": "1556", "url": "https://gl.wikipedia.org/wiki?curid=68902", "title": "Mal das vacas tolas", "text": ""}
{"id": "68903", "revid": "56817", "url": "https://gl.wikipedia.org/wiki?curid=68903", "title": "869", "text": "Outros.\nHistoria ano a ano"}
{"id": "68904", "revid": "75439", "url": "https://gl.wikipedia.org/wiki?curid=68904", "title": "870", "text": "Outros.\nHistoria ano a ano"}
{"id": "68905", "revid": "5863", "url": "https://gl.wikipedia.org/wiki?curid=68905", "title": "Eduard Punset", "text": "Eduard Punset i Casals, nado en Barcelona o 9 de novembro de 1936 e finado ib\u00eddem o 22 de maio de 2019, foi un avogado, pol\u00edtico, economista e divulgador cient\u00edfico catal\u00e1n.\nTraxectoria.\nLicenciado en Dereito pola Universidade Complutense de Madrid e cun m\u00e1ster en Ciencias Econ\u00f3micas pola Universidade de Londres, foi redactor econ\u00f3mico da BBC, director econ\u00f3mico da edici\u00f3n para Am\u00e9rica Latina do semanario \"The Economist\" e economista do Fondo Monetario Internacional nos Estados Unidos e en Hait\u00ed. Como especialista en temas de impacto das novas tecnolox\u00edas, foi asesor de COTEC, Profesor Conselleiro de M\u00e1rketing Internacional na ESADE (Escola Superior de Administraci\u00f3n e Direcci\u00f3n de Empresas), presidente do Instituto Tecnol\u00f3xico Bull, profesor de Innovaci\u00f3n e Tecnolox\u00eda do Instituto de Empresa (Madrid), Presidente de Enher, Subdirector Xeral de Estudos Econ\u00f3micos e Financeiros do Banco Hispanoamericano, e Coordinador do Plan Estrat\u00e9xico para a Sociedade da Informaci\u00f3n en Catalu\u00f1a.\nFoi autor de diversos libros sobre an\u00e1lise econ\u00f3mica e reflexi\u00f3n social. Foi profesor de Ciencia, Tecnolox\u00eda e Sociedade na Facultade de Econom\u00eda do Instituto Qu\u00edmico de Sarri\u00e0 (Universidade Ramon Llull), director e presentador do programa de divulgaci\u00f3n cient\u00edfica \"Redes\" en TVE desde 1996 e presidente da produtora audiovisual \"Smartplanet\".\nTraxectoria pol\u00edtica.\nTrala morte de Franco, comezou a s\u00faa participaci\u00f3n pol\u00edtica con Centristes de Catalunya. Participou na implantaci\u00f3n do Estado das autonom\u00edas como conselleiro de finanzas da Generalitat en 1978 e pouco despois, entre setembro de 1980 e febreiro de 1981, tivo un destacado papel na apertura de Espa\u00f1a \u00f3 exterior como Ministro de Relaci\u00f3ns para as Comunidades Europea no goberno de Adolfo Su\u00e1rez e trala incorporaci\u00f3n de Espa\u00f1a \u00e1 Uni\u00f3n Europea, foi elixido eurodeputado en 1987 e en 1989 polo CDS, e seguiuno sendo at\u00e9 1994.\nComo Presidente da delegaci\u00f3n do Parlamento Europeo para Polonia tutelou parte do proceso de transformaci\u00f3n econ\u00f3mica dos pa\u00edses do leste despois da ca\u00edda do Muro de Berl\u00edn.\nEn 1991, creou un partido propio, Foro, co que se chegou a presentar \u00e1s elecci\u00f3ns europeas de 1994, sen \u00e9xito, e o partido disolveuse en 1995 e Punset abandonou a pol\u00edtica. Nos seus \u00faltimos anos, apareceu en varios actos de Junts per Catalunya.\nCr\u00edticas.\nA\u00ednda que conseguiu numerosos premios polo labor divulgador, tam\u00e9n ten colleitado numerosas cr\u00edticas.\nO carisma do divulgador favoreceu, en ocasi\u00f3ns, ser tomado por un cient\u00edfico a pesar de que a s\u00faa formaci\u00f3n universitaria era en ciencias xur\u00eddicas e non nos campos cient\u00edficos nos que realizaba o traballo de divulgador.\nTam\u00e9n o contido de varios dos seus libros foi colocado en paralelismo ao doutro co\u00f1ecido gur\u00fa espiritualista como Deepak Chopra. Este \u00e9 un persoeiro controvertido que emprega conceptos propios da mec\u00e1nica cu\u00e1ntica no que ten denominado como \"Medicina cu\u00e1ntica\". Deepak foi deosado publicamente por f\u00edsicos especialistas na mec\u00e1nica cu\u00e1ntica polo lucrativo e incorrecto uso que fai desta materia nos seus libros de autoaxuda. E, Punset, no cap\u00edtulo VII do libro \"Cara a cara con la vida, la mente y el Universo\", amosa interese polas teor\u00edas de Chopra.\nFinalmente, Punset tam\u00e9n foi criticado polo seu achegamento \u00e1 pseudociencia, o uso frecuentemente incorrecto de termos cient\u00edficos e, en xeral, por unha visi\u00f3n lixeira e pouco rigorosa da ciencia. O t\u00edtulo dos seus libros (\"Viaje al optimismo\", \"Viaje a las emociones\", \"El viaje al poder de la mente\" ou \"El alma est\u00e1 en el cerebro\") inclina a pensar a proximidade do autor ao mesmo x\u00e9nero da autoaxuda; tese confirmada no seu \"Apoio psicol\u00f3xico online\" facilitado pola p\u00e1xina da s\u00faa fundaci\u00f3n, as\u00ed como a s\u00faa presenza en calidade de invitado en diferentes feiras que promoven a espiritualidade, a pseudociencia e as terapias alternativas."}
{"id": "68906", "revid": "55340", "url": "https://gl.wikipedia.org/wiki?curid=68906", "title": "Concilio Vaticano Primeiro", "text": "O Concilio Vaticano Primeiro foi o primeiro Concilio ecum\u00e9nico que se celebrou na cidade do Vaticano, chamado tam\u00e9n Concilio Ecum\u00e9nico Vaticano I. O Papa P\u00edo IX convocouno en 1869 para enfrontar o racionalismo e o galicanismo. Neste Concilio aprobouse como dogma de fe a doutrina da infalibilidade papal.\nSesi\u00f3ns.\nTivo catro sesi\u00f3ns:\nO concilio tivo que ser suspendido por P\u00edo IX o 20 de outubro de 1870, despois de consumarse, por plebiscito, a uni\u00f3n a Italia dos Estados Pontificios.\nNun principio non parec\u00eda necesario un novo concilio para afrontar asuntos non tratados no anterior Concilio de Trento, polo que \u00f3 convocar P\u00edo IX o Concilio Vaticano I obtivo unha reacci\u00f3n maioritaria de sorpresa. A situaci\u00f3n do Concilio era distinta \u00e1 de concilios anteriores, pois neste non predominou o esp\u00edrito reformista do \u00faltimo concilio.\nDesde o inicio sab\u00edase que o tema da infalibilidade do papa ser\u00eda o argumento principal deste concilio ecum\u00e9nico, de modo que a nova doutrina reforzar\u00eda a autoridade papal. \u00d3 comezo o programa de temas a tratar era moi extenso. Preponderou a necesidade de falar m\u00e1is da Igrexa. Tam\u00e9n era necesario falar da relaci\u00f3n entre fe e raz\u00f3n, por ser un tema relevante en tempos do iluminismo e o desaf\u00edo que isto supu\u00f1a para a Igrexa, \u00f3 igual que outros descubrimentos cient\u00edficos como o evolucionismo, que parec\u00edan cuestionar as teor\u00edas cristianas m\u00e1is tradicionais. Outro tema a tratar eran as grandes misi\u00f3ns cat\u00f3licas da \u00e9poca. Todo isto e moitas outras cosas foron preparadas, pero desde o inicio o concilio foi ameazado por d\u00faas guerras inminentes: a guerra franco-prusiana e o feito de que Roma estaba rodeada polo ex\u00e9rcito italiano para a unificaci\u00f3n. Estas d\u00faas situaci\u00f3ns obrigaron a regresar \u00f3s bispos \u00e1s s\u00faas s\u00e9s.\nFinalmente s\u00f3 se puideron promulgar d\u00faas constituci\u00f3ns:\n- Constitutio dogmatica de fide catholica.\n- Constitutio dogmatica prima de ecclesia Christi. O cuarto cap\u00edtulo trata o concepto da infalibilidade papal."}
{"id": "68907", "revid": "98629", "url": "https://gl.wikipedia.org/wiki?curid=68907", "title": "805", "text": "V\u00e9xase tam\u00e9n.\nHistoria ano a ano"}
{"id": "68908", "revid": "56817", "url": "https://gl.wikipedia.org/wiki?curid=68908", "title": "807", "text": "V\u00e9xase tam\u00e9n.\nHistoria ano a ano"}
{"id": "68909", "revid": "56817", "url": "https://gl.wikipedia.org/wiki?curid=68909", "title": "809", "text": "V\u00e9xase tam\u00e9n.\nHistoria ano a ano"}
{"id": "68910", "revid": "56817", "url": "https://gl.wikipedia.org/wiki?curid=68910", "title": "810", "text": "Outros.\nHistoria ano a ano"}
{"id": "68911", "revid": "98629", "url": "https://gl.wikipedia.org/wiki?curid=68911", "title": "815", "text": "V\u00e9xase tam\u00e9n.\nHistoria ano a ano"}
{"id": "68912", "revid": "624", "url": "https://gl.wikipedia.org/wiki?curid=68912", "title": "819", "text": "Outros.\nHistoria ano a ano"}
{"id": "68913", "revid": "98629", "url": "https://gl.wikipedia.org/wiki?curid=68913", "title": "821", "text": "V\u00e9xase tam\u00e9n.\nHistoria ano a ano"}
{"id": "68914", "revid": "56817", "url": "https://gl.wikipedia.org/wiki?curid=68914", "title": "825", "text": ""}
{"id": "68915", "revid": "23204", "url": "https://gl.wikipedia.org/wiki?curid=68915", "title": "826", "text": "V\u00e9xase tam\u00e9n.\nHistoria ano a ano"}
{"id": "68916", "revid": "624", "url": "https://gl.wikipedia.org/wiki?curid=68916", "title": "827", "text": ""}
{"id": "68917", "revid": "56817", "url": "https://gl.wikipedia.org/wiki?curid=68917", "title": "828", "text": ""}
{"id": "68918", "revid": "56817", "url": "https://gl.wikipedia.org/wiki?curid=68918", "title": "833", "text": "V\u00e9xase tam\u00e9n.\nHistoria ano a ano"}
{"id": "68919", "revid": "56817", "url": "https://gl.wikipedia.org/wiki?curid=68919", "title": "834", "text": "V\u00e9xase tam\u00e9n.\nHistoria ano a ano"}
{"id": "68920", "revid": "624", "url": "https://gl.wikipedia.org/wiki?curid=68920", "title": "835", "text": "V\u00e9xase tam\u00e9n.\nHistoria ano a ano"}
{"id": "68921", "revid": "56817", "url": "https://gl.wikipedia.org/wiki?curid=68921", "title": "836", "text": "V\u00e9xase tam\u00e9n.\nHistoria ano a ano "}
{"id": "68922", "revid": "56817", "url": "https://gl.wikipedia.org/wiki?curid=68922", "title": "837", "text": ""}
{"id": "68923", "revid": "624", "url": "https://gl.wikipedia.org/wiki?curid=68923", "title": "846", "text": "V\u00e9xase tam\u00e9n.\nHistoria ano a ano"}
{"id": "68924", "revid": "1987", "url": "https://gl.wikipedia.org/wiki?curid=68924", "title": "847", "text": "V\u00e9xase tam\u00e9n.\nHistoria ano a ano"}
{"id": "68925", "revid": "56817", "url": "https://gl.wikipedia.org/wiki?curid=68925", "title": "849", "text": "V\u00e9xase tam\u00e9n.\nHistoria ano a ano"}
{"id": "68926", "revid": "82922", "url": "https://gl.wikipedia.org/wiki?curid=68926", "title": "850", "text": "V\u00e9xase tam\u00e9n.\nHistoria ano a ano"}
{"id": "68927", "revid": "56817", "url": "https://gl.wikipedia.org/wiki?curid=68927", "title": "853", "text": "V\u00e9xase tam\u00e9n.\nHistoria ano a ano"}
{"id": "68928", "revid": "56817", "url": "https://gl.wikipedia.org/wiki?curid=68928", "title": "855", "text": "V\u00e9xase tam\u00e9n.\nHistoria ano a ano"}
{"id": "68929", "revid": "56817", "url": "https://gl.wikipedia.org/wiki?curid=68929", "title": "857", "text": "V\u00e9xase tam\u00e9n.\nHistoria ano a ano"}
{"id": "68930", "revid": "56817", "url": "https://gl.wikipedia.org/wiki?curid=68930", "title": "859", "text": "V\u00e9xase tam\u00e9n.\nHistoria ano a ano"}
{"id": "68931", "revid": "624", "url": "https://gl.wikipedia.org/wiki?curid=68931", "title": "863", "text": "V\u00e9xase tam\u00e9n.\nHistoria ano a ano"}
{"id": "68932", "revid": "624", "url": "https://gl.wikipedia.org/wiki?curid=68932", "title": "864", "text": "V\u00e9xase tam\u00e9n.\nHistoria ano a ano "}
{"id": "68933", "revid": "127505", "url": "https://gl.wikipedia.org/wiki?curid=68933", "title": "GranPurismo", "text": "Carlos Abad Garrido, co\u00f1ecido musicalmente por GranPurismo, \u00e9 un cantante e mc de hip hop galego, nado en Schaffhausen (Su\u00edza) en 1979.\nTraxectoria profesional.\nA\u00ednda que en contacto co hip hop dende adolescencia, non empeza a cantar ata os 17 anos cando ingresa na crew ZEST, e coa que rapea durante dous anos. Despois participa nunha antolox\u00eda de hiphop feito en Su\u00edza pola comunidade de emigrantes galegos e espa\u00f1ois (\"Switzerland Tchorissos\"), onde co\u00f1ece o tam\u00e9n o galego Carlos Leal, de Sens Unik, e co que fai a primeira gravaci\u00f3n, un maxi titulado \"M\u00e1s y m\u00e1s\", que vende un milleiro de copias. En 2001 xunt\u00e1se co grupo espa\u00f1ol Violadores del verso co que grava un tema ('Suizaragoza'), para o disco \"Vicios y virtudes\".\nEn 2007 presentou o seu primeiro \u00e1lbum, \"The Mixtape\". Na actualidade forma parte da crew SHS Crew.\nCanta en espa\u00f1ol e en galego.\nDiscograf\u00eda.\nA\u00ednda que ten realizados diversos traballos de colaboraci\u00f3n don artistas da escena hiphopeira su\u00edza e espa\u00f1ola, o seu \u00fanico \u00e1lbum en solitario \u00e9\nVida persoal.\nA s\u00faa familia \u00e9 de Pardeconde (Esgos), onde pasou boa parte dos ver\u00e1ns da s\u00faa infancia, como relata na s\u00faa canci\u00f3n \"Pardeconde\" (2007)."}
{"id": "68934", "revid": "1093", "url": "https://gl.wikipedia.org/wiki?curid=68934", "title": "Carlos Abad Garrido", "text": ""}
{"id": "68935", "revid": "89787", "url": "https://gl.wikipedia.org/wiki?curid=68935", "title": "Historia de Buenos Aires", "text": "A cidade de Buenos Aires foi fundada na desembocadura do R\u00edo da Prata o 2 de febreiro de 1536 polo conquistador Pedro de Mendoza. Bautizouna co nome de \u00abNuestra Se\u00f1ora Santa Maria del Buen Ayre\u00bb, e despois Juan de Garay nomeouna \u00abSant\u00edsima Trinidad y Puerto de Nuestra Se\u00f1ora del Buen Ayre\u00bb.\nPrimeira fundaci\u00f3n.\nEn 1536, Pedro de Mendoza funda a cidade moi probablemente no actual Parque Lezama, por riba dun brazo do Riachuelo (hoxe barrio de Boca) na s\u00faa desembocadura no R\u00edo da Prata. Era unha posici\u00f3n ben defendible polas barrancas cara aos r\u00edos que a arrodeaban. Os espa\u00f1ois constr\u00faen un forte moi precario en terra de 150 varas de lado e dous metros de alto, con foso e empalizada*.\nOs constantes ataques dos ind\u00edxenas, enfermidades e falta de provisi\u00f3ns fixeron inviable o asentamento que foi abandonado en 1541. Non quedan vestixios.\nSegunda fundaci\u00f3n.\nPero a coroa espa\u00f1ola precisaba unha sa\u00edda protexida da rexi\u00f3n interior ao Atl\u00e1ntico. Encomendouse a Juan de Garay a tarefa, e en 1580 a leva a cabo desta vez un pouco m\u00e1is ao norte da anterior, sobre o R\u00edo da Prata.\nO plan \u00e9 protot\u00edpico das fundaci\u00f3ns coloniais espa\u00f1olas. En dameiro con lotes ou maz\u00e1s (cuadras) de 140 varas de lado deixando un baleiro para a praza maior onde se sit\u00faan os edificios representativos dos poderes . O forte, que comeza a se constru\u00edr en 1595 colgando sobre o r\u00edo ; a catedral (comezo das obras en 1602) no lado norte, e o cabido municipal no oeste .\nVicerreinado e independencia.\nO desenvolvemento foi pequeno ata que en 1776, Buenos Aires \u00e9 nomeada capital do Vicerreinado do R\u00edo da Prata. Dende o principio o porto hab\u00edase situado no Riachuelo e todos os intentos de constru\u00edr peiraos no propio R\u00edo da Prata para grandes embarcaci\u00f3ns co gallo do aumento de tr\u00e1fico pola capitalidade non se levaron adiante durante o per\u00edodo colonial ag\u00e1s un embarcadoiro aos pes do forte, entre este e as Catalinas ao norte . Hab\u00eda tam\u00e9n unha alameda coma lugar de paseo .\nA partir de 1810 Buenos Aires conv\u00e9rtese en sede do goberno da nova naci\u00f3n. Pero non \u00e9 ata a metade do s\u00e9culo cando comezan os cambios urbanos: en 1853 derr\u00fabase o vello forte e no seu soar construirase unha nova aduana semicircular (1855) que recibe aos viaxeiros e mercador\u00edas chegadas por dos longos peiraos que penetran no r\u00edo buscando calado .\nA fachada da cidade compl\u00e9tase co Paseo de Xullo no lugar da antiga Alameda xunto ao r\u00edo (actual av. Alem) . No 1857 chega o ferrocarril.\nCapital da Rep\u00fablica.\nO gran desenvolvemento da cidade, e da Arxentina, experimentado a fins de s\u00e9culo ven da man da definitiva soluci\u00f3n do seu status no pa\u00eds. En 1880 Buenos Aires conv\u00e9rtese na capital da rep\u00fablica coma distrito federal, cun considerable incremento da superficie administrada.\nComeza ent\u00f3n unha \u00e9poca de construci\u00f3n de grandes infraestruturas e edificios representativos. As\u00ed, a primeira tarefa \u00e9 a de dese\u00f1ar un porto axeitado aos tr\u00e1ficos en continuo crecemento. O proxecto elixido, o de Porto Madero, afastar\u00e1 a cidade do r\u00edo .\nAo mesmo tempo, aceptada a cuadr\u00edcula coma estrutura de expansi\u00f3n para o grande incremento poboacional (inmigraci\u00f3n europea sobre todo; gran continxente de galegos), vese necesario unha xerarquizaci\u00f3n das arterias da que aquela carec\u00eda ata ent\u00f3n. O modelo son os bulevares parisienses abertos por Haussmann unhas d\u00e9cadas antes. Com\u00e9zase coa apertura da Avenida de Maio en 1894 entre a praza de Maio (vella praza Maior), onde er\u00edxese a Casa do Goberno (Casa Rosada,1898) no soar do antigo forte, e a futura praza do Congreso co Capitolio lexislativo (1906).\nNas primeiras d\u00e9cadas do s\u00e9culo XX \u00e1brense co mesmo criterio as diagonais norte e sur dende Praza de Maio, unindo a primeira (1913-31) o poder executivo co xudicial da Corte Suprema e o Obelisco na Avenida 9 de Xullo (1937), unha das arterias m\u00e1is anchas do mundo que interxecta a todas as anteriores nun trazado paralelo ao curso do r\u00edo e que se rematar\u00e1 xa nos anos sesenta. O Obelisco (1936) sit\u00faase tam\u00e9n no encontro desa avenida coa r\u00faa Corrientes, que se anchea neses anos (1936), sendo unha das arterias vitais da metr\u00f3pole. D\u00faas cuadras m\u00e1is al\u00f3, cara ao norte, lev\u00e1ntase o Teatro Col\u00f3n (1908), un dos emblemas culturais de Hispanoam\u00e9rica .\nXa en 1911 prec\u00edsase unha ampliaci\u00f3n portuaria, tal \u00e9 o volume de tr\u00e1fico acadado. Comezan para iso as obras do Porto Novo ao norte de Porto Madero . No 1914 inaug\u00farase a primeira li\u00f1a de metro de Suram\u00e9rica.\nDespois da IIGM a situaci\u00f3n segue a ser a dunha grande afluencia poboacional (esta vez do rural do pa\u00eds) pero sen a situaci\u00f3n econ\u00f3mica boiante da primeira metade do s\u00e9culo. O resultado, a aparici\u00f3n das aqu\u00ed chamadas \"vilas miseria\", poboados chabolistas tan caracter\u00edsticas das grandes metr\u00f3poles en Latinoam\u00e9rica.\nNos \u00faltimos anos, estase a facer a completa rehabilitaci\u00f3n de Porto Madero coma lugar de lecer, residencial e dotacional; e a recuperaci\u00f3n da achegada marisma ata o r\u00edo coma zona verde e reserva ecol\u00f3xica ."}
{"id": "68936", "revid": "1556", "url": "https://gl.wikipedia.org/wiki?curid=68936", "title": "Marcelo II, Papa", "text": ""}
{"id": "68937", "revid": "1556", "url": "https://gl.wikipedia.org/wiki?curid=68937", "title": "Z\u00f3simo, Papa", "text": ""}
{"id": "68938", "revid": "1556", "url": "https://gl.wikipedia.org/wiki?curid=68938", "title": "Zacar\u00edas, Papa", "text": ""}
{"id": "68939", "revid": "1556", "url": "https://gl.wikipedia.org/wiki?curid=68939", "title": "Xulio III, Papa", "text": ""}
{"id": "68940", "revid": "1556", "url": "https://gl.wikipedia.org/wiki?curid=68940", "title": "Xulio II, Papa", "text": ""}
{"id": "68941", "revid": "1556", "url": "https://gl.wikipedia.org/wiki?curid=68941", "title": "Xo\u00e1n XXII, Papa", "text": ""}
{"id": "68942", "revid": "1556", "url": "https://gl.wikipedia.org/wiki?curid=68942", "title": "Xo\u00e1n XXI, Papa", "text": ""}
{"id": "68944", "revid": "127505", "url": "https://gl.wikipedia.org/wiki?curid=68944", "title": "Carlos Leal", "text": "Carlos Leal, nado en Friburgo (Su\u00edza) en 1969, \u00e9 un rapeiro e actor su\u00edzo, de orixe galega. Deuse a co\u00f1ecer como membro do grupo de hip hop Sens Unik, co que acadou grande \u00e9xito, antes de comezar unha carreira de actor que o levou a aparecer en numerosas produci\u00f3ns tanto no cine como na televisi\u00f3n.\nTraxectoria.\nM\u00fasica.\nEntrou no mundo do hip hop a trav\u00e9s do breakdance e en 1987 fundou xunto a outros m\u00fasicos o grupo Sens Unik, un dos pioneiros do rap su\u00edzo. En 1991 gravaron \"Le VI\u00e8me sens\", cunha cara B cantada completamente en espa\u00f1ol por Leal. A este \u00e1lbum segu\u00edronlle outros oito, conseguiron catro discos de ouro e puxeron a banda sonora no aclamado filme \"La haine.\"\nCine e televisi\u00f3n.\nLogo de producir alg\u00fans dos v\u00eddeos de Sens Unik e de debutar no teatro cun papel nunha adaptaci\u00f3n dunha obra de Almod\u00f3var, decidiu seguir carreira de actor. O seu primeiro papel foi en \"Week End Break\" (2002), unha curtametraxe de comedia, e dende ent\u00f3n ten participado en numerosos filmes e series de televisi\u00f3n. Traballou entre outros en \"Snow White\", \"El comisario\", \"007 Casino Royale\", \"Los Serrano\", \"R.I.S. Cient\u00edfica\", \"Heidi, 15\", \"Los abrazos rotos\", \"El Internado\", \"O cami\u00f1o\", \"There Be Dragons\", \"Boulevard du Palais\", \"Devious Maids\", \"Marvel's Agents of S.H.I.E.L.D.\", \"Training Day\", \"Better Call Saul\" ou \"MacGyver\".\nPola s\u00faa actuaci\u00f3n no filme su\u00edzo \"Snow White\" (2005), obtivo o premio ao mellor int\u00e9rprete no festival de cine de T\u00e1mil Nadu e o premio do cinema su\u00edzo ao mellor actor protagonista.\nVida persoal.\nA s\u00faa familia \u00e9 de Moncelos (Abad\u00edn). Nado en Friburgo, medrou en Lausana, viviu en Par\u00eds, Madrid e Os \u00c1nxeles coa s\u00faa muller de orixe irland\u00e9sa coa que fala en franc\u00e9s, e cos seus dous fillos. Al\u00ed foi visitado polo programa Pasaporte galego da TVG, presentado por Isabel Blanco."}
{"id": "68946", "revid": "5863", "url": "https://gl.wikipedia.org/wiki?curid=68946", "title": "413", "text": "Outros.\nHistoria ano a ano"}
{"id": "68947", "revid": "98629", "url": "https://gl.wikipedia.org/wiki?curid=68947", "title": "Vincent Gallo", "text": "Vincent Gallo, nado en Buffalo (Estado de Nova York) o 11 de abril de 1961, \u00e9 un actor e director de cine, ademais de produtor, guionista e m\u00fasico. A\u00ednda que tivo pequenos papeis en pel\u00edculas comerciais como \"Un dos nosos\", est\u00e1 m\u00e1is ligado \u00f3 cine independente. Nos 80 Gallo traballou como pintor figurativo en Nova York, actuando nun d\u00fao de rap e tocando na banda Bohack. A finais dos 90 tocou nunha banda de rock chamada Bunny, e nos comezos desta d\u00e9cada editou varias gravaci\u00f3ns.\nTraxectoria.\nOs pais de Vincent Gallo eran emigrantes sicilianos. Cr\u00eda que \"os \u00fanicos italianos reais eran de Buffalo\" e que el era pequeno en comparaci\u00f3n con \"eses monos\" que viven en Sicilia. Despois de que o seu pai o botara da casa con 16 anos, Gallo mudouse a Nova York, desde onde viaxou arredor de Europa. Volveu a Nova York co nome de \"Prince Vince\", o seu alter ego rapeiro.\nGallo foi modelo, con destacadas aparici\u00f3ns para Calvin Klein, e foi fotografado por Richard Avedon. Comezou sendo pintor, continuou pilotando motos, e finalmente converteuse en actor. Dirixiu d\u00faas pel\u00edculas: \"Buffalo '66\" (1998) e \"The Brown Bunny\" (2003). Este \u00faltimo foi controvertido por unha escena na que a actriz Chlo\u00eb Sevigny lle fac\u00eda unha felaci\u00f3n. \"Buffalo '66\", que co-escribiu, dirixiu e protagonizou, est\u00e1 considerada como o seu mellor traballo. Gallo \u00e9 co\u00f1ecido polas s\u00faas declaraci\u00f3ns e visi\u00f3ns deslinguadas, como cando dixo: \"I stopped painting in 1990 at the peak of my success just to deny people my beautiful paintings; and I did it out of spite.\" (\"deixei de pintar en 1990 no cumio do meu \u00e9xito s\u00f3 para privar \u00e1 xente das mi\u00f1as fermosas pinturas; e o fixen sen rancor\").\nCine.\nDurante o seu per\u00edodo art\u00edstico nos anos 80, cando traballaba en Nova York como m\u00fasico e pintor, comezou tam\u00e9n a experimentar co cine. Fixo a curtametraxe \"If You Feel Froggy, Jump\" e apareceu na pel\u00edcula \"New York Beat Movie\" (1981) co pintor Jean-Michel Basquiat. En 1984 act\u00faa en \"The Way It Is\" (1984), onde tam\u00e9n aparecen Steve Buscemi e Rockets Redglare. Logo de protagonizar a escura pel\u00edcula \"Doc's Kingdom\" (1989), comeza a facer pequenos papeis en pel\u00edculas m\u00e1is co\u00f1ecidas, como \"Goodfellas\", \"The House of the Spirits\" ou \"The Perez Family\". O director franc\u00e9s Claire Denis permitiu a Gallo actuar en varias pel\u00edculas, como a curta \"Keep It for Yourself\", a pel\u00edcula para televisi\u00f3n \"Go Home\", ou a s\u00faa seguinte obra \"N\u00e9nette et Boni\" (1996).\"\nGallo act\u00faa en \"Arizona Dream\" con Johnny Depp, na comedia de culto \"Palookaville\", e en \"The Funeral\", e ten un papel principal en \"Truth or Consequences, N.M.\". En 1998, a s\u00faa pel\u00edcula \"Buffalo '66\" foi nomeada para o premio \u00e1 Mellor \u00d3pera Prima nos Independent Spirit Awards. Gallo fixo esta comedia-drama cun presuposto dun mill\u00f3n e medio de d\u00f3lares, facendo el mesmo o gui\u00f3n, a direcci\u00f3n, o papel principal e a banda sonora. O lanzamento de \"Buffalo '66\" \"...gained him a solid fan base\" (\"proporcionoulle unha s\u00f3lida base de admiradores\"). As seguintes aparici\u00f3ns fainas no drama criminal \"\", o drama \"Stranded: N\u00e1ufragos\", o suspense \"Hide and Seek\", e a comedia rom\u00e1ntica \"Get Well Soon\". Gallo aparece noutra pel\u00edcula de Claire Denis, unha pel\u00edcula bizarra de horror e erotismo chamada \"Trouble Every Day\".\nEn 2003 Gallo repite a actitude multicreativa que xa tivera en \"Buffalo '66\" \u00f3 actuar e dirixir \"The Brown Bunny\". Unha pel\u00edcula sobre a viaxe polos Estados Unidos dun piloto de motociclismo, coprotagonizada por Chlo\u00eb Sevigny. Debido \u00f3 seu contido sexual expl\u00edcito, e mesmo \u00f3 uso dunha escena sexual nun anuncio publicitario, converteuse nun esc\u00e1ndalo nos medios que conferiu \u00e1 pel\u00edcula unha boa cantidade de publicidade gratu\u00edta. Como dixo Andrea LeVasseur en \"All Movie Guide\", \"The Brown Bunny\" \"premiered to much derision at the Cannes Film Festival\" (\"estreouse con moita mofa no Festival de Cannes\").\nUnha batalla dial\u00e9ctica xurdiu entre Gallo e o popular cr\u00edtico Roger Ebert en 2003 \u00f3 considerar Ebert que \"The Brown Bunny\" era a peor pel\u00edcula da historia de Cannes. Gallo respondeu chamando a Ebert \"fat pig with the physique of a slave trader\" (\"porco gordo coa mentalidade dun traficante de escravos\"). Ebert respondeu, parafraseando a Winston Churchill, que \"although I am fat, one day I will be thin, but Mr. Gallo will still have been the director of \"The Brown Bunny\"\" (\"malia que son gordo, alg\u00fan d\u00eda serei delgado, mentres que o se\u00f1or Gallo ser\u00e1 sempre o director de\" The Brown Bunny).\nUnha reedici\u00f3n m\u00e1is curta da pel\u00edcula (a\u00ednda que manti\u00f1a a controvertida escena sexual) foi mostrada no 2004 no Festival Internacional de Cinema de Toronto. A\u00ednda que non recibiu os maiores eloxios, tampouco foi motivo de mofa como fora a versi\u00f3n de Cannes, e o 28 de agosto de 2004 no episodio do espect\u00e1culo \"Ebert &amp; Roeper\", Ebert fixo unha cr\u00edtica construtiva da nova versi\u00f3n. Nunha columna publicada na mesma \u00e9poca, Ebert declarou que Vincent e el fixeran as paces.\nIronicamente a indignaci\u00f3n e histeria arredor de \"The Brown Bunny\" contribu\u00edron a que fose a pel\u00edcula m\u00e1is comentada do festival. A pel\u00edcula, rodada cun presuposto de 10 mill\u00f3ns de d\u00f3lares, acadou a segunda posici\u00f3n en n\u00famero de proxecci\u00f3ns na fin de semana da estrea, s\u00f3 por detr\u00e1s dunha pel\u00edcula da IMAX . A pel\u00edcula logrou a aprobaci\u00f3n de Sony Pictures Entertainment, que adquiriu os dereitos de distribuci\u00f3n multiterritorial en febreiro de 2005. A mesma compa\u00f1\u00eda distribu\u00edu a pel\u00edcula en DVD en Norteam\u00e9rica en agosto de 2005.\nA personaxe do director e escritor ficticio Billy Walsh na pel\u00edcula \"Entourage\", que se cr\u00eda baseado no escritor de series Rob Weiss, ten grandes semellanzas con Gallo. Ademais das semellanzas psicol\u00f3xicas, o ficticio Billy Walsh foi imaxinado como guionista, director e editor que controla t\u00f3dolos \u00e1mbitos da s\u00faa obra.\nM\u00fasica.\nA mediados dos 70 Gallo tocou o baixo el\u00e9ctrico e cantou en varios grupos modestos formados por adolescentes, como Blue Mood, unha banda de rock progresivo chamada Zephyr (non a hom\u00f3nima de finais dos 60) coa que deu un concerto no estado de Nova York, e os Plastics Con 16 anos mudouse \u00e1 cidade de Nova York e formou a banda Gray, co aritsta visual Jean-Michel Basquiat cando a\u00ednda non eran famosos. Gray tocaba en clubs como Max's Kansas City, CBGB's, Hurrahs, ou o Mudd Club. Algunhas canci\u00f3ns de Gray aparecen na banda sonora da pel\u00edcula Downtown 81.. A comezos dos 80 Gallou actuaba el s\u00f3 como o Nonsexuals, rapeando nun d\u00fao chamado Trouble Deuce baixo o nome de Prince Vince, con Nick Nice, que actuaba co pseud\u00f3nimo de DJ High Priest.\nGallo tocou tam\u00e9n na banda Bohack, coa que gravou o \u00e1lbum \"It Took Several Wives\". \u00d3 desfacerse Bohack Gallo adicouse a actuar, dirixir e compo\u00f1er bandas sonoras de pel\u00edculas. Tam\u00e9n estivo na banda de rock Bunny, con Lukas Haas, e puxo \u00e1 venda o seu propio cd \"When\".. Bunny fixo unha xira polo Xap\u00f3n e gravou un cd co produtor Eddie Offord. No 2001 volver\u00eda de xira polo Xap\u00f3n, co apoio dos m\u00fasicos Josh Klinghoffer e Carla Azar do grupo Autolux.\nNo 2002 lanzou \"Recordings of Music for a Film\", unha versi\u00f3n remasterizada de antigas composici\u00f3ns. Tam\u00e9n actuou con Jim O'Rourke tocando o baixo, e actuou con Sean Lennon, colaborando ademais no disco que este lanzou en 2004. Nikolai Haas, o irm\u00e1n m\u00e1is novo de Lukas Haas, foi bater\u00eda nalg\u00fans concertos de Gallo. Gallo tam\u00e9n co-organizou unha fin de semana do festival brit\u00e1nico All Tomorrow's Parties en abril de 2005, onde tocou entre outra xente o seu amigo John Frusciante. Gallo seleccionou a Yoko Ono como cabeza de cartel, tocando el mesmo con ela e co seu fillo Sean Lennon.\nNo 2006 contribu\u00edu na produci\u00f3n do terceiro \u00e1lbum da banda Zoozersadd, \"The Gates of Hell\", producido polo compa\u00f1eiro director independente Joel Potrykus.\nP\u00e1xina web.\nA comezos de 2005 Gallo deixou un texto na s\u00faa p\u00e1xina web ofrecendo o seu esperma san por un mill\u00f3n de d\u00f3lares, engadindo que manter\u00eda o dereito de rexeitar ofertas polo seu esperma de persoas de cor escura. Malia ser seguidor de Franco Harris, Derek Jeter, Lenny Kravitz ou Lena Horne, Gallo non quere contribu\u00edr a ese tipo de integraci\u00f3n .\nAdemais ofreceu un desconto de 50.000 d\u00f3lares \u00e1s mulleres que puidesen probar ser loiras naturais e de ollos azuis e a calquera que probase ter como antepasados directos a soldados alem\u00e1ns de metade do s\u00e9culo XX Gallo tam\u00e9n expresou o seu desexo de fecundar a unha muller xud\u00eda, porque esa conexi\u00f3n garantir\u00eda \u00e1 s\u00faa prole unha mellor oportunidade de obter boas cr\u00edticas e mesmo acadar un premio no festival de Sundance ou nos Oscar. A comezos de 2006 Gallo fixo outra proposta a trav\u00e9s da rede, ofrecendo os seus servizos, como unha tarde ou noite de acompa\u00f1ante sexual, estando dispo\u00f1ible para calquera muller que pagase 50.000 d\u00f3lares por unha noite ou 100.000 por unha fin de semana.\nIdeolox\u00eda pol\u00edtica.\n\u00c9 dif\u00edcil aseverar a s\u00faa verdadeira ideolox\u00eda pol\u00edtica. Afirma apoiar \u00f3 Partido Republicano, e foi visto nun festival de moda de Nova York con Barbara e Jenna, as fillas de Bush. Ademais proclama que a s\u00faa fantas\u00eda \u00e9 \"converterse m\u00e1is nun estereotipo do Partido Republicano\" Ademais quixera parecerse m\u00e1is \u00f3 xornalista conservador George Will\". En calquera caso a s\u00faa actividade \u00e9 de acot\u00edo controvertida e de falabarato, o que dificulta saber cal das crenzas pol\u00edticas que apoia \u00e9 realmente a s\u00faa propia. El consid\u00e9rase sempre un radical, pero un radical extremadamente conservador."}
{"id": "68949", "revid": "56817", "url": "https://gl.wikipedia.org/wiki?curid=68949", "title": "414", "text": "Outros.\nHistoria ano a ano"}
{"id": "68950", "revid": "15490", "url": "https://gl.wikipedia.org/wiki?curid=68950", "title": "415", "text": "Outros.\nHistoria ano a ano"}
{"id": "68954", "revid": "56817", "url": "https://gl.wikipedia.org/wiki?curid=68954", "title": "375", "text": "Outros.\nHistoria ano a ano"}
{"id": "68957", "revid": "56817", "url": "https://gl.wikipedia.org/wiki?curid=68957", "title": "376", "text": "Outros.\nHistoria ano a ano"}
{"id": "68958", "revid": "56817", "url": "https://gl.wikipedia.org/wiki?curid=68958", "title": "377", "text": "Outros.\nHistoria ano a ano"}
{"id": "68961", "revid": "56817", "url": "https://gl.wikipedia.org/wiki?curid=68961", "title": "374", "text": "Outros.\nHistoria ano a ano"}
{"id": "68962", "revid": "56817", "url": "https://gl.wikipedia.org/wiki?curid=68962", "title": "360", "text": "Outros.\nHistoria ano a ano"}
{"id": "68963", "revid": "98629", "url": "https://gl.wikipedia.org/wiki?curid=68963", "title": "380", "text": "Outros.\nHistoria ano a ano"}
{"id": "68964", "revid": "56817", "url": "https://gl.wikipedia.org/wiki?curid=68964", "title": "554", "text": "Outros.\nHistoria ano a ano"}
{"id": "68965", "revid": "56817", "url": "https://gl.wikipedia.org/wiki?curid=68965", "title": "570", "text": "Outros.\nHistoria ano a ano"}
{"id": "68967", "revid": "98629", "url": "https://gl.wikipedia.org/wiki?curid=68967", "title": "Anwar el-Sadat", "text": "Mu\u1e25ammad Anwar as-S\u0101d\u0101t, en \u00e1rabe, \u0645\u062d\u0645\u062f \u0623\u0646\u0648\u0631 \u0627\u0644\u0633\u0627\u062f\u0627\u062a, transcrito frecuentemente como Anwar el-Sadat ou Anwar Sadat, nado en Mit Abu l-Kum o 25 de decembro de 1918 e finado no Cairo o 6 de outubro de 1981, foi un pol\u00edtico e militar exipcio.\nTraxectoria.\nPrimeiros anos.\nSendo a\u00ednda un mozo militar participou xa en movementos pol\u00edticos, como os mot\u00edns dos Irm\u00e1ns Musulm\u00e1ns contra a influencia occidental en Exipto e contra a monarqu\u00eda de Faruq I, que a permit\u00eda. Desde 1939 uniuse a Nasser, integr\u00e1ndose no seu Movemento de Oficiais Libres despois da derrota na primeira guerra contra Israel (1948).\nSegunda guerra mundial e ascensi\u00f3n pol\u00edtica.\nDurante a segunda guerra mundial foi acusado de colaboracionismo cos nazis para asasinar a un oficial brit\u00e1nico pero en 1946 foi absolto de t\u00f3dolos cargos. Desde que Nasser tomou o poder en 1952 Sadat foi ascendendo no seu r\u00e9xime: membro do Consello da Revoluci\u00f3n, ministro, secretario do partido \u00fanico e, desde 1969, vicepresidente da Rep\u00fablica.\n\u00d3 morrer Nasser en 1970 Sadat imp\u00faxose \u00f3s seus rivais no partido e herdou o poder, as\u00ed como o proxecto de nacionalismo \u00e1rabe que representaba Nasser. En 1973 desencadeou un novo ataque, xunto con Siria, que sorprendeu a Israel e no que estivo a piques de triunfar. Con todo, o fracaso daquela ofensiva (a Guerra do Yom Kippur) convenceu a Sadat da conveniencia de postergar a causa da unidade \u00e1rabe e da loita contra Israel, en beneficio dunha pol\u00edtica m\u00e1is realista que servise para o fortalecemento e desenvolvemento de Exipto.\nDesde 1976 desvinculouse da tradicional alianza coa Uni\u00f3n Sovi\u00e9tica, acerc\u00e1ndose a Estados Unidos, do que obtivo fortes axudas econ\u00f3micas. En 1977 viaxou por sorpresa a Xerusal\u00e9n, adquirindo o compromiso de reco\u00f1ecer o estado de Israel baixo determinadas condici\u00f3ns. En 1978 tivo un novo encontro co Primeiro Ministro de Israel para preparar, en 1979, por mediaci\u00f3n do presidente Jimmy Carter, a paz con Israel nos Acordos de paz de Camp David, asinados conxuntamente con Menachem Begin. Exipto foi as\u00ed o primeiro pa\u00eds \u00e1rabe en selar unha paz duradeira con Israel, o que foi interpretado en medios radicais como unha \u00abtraiz\u00f3n\u00bb. Isto recruou a oposici\u00f3n \u00f3 r\u00e9xime de Sadat, que se apoiaba sobre o descontento social creado pola s\u00faa pol\u00edtica econ\u00f3mica liberal.\nSadat recorreu \u00e1 represi\u00f3n, especialmente contra os focos de resistencia musulm\u00e1ns integristas. Foi asasinado por militares desa tendencia durante un desfile.\nAnwar el-Sadat recibiu en 1978 o Premio Nobel da Paz xunto a Menachem Begin."}
{"id": "68968", "revid": "1131", "url": "https://gl.wikipedia.org/wiki?curid=68968", "title": "Anwar Sadat", "text": ""}
{"id": "68970", "revid": "22570", "url": "https://gl.wikipedia.org/wiki?curid=68970", "title": "Selecci\u00f3n de f\u00fatbol de Austria", "text": "A Selecci\u00f3n de f\u00fatbol de Austria (en alem\u00e1n: \"\u00d6sterreichische Fu\u00dfballnationalmannschaft\"), dependente da \u00d6sterreichischer Fu\u00dfball-Bund, \u00e9 unha das selecci\u00f3ns de f\u00fatbol m\u00e1is antigas do mundo. Nunca conseguiu ning\u00fan t\u00edtulo de relevancia, sendo o mellor resultado nunha Copa de Mundo o terceiro posto en 1954 e o cuarto en 1934. Tampouco logrou nunca clasificarse para unha fase final da Eurocopa, participando por primeira vez en 2008 como coorganizador.\nEstadio.\nA nacional autr\u00edaca xoga os seus partidos locais no Estadio Ernst Happel (at\u00e9 1992 co\u00f1ecido como Praterstadion), situado no Prater de Viena.\nO estadio ten capacidade para 49.825 espectadores e \u00e9 a maior instalaci\u00f3n deportiva de Austria. \u00c9 un dos estadios m\u00e1is modernos de Europa e pos\u00fae a categor\u00eda de cinco estrelas da UEFA, sendo o \u00fanico deste nivel que non supera os 50.000 espectadores.\nCores e s\u00edmbolos.\nAustria, como a veci\u00f1a Alema\u00f1a, sempre empregou a camisola branca con pantal\u00f3ns negros, coa diferenza de beiras vermellas. Na versi\u00f3n de visitante xogaba con camisola vermella.\nEsta tradici\u00f3n cambiou nos \u00faltimos anos, pasando a empregar como local a camisola vermella e como visitante a negra."}
{"id": "68971", "revid": "1308", "url": "https://gl.wikipedia.org/wiki?curid=68971", "title": "Pissarro", "text": ""}
{"id": "68972", "revid": "89787", "url": "https://gl.wikipedia.org/wiki?curid=68972", "title": "Franz Schubert", "text": "Franz Peter Schubert, nado en Viena o 31 de xaneiro de 1797 e finado na mesma cidade o 19 de novembro de 1828, foi un compositor austr\u00edaco, un dos continuadores do romanticismo musical iniciado por Beethoven. Gran compositor tanto de \"lieder\" (breves composici\u00f3ns para voz e piano) como de m\u00fasica de c\u00e1mara e mesmo orquestal.\nFoi un dos principais m\u00fasicos austr\u00edacos de comezos do s\u00e9culo XIX. Foi o \u00fanico nado na que era capital musical de Europa nos s\u00e9culos XVIII e XIX: Viena. Viviu apenas 31 anos, tempo suficiente para crear unha obra musical notable pola s\u00faa gran beleza e inspiraci\u00f3n. O seu talento creceu \u00e1 sombra de Beethoven, \u00f3 que admiraba, finando \u00f3 ano seguinte da morte do seu \u00eddolo. A s\u00faa existencia foi opaca. S\u00f3 despois de morto o seu arte comezou a ser reco\u00f1ecido e a conquistar a admiraci\u00f3n da cr\u00edtica e o p\u00fablico.\nEn Viena Schubert levou unha vida bohemia rodeado de intelectuais, amante das tabernas e dos ambientes populares, afastado dos sal\u00f3ns e da etiqueta da nobreza. Desta contorna procede o famoso termo de \"schubertiadas\": reuni\u00f3ns de artistas de t\u00f3dolos \u00e1mbitos que formaban un c\u00edrculo brillante e animado dedicado \u00e1 m\u00fasica e \u00e1 lectura.\nTraxectoria.\nInfancia e educaci\u00f3n.\nFranz Peter Schubert naceu en Himmelpfortgrund (agora parte de Alsergrund, Viena) o 31 de xaneiro de 1797 e foi bautizado no catolicismo o d\u00eda seguinte. Fillo dunha familia de orixes humildes, era o duod\u00e9cimo dos catorce fillos de Franz Theodor Florian Schubert (1763-1830) e Maria Elisabeth Katharina Vietz (1756-1812). Os seus antepasados inmediatos provi\u00f1an da provincia de Zlat\u00e9 Hory, na Silesia austr\u00edaca. Seu pai, fillo dun campesi\u00f1o de Moravia, era un co\u00f1ecido mestre de escola parroquial, e \u00e1 s\u00faa escola en Lichtental (no noveno distrito de Viena e onde resid\u00eda a familia) asistiu numeroso alumnado. Chegou a Viena dende Zlat\u00e9 Hory en 1784 e foi nomeado mestre de escola dous anos despois. A nai de Schubert era filla dun mestre cerralleiro silesio e fora criada dunha familia vienesa antes de casar. Dos catorce fillos de Elisabeth e Franz Theodor (un deles ilex\u00edtimo, nado en 1783), nove morreron na infancia.\nAos cinco anos, Schubert comezou recibir clases regulares da man de seu pai, e un ano despois matriculouse na escola na que el exerc\u00eda. A\u00ednda que non se sabe con exactitude cando recibiu a s\u00faa primeira instruci\u00f3n musical, o seu irm\u00e1n Ignaz deulle lecci\u00f3ns de piano, a\u00ednda que durante un breve per\u00edodo de tempo, xa que Franz sobrepasouno en poucos meses. Ignaz despois lembrou:\nRecibiu as s\u00faas primeiras lecci\u00f3ns de viol\u00edn da man de seu pai cando ti\u00f1a oito anos, form\u00e1ndoo ata o punto de que pod\u00eda tocar duetos sinxelos de xeito competente. Pouco despois recibiu as s\u00faas primeiras lecci\u00f3ns f\u00f3ra do \u00e1mbito familiar a cargo de Michael Holzer, organista e director de coro da igrexa parroquial en Lichtental. Holzer frecuentemente asegur\u00e1balle ao pai de Schubert, con b\u00e1goas nos ollos, que nunca tivera un alumno coma el e as lecci\u00f3ns puideron consistir en gran medida en conversas e expresi\u00f3ns de admiraci\u00f3n. Holzer deu ao mozo clases de piano e \u00f3rgano, as\u00ed como en baixo cifrado. Segundo Holzer, con todo, non lle deu ningunha instruci\u00f3n real, xa que Schubert xa sab\u00eda todo o que tentara ensinarlle. M\u00e1is ben, mir\u00e1bao con \u00abasombro e silencio\u00bb. Parece que o rapaz adquiriu m\u00e1is co\u00f1ecementos cun aprendiz de carpinteiro que o levaba a un almac\u00e9n de pianofortes pr\u00f3ximo, onde practicaba con mellores instrumentos. Tam\u00e9n tocaba a viola no cuarteto de cordas familiar, cos seus irm\u00e1ns Ferdinand e Ignaz no primeiro e segundo viol\u00edn, e seu pai no violonchelo. Escribiu os seus primeiros cuartetos para cordas para este conxunto.\nEn 1804, o mozo Schubert chamou a atenci\u00f3n de Antonio Salieri, daquela a principal autoridade musical de Viena, que reco\u00f1eceu o seu talento vocal. En novembreo de 1808, con once anos entrou como cantor na capela imperial, conseguindo unha bolsa que lle permitiu estudar gratuitamente na escola municipal de \"Stadkonvikt\" (Seminario imperial), a principal escola de Viena para as persoas que non ti\u00f1an orixes aristocr\u00e1ticas. Nel, descubriu as aberturas e sinfon\u00edas de Mozart, as sinfon\u00edas de Joseph Haydn e o seu irm\u00e1n m\u00e1is novo, Michael, e as aberturas e sinfon\u00edas de Beethoven, un compositor polo que desenvolveu unha admiraci\u00f3n significativa. O seu contacto con estas e outras obras, combinado con visitas ocasionais \u00e1 \u00f3pera, estableceron as bases para unha educaci\u00f3n musical m\u00e1is ampla. Tam\u00e9n o influ\u00edron considerablemente as canci\u00f3ns de Johann Rudolf Zumsteeg, un importante compositor de \"lieder\". O mozo estudante precoz \u00abquer\u00eda modernizar\u00bb as canci\u00f3ns de Zumsteeg, segundo o informado por Joseph von Spaun, amigo de Schubert. A s\u00faa amizade con Spaun comezou no \"Stadtkonvikt\" e durou toda a s\u00faa curta vida. Neses primeiros anos, o economicamente acomodado Spaun proporcionou ao empobrecido Schubert gran parte do seu papel para manuscritos.\nMentramentres, comezou a amosar o seu xenio nas s\u00faas composici\u00f3ns. Salieri decidiu comezar a darlle clases en privado de teor\u00eda musical e mesmo de composici\u00f3n. Segundo Ferdinand, a primeira composici\u00f3n para piano do neno foi unha \"Fantas\u00eda para catro mans\". A s\u00faa primeira canci\u00f3n, \"Klagegesang der Hagar\", escribiuna un ano despois. Permitiuselle ocasionalmente dirixir a orquestra do \"Stadtkonvikt\" e foi a primeira orquestra para a que escribiu. Adicou boa parte do resto do seu tempo no \"Stadtkonvikt\" a compo\u00f1er m\u00fasica de c\u00e1mara, varias canci\u00f3ns, pezas para piano e, m\u00e1is ambiciosamente, obras corais lit\u00farxicas en forma de \u00abSalve Regina\u00bb (D.\u00a027), un \u00abKyrie\u00bb (D.\u00a031), amais do inacabado \u00abOcteto para vento\u00bb (D.\u00a072, que se di que conmemora a morte de s\u00faa nai en 1812), a cantata \"Wer ist gro\u00df?\" para voces masculinas e orquestra (D.\u00a0110, para o aniversario de seu pai en 1813) e a s\u00faa \"Primeira Sinfon\u00eda\" (D.\u00a082).\nMestre na escola de seu pai.\nNo final de 1813, Schubert abandonou o \"Stadtkonvikt\" e regresou \u00e1 s\u00faa casa para recibir formaci\u00f3n docente na \"St. Anna Normal-hauptschule\". En 1814 ingresou na escola de seu pai como mestre do alumnado m\u00e1is novo. Durante m\u00e1is de dous anos, o mozo sentiu unha gran monoton\u00eda. Con todo, hab\u00eda intereses que o compensaban. Continuou recibindo lecci\u00f3ns privadas de composici\u00f3n de Salieri, quen lle dou m\u00e1is experiencia t\u00e9cnica real que calquera dos seus outros mestres, antes da s\u00faa separaci\u00f3n en 1817.\nEn 1814 co\u00f1eceu unha soprano nova chamada Therese Grob, filla dun fabricante local de seda, e escribiu varias das s\u00faas obras lit\u00farxicas (inclu\u00edndo unha \"Salve Regina\" e un \"Tantum ergo\") para ela. Tam\u00e9n foi a soprano solista na estrea da s\u00faa \"Misa n\u00fam.\u00a01\" (D.\u00a0105) en setembro dese mesmo ano. Schubert quer\u00eda casar con ela, mais viuse obstaculizado pola severa lei de consentimento matrimonial de 1815, que esix\u00eda que un aspirante a noivo demostrase que ti\u00f1a os medios para manter unha familia. En novembro de 1816, logo de non poder obter un posto musical en Laibach (agora Liubliana, Eslovenia), Schubert enviou ao irm\u00e1n de Therese, Heinrich, unha colecci\u00f3n de canci\u00f3ns, que a familia gardou ata o s\u00e9culo XX.\nUn dos seus anos m\u00e1is prol\u00edficos foi 1815, no que compuxo m\u00e1is de 20\u00a0000 compases de m\u00fasica, m\u00e1is da metade dos cales foron para orquestra, inclu\u00edndo nove obras sacras (a pesar de ser agn\u00f3stico), unha sinfon\u00eda e ao redor de 140 \"lieder\". Ese ano tam\u00e9n co\u00f1eceu a Anselm H\u00fcttenbrenner e Franz von Schober, que se converteron nos seus amigos para o resto da s\u00faa vida. Spaun presentoulle igualmente a outro amigo, Johann Mayrhofer. Nestes anos compuxo o \"lied\" \"Erlk\u00f6nig\", inspirado nun poema hom\u00f3nimo de Johann Wolfgang von Goethe.\nAo longo de 1815, viviu con seu pai na casa. A s\u00faa nai morrera en 1812. Continuou ensinando na escola e impartindo lecci\u00f3ns musicais privadas, co que ga\u00f1aba cartos abondo para as s\u00faas necesidades b\u00e1sicas, inclu\u00edndo roupa, papel para manuscritos, plumas e tinta, mais con poucos ou ning\u00fans cartos para luxos. Spaun sab\u00eda moi ben que Schubert estaba descontento coa s\u00faa vida na escola e estaba preocupado polo seu desenvolvemento intelectual e musical. En maio de 1816, Spaun mudouse do seu apartamento en Landskrongasse (no centro da cidade) para un novo domicilio no suburbio de Landstra\u00dfe. Unha das primeiras cousas que fixo, logo de instalarse na nova residencia, foi convidalo a pasar uns d\u00edas con el. Esta foi prob\u00e1belmente a primeira visita de Schubert f\u00f3ra da casa ou a escola. A s\u00faa infelicidade durante os seus anos como mestre de escola posiblemente dera mostra de signos precoces de depresi\u00f3n e \u00e9 practicamente seguro que sufriu ciclotimia ao longo da s\u00faa vida.\nO music\u00f3logo Maynard Solomon suxeriu que Schubert se sent\u00eda eroticamente atra\u00eddo polos homes, unha tese que, \u00e1s veces, foi debatida acaloradamente. Con todo, a music\u00f3loga e experta en Schubert Rita Steblin afirmou que \u00abpersegu\u00eda mulleres\u00bb. As teor\u00edas sobre a sexualidade de Schubert comezaron a influ\u00edr na interpretaci\u00f3n da s\u00faa obra en artigos acad\u00e9micos.\nCon 14 anos crea os seus primeiros lieder, e antes de cumprir os 18 xa creara unha das s\u00faas obras mestras e que marcar\u00eda o nacemento do lied alem\u00e1n como se co\u00f1ece actualmente, \"Gretchen am Spinnrade\", o primeiro dos moitos lieder inspirados en poemas de Johann Wolfgang von Goethe. Con dezanove anos xa escribira m\u00e1is de 250 \"lieder\".\nMalia os seus dotes musicais, seu pai pretend\u00eda que Franz se dedicase \u00e1 s\u00faa mesma profesi\u00f3n e exercese de mestre. Isto motivou o enfrontamento entre ambos e o abandono de Franz da casa paterna.\nAxuda dos seus amigos.\nEn 1816, ocorreron mudanzas significativas. Franz von Schober, un estudante de boa familia e con alg\u00fans medios econ\u00f3micos, convidou a Schubert a vivir con el na casa da s\u00faa nai. A proposta foi oportuna, xa que Schubert acababa de presentar a solicitude sen \u00e9xito para o posto de mestre de capela en Laibach e tam\u00e9n decidira non retomar as tarefas de ensinanza na escola de seu pai. No final do ano, converteuse en h\u00f3spede de Schober. Durante un tempo, tentou aumentar os recursos do fogar dando clases de m\u00fasica, mais axi\u00f1a as abandonou e adicouse \u00e1 composici\u00f3n. \u00abCompo\u00f1o todas as ma\u00f1\u00e1s e cando unha peza est\u00e1 terminada, comezo outra\u00bb. Durante ese ano, centrouse en obras orquestrais e corais, a\u00ednda que tam\u00e9n seguiu escribindo \"lieder\". Gran parte deste traballo foi in\u00e9dito, mais circularon manuscritos e copias entre as s\u00faas amizades e persoas que o admiraban.\nA principios de 1817, Schober presentoulle a Johann Michael Vogl, un destacado bar\u00edtono vinte anos m\u00e1is vello que Schubert. Vogl, para quen o compositor escribiu moitas canci\u00f3ns, converteuse nun dos seus principais defensores nos c\u00edrculos musicais vieneses. Tam\u00e9n co\u00f1eceu a Joseph H\u00fcttenbrenner (irm\u00e1n de Anselm), quen tam\u00e9n tivo un papel na promoci\u00f3n da s\u00faa m\u00fasica. Estes, e un crecente c\u00edrculo de amizades e m\u00fasicos, fix\u00e9ronse responsables de promover, recompilar e, despois da s\u00faa morte, preservar a s\u00faa obra.\nNo final de 1817, seu pai obtivo un novo posto nunha escola en Rossau, non lonxe de Lichtental. Schubert reincorporouse con el e asumiu de mal grado as tarefas de ensinanza al\u00ed. A principios de 1818, solicitou a entrada na prestixiosa \"Gesellschaft der Musikfreunde\", coa intenci\u00f3n de que o admitisen como acompa\u00f1ante, mais tam\u00e9n para que a s\u00faa m\u00fasica, especialmente as s\u00faas canci\u00f3ns, se puidesen interpretar nos concertos vespertinos. Rexeit\u00e1rono sinalando que \u00abnon era un afeccionado\u00bb, a\u00ednda que nese tempo estivera empregado como mestre de escola e xa hab\u00eda m\u00fasicos profesionais entre os membros da sociedade. Con todo, comezou a ga\u00f1ar m\u00e1is atenci\u00f3n na prensa e a primeira presentaci\u00f3n p\u00fablica dunha obra secular, unha abertura realizada en febreiro de 1818, recibiu eloxios da prensa en Viena e no estranxeiro.\nSchubert pasou o ver\u00e1n de 1818 como profesor de m\u00fasica para a familia do conde Johann Karl Esterh\u00e1zy no seu palacio en Zseliz (actual \u017deliezovce, Eslovaquia). A paga era relativamente boa e a s\u00faa funci\u00f3n de ensinar piano e canto \u00e1s d\u00faas fillas era relativamente liviana, o que lle permit\u00eda compo\u00f1er felizmente. Puido escribir a s\u00faa \"Marcha militar en re maior\" (D.\u00a0733 n.\u00ba\u00a01) para Marie e Karoline, ademais doutros duetos para piano. Ao seu regreso de Zseliz, instalouse co seu amigo Mayrhofer.\nA principios da d\u00e9cada de 1820, Schubert era parte dun c\u00edrculo moi unido de artistas e estudantes que se reun\u00edan nas chamadas \u00abschubertiadas\u00bb. Moitas delas tiveron lugar no grande apartamento de Ignaz von Sonnleithner en Gundelhof (Brandst\u00e4tte 5, Viena). O pechado c\u00edrculo de amigos co que se rodeou recibiu un duro golpe a principios de 1820. Schubert e catro dos seus amigos foron arrestados pola polic\u00eda austr\u00edaca, quen (despois da Revoluci\u00f3n francesa e as Guerras napole\u00f3nicas) estaban en garda contra as actividades revolucionarias e de calquera reuni\u00f3n sospeitosa de persoas novas ou estudantes. Un dos seus amigos, Johann Senn, foi xulgado, encarcerado m\u00e1is dun ano e logo foille prohibido permanentemente entrar en Viena. Os outros catro, inclu\u00eddo o compositor, foron \u00abseveramente reprendidos\u00bb, en parte por \u00abburlarse [dos funcionarios] cunha linguaxe ofensiva e deshonrosa\u00bb. A\u00ednda que Schubert nunca volveu ver a Senn, puxo m\u00fasica a alg\u00fans dos seus poemas, \"Selige Welt\" (D.\u00a0743) e \"Schwanengesang\" (D.\u00a0744). O incidente puido ser o motivo dunha pelexa con Mayrhofer, con quen viv\u00eda ent\u00f3n.\nOs seus amigos alcum\u00e1rono \u00abSchwammerl\u00bb, o que Gibbs traduce como \u00abPanz\u00f3n\u00bb ou \u00abPequeno champi\u00f1\u00f3n\u00bb, xa que med\u00eda pouco m\u00e1is de metro e medio de alto. Gibbs tam\u00e9n afirma que ocasionalmente pod\u00eda beber en exceso e sinala que as referencias ao seu consumo excesivo de alcohol \u00ab... non s\u00f3 aparece en informes posteriores, sen\u00f3n tam\u00e9n en documentos durante a s\u00faa vida\u00bb.\nF\u00f3ra do fogar de nacemento e decidido a ga\u00f1ar a vida coa m\u00fasica, Franz Schubert refuxiouse na casa do seu amigo Franz von Schober. Este foi o inicio dunha longa peregrinaci\u00f3n, xa que nunca conseguiu manterse s\u00f3 coas s\u00faas composici\u00f3ns, sobrevivindo coa xenerosidade dos seus numerosos amigos, que o foron acollendo sucesivamente nas s\u00faas respectivas casas. Schubert nunca mantivo unha relaci\u00f3n de parella duradeira e non tivo fillos. Pero adscribiuse a un c\u00edrculo \u00edntimo de amigos que lle ofreceu moitas satisfacci\u00f3ns persoais, ademais de constitu\u00edr un p\u00fablico fiel e sensible \u00e1 s\u00faa arte.\nSchubert non conseguiu estrear ou publicar ningunha das s\u00faas obras oper\u00edsticas ou orquestrais. Simplemente se interpretaron algunhas composici\u00f3ns vocais ou pian\u00edsticas nas c\u00e9lebres \"schubertiadas.\"\nNestes anos Schubert contraeu a s\u00edfilis. Habitualmente pasou apuros econ\u00f3micos. Volveuse inseparable das s\u00faas lentes, que conformaron parte indisoluble da s\u00faa aparencia, remarcando a s\u00faa fisionom\u00eda t\u00edmida.\nMadurez musical.\nAs composici\u00f3ns de 1819 e 1820 amosan un marcado avance no desenvolvemento e madurez do estilo. En febreiro iniciou o oratorio inacabado \"Lazarus\" (D.\u00a0689). M\u00e1is tarde compuxo, no medio dunha serie de obras m\u00e1is pequenas, o himno \u00abDer 23. Psalm\u00bb (D.\u00a0706), o octeto \u00abGesang der Geister \u00fcber den Wassern\u00bb (D.\u00a0714), o \"Quartettsatz\" en d\u00f3 menor (D.\u00a0703 ) e a \"Wanderer-Fantasie\" en d\u00f3 maior para piano (D.\u00a0760). En 1820, represent\u00e1ronse d\u00faas das s\u00faas \u00f3peras: \"Die Zwillingsbr\u00fcder\" (D.\u00a0647) no Theater am K\u00e4rntnertor o 14 de xu\u00f1o e \"Die Zauberharfe\" (D.\u00a0644) no Theater an der Wien o 21 de agosto. Ata ese momento, as s\u00faas composici\u00f3ns m\u00e1is grandes (\u00e1 parte das s\u00faas misas) restrinx\u00edranse \u00e1 orquestra afeccionada en Gundelhof (Brandst\u00e4tte 5, Viena), unha sociedade que xurdiu das \u00abschubertiadas\u00bb na s\u00faa casa. Comezou asumir unha posici\u00f3n m\u00e1is prestixiosa, dirix\u00edndose a un p\u00fablico m\u00e1is amplo. Os editores, con todo, permaneceron distantes e Anton Diabelli aceptou vacilante imprimir algunhas das s\u00faas obras por encargo. Os primeiros sete opus (todo canci\u00f3ns) apareceron nestes t\u00e9rminos. Logo cesaron os encargos e comezou recibir escasos ingresos por dereitos de autor\u00eda. A situaci\u00f3n mellorou un pouco en marzo de 1821 cando Vogl interpretou a canci\u00f3n \"Erlk\u00f6nig\" (D.\u00a0328) nun concerto que foi un rotundo \u00e9xito. Ese mes, Schubert compuxo unha variaci\u00f3n sobre un vals de Diabelli (D.\u00a0718) e foi un dos cincuenta compositores que contribu\u00edron \u00e1 publicaci\u00f3n de \"Vaterl\u00e4ndischer K\u00fcnstlerverein\".\nSchubert centrouse m\u00e1is firmemente que nunca na produci\u00f3n de d\u00faas \u00f3peras, coas que, por diversos motivos, apenas tivo \u00e9xito. Con todo, embarcouse en vinte proxectos esc\u00e9nicos, cada un dos cales axi\u00f1a se esqueceron. En 1822, rexeitaron \"Alfonso und Estrella\", en parte debido ao seu libreto (escrito polo seu amigo, Franz von Schober). En 1823, \"Fierrabras\" (D.\u00a0796) tam\u00e9n foi marxinada: Domenico Barbaja, \"impresario\" dos teatros da corte, perdeu en gran parte o interese pola nova \u00f3pera alem\u00e1 por causa da popularidade de Gioachino Rossini e o estilo oper\u00edstico italiano, e polo fracaso de \"Euryanthe\" de Carl Maria von Weber. O censor prohibiu \"Die Verschworenen\" (D.\u00a0787), aparentemente polo seu t\u00edtulo e, logo de d\u00faas noites, retiraron \"Rosamunde\" (D.\u00a0797) debido \u00e1 pobre calidade da obra para a que Schubert escribira m\u00fasica incidental.\nA pesar dos seus fracasos oper\u00edsticos, a s\u00faa reputaci\u00f3n est\u00e1base agrandando constantemente noutros \u00e1mbitos. En 1821, a \"Gesellschaft der Musikfreunde\" finalmente aceptouno como socio, e o n\u00famero de interpretaci\u00f3ns da s\u00faa m\u00fasica aumentou notablemente. Estas actuaci\u00f3ns contribu\u00edron a que o seu prestixio medrase axi\u00f1a entre os membros da \"Gesellschaft\" e a que o seu nome se volvese co\u00f1ecido polo p\u00fablico. Alg\u00fans dos membros da \"Gesellschaft\", en particular Ignaz von Sonnleithner e o seu fillo Leopold von Sonnleithner, ti\u00f1an unha influencia considerable nos asuntos da sociedade e, como resultado diso, e da crecente reputaci\u00f3n de Schubert, a \"Gesellschaft\" inclu\u00edu as s\u00faas obras en tres concertos importantes en 1821. En abril, interpretouse un dos seus cuartetos para voz masculina e en novembro tivo lugar a primeira interpretaci\u00f3n p\u00fablica da s\u00faa \"Abertura en mi menor\" (D.\u00a0648). Nun concerto diferente no mesmo d\u00eda da estrea da \"Abertura\", interpretouse a s\u00faa canci\u00f3n \u00abDer Wanderer\u00bb (D.\u00a0489).\nEn 1822, Schubert co\u00f1eceu tanto a Weber como a Beethoven, mais os encontros tiveron pouco resultado. Con todo, dise que Beethoven reco\u00f1eceu o seu don nalgunhas ocasi\u00f3ns. No seu leito de morte, parece que Beethoven examinou algunhas das obras do mozo e exclamou: \u00abEn verdade, a chispa do xenio divino reside neste Schubert!\u00bb. Segundo consta, Beethoven tam\u00e9n predixo que \u00abcausar\u00eda unha gran sensaci\u00f3n no mundo\u00bb e lamentou non saber m\u00e1is sobre el antes. Desexaba ver as s\u00faas \u00f3peras e obras para piano, mais a s\u00faa grave enfermidade impediulle facelo.\nDerradeiros anos e obras mestras.\nA pesar das s\u00faas preocupaci\u00f3ns esc\u00e9nicas e m\u00e1is tarde polos seus deberes oficiais, Schubert encontrou tempo durante estes anos para crear unha cantidade significativa de composici\u00f3ns. Completou a \"Misa en mi bemol maior\" (D.\u00a0678) en 1822 e ese mesmo ano embarcouse repentinamente nunha obra que de xeito m\u00e1is decisivo que case calquera outra neses anos mostraba a madureza da s\u00faa visi\u00f3n persoal, a \"Sinfon\u00eda en si menor\", co\u00f1ecida como \"Sinfon\u00eda inacabada\" (D.\u00a0759). A raz\u00f3n pola que a deixou sen finalizar, logo de escribir dous movementos e bosquexos dun terceiro, contin\u00faa a ser discutida e analizada. Tam\u00e9n \u00e9 salientable que non llo mencionase a ning\u00fan dos seus amigos, a\u00ednda que como Brian Newbould sinala, debeu sentirse emocionado polo que estaba a conseguir. O manuscrito con ambos movementos completos pasou \u00e1s mans do seu amigo Anselm H\u00fcttenbrenner, quen os conservou nun caix\u00f3n durante m\u00e1is de corenta anos. En 1865 entregounos ao director de orquestra Johann von Herbeck, quen en decembro dese mesmo ano dirixiu en Viena a estrea da obra incompleta. Non se encontrou explicaci\u00f3n dos motivos que conduciron a Schubert a deixala inconclusa.\nEn 1823, Schubert escribiu o seu primeiro ciclo de canci\u00f3ns en grande escala, \"Die sch\u00f6ne M\u00fcllerin\" (D.\u00a0795), baseado en poemas de Wilhelm M\u00fcller. Esta serie, xunto co ciclo posterior \"Winterreise\" (D.\u00a0911, que tam\u00e9n musicaliza textos de M\u00fcller en 1827) \u00e9 considerada amplamente como un dos cumios do \"lied\". Ese mesmo ano compuxo tam\u00e9n a canci\u00f3n \u00abDu bist die Ruh\u00bb (D.\u00a0776) e apareceron por primeira vez os s\u00edntomas de s\u00edfilis. Os trastornos que isto implicou na s\u00faa vida enfatizaron o lado m\u00e1is amargo e melanc\u00f3lico do compositor. Necesitado de comprensi\u00f3n, escribiu en 1824 estas li\u00f1as angustiadas ao seu amigo Leopold Kupelwieser:\nEn 1824, escribiu as variaci\u00f3ns en \"mi\" menor para frauta e piano \"Trockne Blumen\", unha canci\u00f3n do ciclo \"Die sch\u00f6ne M\u00fcllerin\" e varios cuartetos de corda. Igualmente escribiu a \"Sonata arpeggione\" (D.\u00a0821) para ese instrumento e piano no momento en que o primeiro tivo unha certa popularidade. Na primavera dese ano, escribiu o \"Octeto en fa maior\" (D.\u00a0803), un bosquexo dunha \"Gran Sinfon\u00eda\", e no ver\u00e1n volveu para Zseliz. Al\u00ed sentiuse atra\u00eddo pola linguaxe musical h\u00fangara e escribiu o \"Divertissement \u00e0 la hongroise\" en \"sol\" menor para d\u00fao de piano (D.\u00a0818) e o \"Cuarteto de corda en la menor\" (\"Rosamunde\", D.\u00a0804). D\u00edxose que ti\u00f1a unha paix\u00f3n desesperada pola s\u00faa alumna, a condesa Caroline Esterh\u00e1zy, mais a \u00fanica obra que lle adicou foi a s\u00faa \"Fantas\u00eda en fa menor\" para d\u00fao de piano (D.\u00a0940). O seu amigo Eduard von Bauernfeld escribiu os seguintes versos, que parecen facer referencia aos sentimentos non correspondidos de Schubert:\nOs reveses de anos anteriores foron compensados \u200b\u200bpola prosperidade e felicidade de 1825. Publicara m\u00e1is r\u00e1pido, aliviouse o estr\u00e9s pola pobreza durante un tempo e no ver\u00e1n tivo unhas agradables vacaci\u00f3ns na Alta Austria, onde foi recibido con entusiasmo. Foi durante esta xira cando produciu o ciclo de sete canci\u00f3ns \"Fr\u00e4ulein am See\", baseado n\u00b4\"A dama do lago\" de Walter Scott, e que inclu\u00eda \"Ellens dritter Gesang\" (\"Ave Mar\u00eda\", D.\u00a0839). A letra da traduci\u00f3n ao alem\u00e1n do poema de Scott, realizada por Adam Storck, reempr\u00e1zase con frecuencia polo texto completo da oraci\u00f3n tradicional cat\u00f3lica \u00abAve Mar\u00eda\u00bb, mais non era a composici\u00f3n orixinal da melod\u00eda de Schubert. A orixinal \u00e1brese co sa\u00fado \u00abAve Mar\u00eda\u00bb, que s\u00f3 se repite no retrouso. En 1825, tam\u00e9n escribiu a \"Sonata para piano en la menor\" (D.\u00a0845, publicada por primeira vez como op.\u00a042) e comezou a \"Sinfon\u00eda Grande\" (D.\u00a0944), que completou no ano seguinte.\nDe 1826 a 1828 residiu continuamente en Viena, ag\u00e1s por unha breve visita a Graz en 1827. En 1826, adicou unha sinfon\u00eda (D.\u00a0944, que despois se co\u00f1ecer\u00eda como a \u00abGrande\u00bb en \"d\u00f3\" maior) \u00e1 \"Gesellschaft der Musikfreunde\" e recibiu en troco unha remuneraci\u00f3n. O \"Cuarteto de corda n\u00fam.\u00a014\" en \"re\" menor (D.\u00a0810), coas variaci\u00f3ns de \"Der Tod und das M\u00e4dchen\", escribiunos no inverno de 1825-1826 e interpret\u00e1ronse por primeira vez o 25 de xaneiro de 1826. M\u00e1is tarde ese mesmo ano chegou o \"Cuarteto de cuerda n\u00fam.\u00a015\" en \"sol\" maior (D.\u00a0887, publicado por primeira vez como op.\u00a0161), o \"Rond\u00f3 en si menor para viol\u00edn e piano\" (D.\u00a0895), \"Rondeau brillant\" e a \"Sonata para piano en sol maior\" (D.\u00a0894, publicada por primeira vez como \"Fantas\u00eda en sol,\" op.\u00a078). Tam\u00e9n produciu en 1826 tres canci\u00f3ns baseadas en obras de William Shakespeare, das cales \u00abSt\u00e4ndchen\u00bb (D.\u00a0889) e \u00abAn Sylvia\u00bb (D.\u00a0891) foron supostamente escritas o mesmo d\u00eda: a primeira nunha taberna, onde puxo fin ao paseo da tarde, e a segunda ao seu regreso para o seu aloxamento \u00e1 noite.\nAs obras dos seus \u00faltimos dous anos revelan un compositor entrando nunha nova etapa profesional e compositiva. A\u00ednda que partes da s\u00faa personalidade estaban influ\u00eddas polas s\u00faas amizades, a s\u00faa mellor m\u00fasica nutriuse da intensa dimensi\u00f3n persoal da s\u00faa soidade; foi fora esta dimensi\u00f3n que escribiu a s\u00faa mellor m\u00fasica. A morte de Beethoven afectouno fondamente e puido motivalo a acadar novos cumes art\u00edsticos. En 1827, Schubert escribiu o ciclo de canci\u00f3ns \"Winterreise\" (D.\u00a0911), a \"Fantas\u00eda en d\u00f3 maior para viol\u00edn e piano\" (D.\u00a0934, publicada por primeira vez como op.\u00a0post.\u00a0159), o \"Impromptu\" para piano e os dous tr\u00edos de piano (o primeiro en \"si\" bemol maior, D.\u00a0898 e o segundo en \"mi\" bemol maior, D.\u00a0929). En 1828, compuxo a cantata \"Mirjams Siegesgesang\" (D.\u00a0942) sobre un texto de Franz Grillparzer, a \"Misa en mi bemol maior\" (D.\u00a0950), o \"Tantum ergo\" (D.\u00a0962) na mesma tonalidade, o \"Quinteto para cordas\" en \"d\u00f3\" maior (D.\u00a0956), o segundo \u00abBenedictus\u00bb da \"Misa en d\u00f3 maior\" (D.\u00a0961), as tres \"\u00faltimas sonatas\" para piano (D.\u00a0958, 959 e 960) e a colecci\u00f3n de \"13 Lieder nach Gedichten von Rellstab und Heine\" para voz e piano, tam\u00e9n co\u00f1ecida como \"Schwanengesang\" (D.\u00a0957). A \"Sinfon\u00eda Grande\" est\u00e1 datada en 1828, mais os expertos en Schubert cren que esta sinfon\u00eda a escribiu en boa parte entre 1825 e 1826 e foi revisada para a s\u00faa posible representaci\u00f3n en 1828. A orquestra da \"Gesellschaft\", segundo consta, ensaiou a sinfon\u00eda unha vez, pero nunca programou unha actuaci\u00f3n p\u00fablica. Os motivos seguen a ser desco\u00f1ecidos, a\u00ednda que a dificultade da sinfon\u00eda \u00e9 a posible explicaci\u00f3n. Nas \u00faltimas semanas da s\u00faa vida, comezou a bosquexar tres movementos para unha nova \"Sinfon\u00eda en re maior\" (D.\u00a0936A). Nesta obra anticipa o emprego de harm\u00f3nicos similares a canci\u00f3ns populares e paisaxes sonoras n\u00faas de Gustav Mahler. Schubert expresou o desexo de sobrevivir \u00e1 s\u00faa enfermidade final, desenvolver a\u00ednda m\u00e1is o seu co\u00f1ecemento da harmon\u00eda e o contrapunto, e de feito cit\u00e1rase para recibir lecci\u00f3ns do mestre do contrapunto Simon Sechter.\nO 26 de marzo de 1828, aniversario da morte de Beethoven, Schubert ofreceu, por \u00fanica vez na s\u00faa carreira, un concerto p\u00fablico das s\u00faas propias obras. O concerto foi un \u00e9xito popular e econ\u00f3mico, a pesar de que foi eclipsado polas primeiras aparici\u00f3ns de Niccol\u00f2 Paganini en Viena pouco despois.\nEnfermidade e falecemento.\nNo medio desta actividade creativa, a s\u00faa sa\u00fade foise deteriorando. Dic\u00edase de Schubert que xa hab\u00eda qye tempo \u00abandaba polo mal cami\u00f1o\u00bb, fal\u00e1base da s\u00faa afecci\u00f3n, e abuso, do alcohol, tabaco e cafe\u00edna e do seu hedonismo e \u00absensualidade\u00bb. No final da d\u00e9cada de 1820, a s\u00faa sa\u00fade foi empeorando e confiou a alg\u00fans amigos que tem\u00eda estar pr\u00f3ximo \u00e1 morte. No final do ver\u00e1n de 1828, viu o m\u00e9dico Ernst Rinna, quen poiida que confirmase as s\u00faas sospeitas de que estaba enfermo sen remedio e que probablemente morrer\u00eda axi\u00f1a. Alg\u00fans dos seus s\u00edntomas coincid\u00edan cos do envelenamento por mercurio. A principios de novembro, volveu enfermar e sufriu dores de cabeza, febre, inflamaci\u00f3n das articulaci\u00f3ns e v\u00f3mitos. En xeral, non pod\u00eda reter alimentos s\u00f3lidos e o seu estado de sa\u00fade empeoraba. Cinco d\u00edas antes da s\u00faa morte, o seu amigo, o violinista Karl Holz, e o seu cuarteto de cordas visit\u00e1rono para tocar para el. A \u00faltima obra musical que desexou escoitar foi o \"Cuarteto de corda n\u00fam.\u00a014\" de Beethoven. Holz comentou: \u00abO rei da harmon\u00eda enviou ao rei da canci\u00f3n unha invitaci\u00f3n amigable para a traves\u00eda\u00bb.\nFranz Schubert faleceu en Viena, aos 31 anos, o 19 de novembro de 1828, no apartamento do seu irm\u00e1n Ferdinand. A causa da s\u00faa morte foi diagnosticada oficialmente como febre tifoide, a\u00ednda que se propuxeron outras teor\u00edas, inclu\u00edda a etapa terciaria da s\u00edfilis. Foi enterrado a petici\u00f3n propia preto de Beethoven, a quen admirara toda a s\u00faa vida, no cemiterio de W\u00e4hring (Viena). Schubert portara o facho no funeral de Beethoven un ano antes da s\u00faa propia morte.\nEn 1872, erixiuse un monumento a Franz Schubert no Stadtpark de Viena. En 1888, as tumbas de Schubert e Beethoven foron trasladadas para o Cemiterio central de Viena, onde agora se poden atopar xunto \u00e1s de Johann Strauss II e Johannes Brahms. Anton Bruckner estivo presente en ambas as exhumaci\u00f3ns e procurou en ambos ata\u00fades e sostivo os seus venerados cranios nas s\u00faas mans. O cemiterio de W\u00e4hring converteuse nun parque en 1925, chamado Schubert Park, e a s\u00faa antiga tumba est\u00e1 marcada por un busto. O epitafio de Schubert, escrito polo seu amigo, o poeta Franz Grillparzer, di: \u00ab\"Die Tonkunst begrub hier einen reichen Besitz, aber noch viel sch\u00f6nere Hoffnungen\"\u00bb (\u00abA arte da m\u00fasica non s\u00f3 enterrou aqu\u00ed un prezado tesouro, sen\u00f3n esperanzas a\u00ednda m\u00e1is espl\u00e9ndidas\u00bb).\nDurante os seus \u00faltimos anos escribiu pezas maxistrais, froito e reflexo das s\u00faas experiencias persoais e sempre co selo inconfundible dunha inesgotable inspiraci\u00f3n mel\u00f3dica. Por exemplo, unha tensa profundidade marca a \"Wanderer-Fantasie\", D. 760, para piano (1822) e o ciclo de lieder \"Die sch\u00f6ne M\u00fcllerin\" (1823), inspirados en poemas de Wilhelm M\u00fcller. En 1824 escribiu \"A morte e a doncela\", un dos seus cuartetos m\u00e1is co\u00f1ecidos, e xa no final da s\u00faa vida a intensa dor e illamento deixaron a s\u00faa pegada no \"Winterreise, D.911 Op.89\" (1827), tam\u00e9n con textos de M\u00fcller.\nEn 1827, ademais do ciclo de lieder \"Winterreise\" compuxo a Fantas\u00eda para piano e viol\u00edn en Do (D.934), e os dous tr\u00edos para piano (n\u00ba 1 en si bemol, D. 898; n\u00ba 2 en mi bemol, D. 929). En 1828 compuxo unha colecci\u00f3n de obras publicadas postumamente co nome de \"Schwanengesang\" (D.957), que sen ser un verdadeiro ciclo de obras, mant\u00e9n unidade de estilo entre as distintas pezas, entre a profunda traxedia e o morbidamente sobrenatural. Seis destas pezas son sobre versos de Heinrich Heine, que ese mesmo outono publicou \"Buch der Lieder\".\nDaquela Schubert ti\u00f1a s\u00f3 31 anos e acababa de matricularse para estudar fuga. Pero a s\u00edfilis complicouse finalmente cunha febre tifoide, que o levou \u00e1 morte o 19 de novembro de 1828.\nObra.\nComposici\u00f3ns.\nSchubert foi un compositor notablemente prol\u00edfico, xa que compuxo m\u00e1is de 1500 obras na s\u00faa breve carreira. O seu estilo compositivo progresou rapidamente ao longo da s\u00faa curta vida. A maior parte das s\u00faas composici\u00f3ns son canci\u00f3ns para voz solista e piano (aproximadamente 630). Tam\u00e9n escribiu un n\u00famero considerable de obras seculares para d\u00faas ou m\u00e1is voces, especialmente \"part songs\", coros e cantatas. Completou oito aberturas orquestrais e sete sinfon\u00edas completas, ademais de fragmentos doutras seis. Se ben non compuxo concertos, escribiu tres obras concertantes para viol\u00edn e orquestra e unha gran cantidade de m\u00fasica para piano s\u00f3, inclu\u00edndo once sonatas incontrovertiblemente completadas e canto menos nove m\u00e1is en diferentes estados de finalizaci\u00f3n, numerosas obras miscel\u00e1neas e moitas danzas curtas, ademais de producir un gran conxunto de obras para piano a catro mans. Tam\u00e9n compuxo m\u00e1is de cincuenta obras camer\u00edsticas, inclu\u00eddas algunhas obras fragmentarias. A produci\u00f3n sacra de Schubert incl\u00fae sete misas, un oratorio e un r\u00e9quiem, entre outros movementos para misas e numerosas composici\u00f3ns m\u00e1is pequenas. Completou s\u00f3 once das s\u00faas vinte obras esc\u00e9nicas.\nEstilo.\nEn xullo de 1947, o compositor austr\u00edaco Ernst Krenek discutiu o estilo de Schubert, admitindo avergo\u00f1ado que ao principio \u00abcompartira a opini\u00f3n xeneralizada de que Schubert era un inventor de melod\u00edas agrad\u00e1beis con sorte ... carente do poder dram\u00e1tico e da intelixencia de busca que distingu\u00eda aos mestres \"reais\" como Johann Sebastian Bach ou Ludwig van Beethoven\u00bb. Krenek escribiu que chegou a unha avaliaci\u00f3n completamente diferente logo dun estudo minucioso das pezas de Schubert, a pedido do seu amigo e compa\u00f1eiro compositor Eduard Erdmann. Krenek sinalou que as sonatas para piano daban \u00abunha ampla proba de que [Schubert] era moito m\u00e1is que un simple construtor mel\u00f3dico que non co\u00f1ec\u00eda, e non lle importaba, o oficio da composici\u00f3n\u00bb. Cada sonata impresa, segundo a s\u00faa opini\u00f3n, exhib\u00eda \u00abunha gran riqueza de delicadeza t\u00e9cnica\u00bb e revelaba a Schubert como \u00ablonxe de estar satisfeito con verter as s\u00faas encantadoras ideas en moldes convencionais, polo contrario, era un artista pensante cun grande apetito pola experimentaci\u00f3n\u00bb.\nM\u00fasica instrumental, obras esc\u00e9nicas e m\u00fasica sacra.\nEse \u00abapetito pola experimentaci\u00f3n\u00bb que mencionaba Krenek manif\u00e9stase repetidamente na produci\u00f3n de Schubert nunha ampla variedade de formas e x\u00e9neros, inclu\u00edndo \u00f3pera, m\u00fasica sacra, m\u00fasica de c\u00e1mara e para piano s\u00f3 e obras sinf\u00f3nicas. Talvez o m\u00e1is familiar sexa que o seu atrevemento se reflicte no seu sentido de modulaci\u00f3n notablemente orixinal. Por exemplo, o segundo movemento do \"Quinteto para cordas\" (D.\u00a0956), que est\u00e1 en \"mi\" maior, presenta unha secci\u00f3n central na tonalidade veci\u00f1a de \"fa\" menor. Tam\u00e9n aparece en elecci\u00f3ns inhabituais de instrumentaci\u00f3n, como na \"Sonata en la menor\" para arpeggione e piano (D.\u00a0821) ou a partitura non convencional do \"Quinteto A troita\" (D.\u00a0667), que est\u00e1 escrita para piano, viol\u00edn, viola, violonchelo e contrabaixo, mentres que os quintetos de piano convencionais est\u00e1n escritos para piano e cuarteto de cordas.\nA\u00ednda que as formas sonata cl\u00e1sicas de Beethoven e Mozart influ\u00edron claramente a Schubert, as s\u00faas estruturas formais e os seus desenvolvementos tenden a dar m\u00e1is unha impresi\u00f3n de desenvolvemento mel\u00f3dico que de drama harm\u00f3nico. Esta combinaci\u00f3n de forma cl\u00e1sica e melod\u00eda rom\u00e1ntica de longa duraci\u00f3n \u00e1s veces d\u00e1lles un estilo discursivo: Robert Schumann describiu a s\u00faa \"Sinfon\u00eda Grande\" en \"d\u00f3\" maior como que acadara \u00ablonxitudes celestiais\u00bb.\n\"Lieder\" e canci\u00f3ns.\nSchubert deixou a s\u00faa marca m\u00e1is imborrable no x\u00e9nero do \"lied\". Leon Plantinga comenta que \u00abnos seus m\u00e1is de seiscentos \"lieder\" explorou e ampliou as potencialidades do x\u00e9nero, como ning\u00fan compositor antes que el\u00bb. Antes da s\u00faa influencia, os \"lieder\" tend\u00edan a un tratamento estr\u00f3fico e sil\u00e1bico do texto, evocando as calidades da canci\u00f3n popular enxendradas polas axitaci\u00f3ns do nacionalismo rom\u00e1ntico.\nEntre os enfoques de Schubert da poes\u00eda de Johann Wolfgang von Goethe, os seus arranxos para \"Gretchen am Spinnrade\" (D.\u00a0118) e \"Erlk\u00f6nig\" (D.\u00a0328) son particularmente sorprendentes polo seu contido dram\u00e1tico, uso progresivo da harmon\u00eda e o seu emprego de figuraci\u00f3ns pict\u00f3ricas elocuentes do teclado, como a representaci\u00f3n da roca e o pedal no piano en \"Gretchen\" e o galope incesante e furioso en \"Erlk\u00f6nig\". Compuxo m\u00fasica empregando os poemas dunha infinidade de poetas, con Goethe, Johann Mayrhofer e Friedrich Schiller como os tres m\u00e1is frecuentes, e outros como Heinrich Heine, Friedrich R\u00fcckert e Joseph von Eichendorff. De particular interese adicional son os seus dous ciclos de canci\u00f3ns sobre os poemas de Wilhelm M\u00fcller, \"Die sch\u00f6ne M\u00fcllerin\" e \"Winterreise\", que axudaron a establecer o x\u00e9nero e o seu potencial para a narrativa dram\u00e1tica musical, po\u00e9tica e case oper\u00edstica. A s\u00faa \u00faltima colecci\u00f3n de canci\u00f3ns publicada en 1828 logo da s\u00faa morte, \"Schwanengesang\", tam\u00e9n \u00e9 unha contribuci\u00f3n innovadora \u00e1 literatura de \"lieder\" alem\u00e1, xa que presenta poemas de diferentes poetas, en especial Ludwig Rellstab, Heine e Johann Gabriel Seidl. O xornal austr\u00edaco \"The Wiener Theaterzeitung\" escribiu sobre \"Winterreise\" nese momento que era unha obra que \u00abningu\u00e9n pode cantar nin escoitar sen sentirse fondamente conmovido\u00bb.\nAnton\u00edn Dvo\u0159\u00e1k escribiu en 1894 que Schubert, a quen consideraba un dos compositores verdadeiramente grandes, foi claramente influente en obras m\u00e1is pequenas, especialmente \"lieder\" e obras de piano m\u00e1is curtas: \u00abA tendencia da escola rom\u00e1ntica ten sido cara a formas curtas e a\u00ednda que Weber axudou a mostrar o cami\u00f1o, a Schubert pertence o principal cr\u00e9dito de orixinar os modelos curtos de pezas de pianoforte que a escola rom\u00e1ntica cultivou preferiblemente. [...] Schubert creou unha nova \u00e9poca co \"lied\". [...] Todos os outros compositores seguiron os seus pasos\u00bb.\nAs s\u00faas primeiras obras instrumentais, a\u00ednda que seguen os patr\u00f3ns de Wolfgang Amadeus Mozart e Joseph Haydn, son consideradas rom\u00e1nticas polas novas sonoridades e a riqueza harm\u00f3nica e mel\u00f3dica. Nas primeiras sonatas intentou conseguir un estilo propio, \u00f3 fuxir da influencia de Beethoven. A\u00ednda que na s\u00faa estrutura as sinfon\u00edas e as sonatas toman a forma cl\u00e1sica, no seu desenvolvemento non recollen a tensi\u00f3n dram\u00e1tica que caracteriza a sonata tradicional, sen\u00f3n que as harmon\u00edas evocadoras e a amplitude da melod\u00eda adquiren o papel principal.Os grandes temas da m\u00fasica schubertiana son o amor, a viaxe e a morte, temas tipicamente rom\u00e1nticos. A s\u00faa produci\u00f3n foi clasificada polo cr\u00edtico e music\u00f3logo Deutsch, por iso as s\u00faas obras adoitan estar acompa\u00f1adas pola letra D. e un n\u00famero, que asigna a orde cronol\u00f3xica de composici\u00f3n.\nSchubert \u00e9 un dos grandes creadores de melod\u00edas; nisto est\u00e1 \u00e1 altura de Mozart. Levoulle tempo chegar a dominar a composici\u00f3n orquestral. Cando chegou \u00f3 cumio neste aspecto foi coa s\u00faa Novena Sinfon\u00eda. Pod\u00edanse esperar m\u00e1is obras mestras, pero a morte prematura impediuno. En cambio, Schubert amosou un talento innato e unha rara mestr\u00eda para a m\u00fasica de c\u00e1mara e certos x\u00e9neros considerados inxustamente \"menores\": o \"lied\" e a pequena peza para piano. A s\u00faa produci\u00f3n total bordea o millar de pezas. Unha bela melancol\u00eda est\u00e1 presente en gran parte da s\u00faa obra. Unha das caracter\u00edsticas do compositor vien\u00e9s \u00e9 certa inconstancia, que o levou a deixar sen conclu\u00edr moitas composici\u00f3ns maiores.\nActualmente Franz Schubert \u00e9 considerado un dos compositores m\u00e1is importantes da Historia da M\u00fasica. A s\u00faa produci\u00f3n est\u00e1 \u00e1 altura da de Brahms e Tchaikovski. Certamente a s\u00faa m\u00fasica \u00e9 popular: moitos dos seus \"lieder\" a\u00ednda son cantados nas zonas rurais de Austria e Alema\u00f1a como aut\u00e9ntica m\u00fasica popular. A \"Ave Mar\u00eda\" \u00e9 mundialmente famosa, as\u00ed como alg\u00fans temas das s\u00faas sinfon\u00edas quinta, oitava e novena. No campo camer\u00edstico \u00e9 un mestre absoluto e no campo da canci\u00f3n \u00e9 inigualable.\nPublicaci\u00f3ns e cat\u00e1logos.\nCando Schubert morreu, publicara ao redor de 100 opus, principalmente canci\u00f3ns, m\u00fasica de c\u00e1mara e pequenas composici\u00f3ns para piano. Continuaron as publicaci\u00f3ns de pezas m\u00e1is pequenas, entre as que se inclu\u00edan n\u00fameros de opus ata 173 na d\u00e9cada de 1860, 50 entregas con canci\u00f3ns publicadas por Diabelli e ducias de primeiras publicaci\u00f3ns de Peters, mais os manuscritos de moitas das obras m\u00e1is longas, cuxa existencia era pouco co\u00f1ecida, permaneceron ocultos nos gabinetes e arquivadores da familia, amigos e editores do compositor. Mesmo alg\u00fans dos seus amigos desco\u00f1ec\u00edan o alcance total do que escribiu e durante moitos anos foi reco\u00f1ecido principalmente como o \u00abpr\u00edncipe da canci\u00f3n\u00bb, a\u00ednda que houbo un reco\u00f1ecemento dalgunhas das s\u00faas creaci\u00f3ns en grande escala. En 1838, Robert Schumann, nunha visita a Viena, atopou o poeirento manuscrito da \"Sinfon\u00eda en d\u00f3 maior\" (D.\u00a0944) e levouno de regreso para Leipzig, onde Felix Mendelssohn o interpretou e tivo unha boa recepci\u00f3n por parte da \"Neue Zeitschrift f\u00fcr Musik\". Un paso importante cara \u00e1 recuperaci\u00f3n das obras abandonadas foi a viaxe a Viena que o historiador da m\u00fasica George Grove e o compositor Arthur Sullivan realizaron en outubro de 1867. Desenterraron os manuscritos de seis das sinfon\u00edas, partes da m\u00fasica incidental de \"Rosamunde\", a \"Misa n\u00fam.\u00a01 en fa maior\" (D.\u00a0105) e as \u00f3peras \"Des Teufels Lustschloss\" (D.\u00a084), \"Fernando\" (D.\u00a0220), \"Der vierj\u00e4hrige Posten\" (D.\u00a0190) e \"Die Freunde von Salamanka\" (D.\u00a0326), e varias otras obras sen nome. Con estes descubrimentos, Grove e Sullivan puideron informar ao p\u00fablico da existencia destas obras. Ademais, puideron copiar as sinfon\u00edas \"Cuarta\" e \"Sexta\", a m\u00fasica incidental de \"Rosamunde\" e a abertura de \"Die Freunde von Salamanka\". Isto conduciu a un interese p\u00fablico m\u00e1is xeneralizado pola s\u00faa obra.\nA obra completa de Schubert, \"Franz Schubert's Werke\", publicouse entre 1884 e 1897 pola editorial Breitkopf &amp; H\u00e4rtel. Foi especialmente relevante, dentro desta, a edici\u00f3n das canci\u00f3ns, encomendada ao music\u00f3logo e compositor Eusebius Mandyczewski, quen realizou un traballo tan meticuloso que a\u00ednda hoxe \u00e9 de referencia. Tam\u00e9n inclu\u00eda unha contribuci\u00f3n realizada por Johannes Brahms, editor da primeira serie que cont\u00e9n oito sinfon\u00edas. Na segunda metade do s\u00e9culo XX comezou a publicaci\u00f3n do \"Neue Schubert-Ausgabe\" por B\u00e4renreiter.\nDado que se publicaron relativamente poucas das s\u00faas obras durante a s\u00faa vida, s\u00f3 un pequeno n\u00famero delas ten n\u00fameros opus asignados e mesmo neses casos, a secuencia dos n\u00fameros non d\u00e1 unha boa indicaci\u00f3n da orde de composici\u00f3n. O music\u00f3logo austr\u00edaco Otto Erich Deutsch compilou o primeiro cat\u00e1logo completo das obras de Schubert. O cat\u00e1logo de Deutsch (\"Deutsch-Verzeichnis\") publicouse por primeira vez en ingl\u00e9s en 1951 e posteriormente foi revisado para unha nova edici\u00f3n en alem\u00e1n en 1978. A numeraci\u00f3n tradicional das obras de Schubert foi substitu\u00edda pouco a pouco pola catalogaci\u00f3n que fixo Deutsch. A notaci\u00f3n componse da letra \"D\" ou \"D.\" seguida por un n\u00famero e, nalg\u00fan caso, unha letra min\u00fascula para insertos ou achados posteriores. Por exemplo, a \"Sinfon\u00eda n\u00fam.\u00a08 \u00abInacabada\u00bb ou \u00abIncompleta\u00bb\" leva como n\u00famero de cat\u00e1logo D.\u00a0759.\nProblemas de numeraci\u00f3n.\nA confusi\u00f3n sobre a numeraci\u00f3n das \u00faltimas sinfon\u00edas de Schubert xurdiu bastante cedo. A s\u00faa \u00faltima sinfon\u00eda completa, a \"Sinfon\u00eda Grande\" en \"d\u00f3\" maior D.\u00a0944, recibiu os n\u00fameros 7, 8, 9 e 10, dependendo da publicaci\u00f3n. Do mesmo xeito, a \"Inacabada\" D.\u00a0759 foi numerada cos n\u00fameros 7, 8 e 9.\nA orde seguida xeralmente para estas sinfon\u00edas tard\u00edas \u00e9:\nXurdiu unha confusi\u00f3n a\u00ednda maior sobre a numeraci\u00f3n das sonatas para piano, con sistemas de numeraci\u00f3n que van de 15 a 23 sonatas.\nLegado.\nGrillparzer expresou no epitafio de Schubert o sentimento de perda que xeraba a s\u00faa prematura morte aos 31 anos: \u00abA arte da m\u00fasica non s\u00f3 enterrou aqu\u00ed un prezado tesouro, sen\u00f3n esperanzas a\u00ednda m\u00e1is espl\u00e9ndidas\u00bb). Alg\u00fans m\u00fasicos destacados comparten unha opini\u00f3n similar, inclu\u00eddo o pianista Radu Lupu, quen dixo: \u00ab[Schubert] \u00e9 o compositor que realmente lamento que morrese tan novo ... Xusto antes de morrer, cando escribiu o seu fermoso \"Quinteto para corda de dous violonchelos en d\u00f3\", dixo moi modestamente que estaba tratando de aprender un pouco m\u00e1is sobre o contrapunto e ti\u00f1a toda a raz\u00f3n. Nunca saberemos en que direcci\u00f3n \u00eda ou ter\u00eda ido\u00bb. Con todo, outros expresaron o seu desacordo con esta visi\u00f3n inicial. Por exemplo, Robert Schumann dixo: \u00abNon ten sentido adivi\u00f1ar que m\u00e1is puido ter logrado [Schubert]. Fixo abondo, e que estean satisfeitos os que se te\u00f1an esforzado e conseguido o que el logrou\u00bb, e o pianista Andr\u00e1s Schiff dixo que \u00abSchubert viviu unha vida moi curta, mais foi unha vida moi condensada. En 31 anos, viviu m\u00e1is do que outras persoas vivir\u00edan en 100 e non \u00e9 preciso especular que poder\u00eda escribir se vivise outros 50 anos. \u00c9 irrelevante, como con Mozart. Estes son os dos xenios naturais da m\u00fasica\u00bb.\nA \"Wiener Schubertbund\", unha das principais sociedades corais de Viena, fundouse en 1863, mentres se desenvolv\u00eda o Gr\u00fcnderzeit. A \"Schubertbund\" converteuse axi\u00f1a no punto de encontro para os mestres de escola e outros membros da clase media vienesa que se sentiron cada vez m\u00e1is acosados durante o Gr\u00fcnderzeit e as secuelas do p\u00e1nico de 1873. En 1872, erixiuse o \"Schubert Denkmal\" (\u00abMonumento a Schubert\u00bb), un agasallo \u00e1 cidade do principal coro masculino de Viena, o Wiener M\u00e4nnergesang-Verein, que actuou no evento. O monumento foi dese\u00f1ado polo escultor austr\u00edaco Carl Kundmann e est\u00e1 situado no Stadtpark de Viena.\nA m\u00fasica de c\u00e1mara de Schubert segue a ser popular. Nunha enquisa realizada pola emisora de radio australiana ABC Classic FM en 2008, as s\u00faas obras de c\u00e1mara dominaron o campo, co \"Quinteto A Troita\" en primeiro lugar, o \"Quinteto para corda en d\u00f3 maior\" en segundo e o \"Nocturno\" en terceira posici\u00f3n. Ademais, oito das s\u00faas obras de c\u00e1mara encontr\u00e1banse entre as 100 pezas clasificadas: ambos tr\u00edos para piano, o \"Cuarteto de corda n\u00fam. 14\" (\u00abA morte e a doncela\u00bb), o \"Cuarteto de corda n\u00fam. 15\", a \"Sonata arpeggione\", o \"Octeto\", a \"Fantas\u00eda en fa menor\" para piano a catro mans e o \"Adagio e rond\u00f3 concertante\" para cuarteto de piano.\nO principal cr\u00edtico de m\u00fasica de \"The New York Times\" Anthony Tommasini sit\u00faa a Schubert como o cuarto compositor m\u00e1is grande, escribiu del:\nInfluencias noutros m\u00fasicos.\nDende a d\u00e9cada de 1830 ata a d\u00e9cada de 1870, Franz Liszt transcribiu e arranxou varias obras de Schubert, particularmente as s\u00faas canci\u00f3ns. Liszt, que foi unha influencia significativa na difusi\u00f3n da obra de Schubert logo da s\u00faa morte, dixo que era \u00abo m\u00fasico m\u00e1is po\u00e9tico que xamais existiu\u00bb. As sinfon\u00edas de Schubert foron de particular interese para Anton\u00edn Dvo\u0159\u00e1k. Hector Berlioz e Anton Bruckner reco\u00f1eceron a influencia da \"Sinfon\u00eda Grande\". Foi Robert Schumann quen, logo de ter visto o manuscrito da \"Sinfon\u00eda Grande\" en Viena en 1838, chamou a atenci\u00f3n de Mendelssohn, quen dirixiu a primeira interpretaci\u00f3n da sinfon\u00eda, nunha versi\u00f3n moi resumida, en Leipzig en 1839. No s\u00e9culo XX, compositores como Richard Strauss, Anton Webern, Benjamin Britten, George Crumb e Hans Zender impulsaron ou homenaxearon o compositor nalgunhas das s\u00faas obras. Britten, un pianista consumado, acompa\u00f1ou moitos dos \"lieder\" de Schubert e interpretou moitas obras de piano s\u00f3 e d\u00fao.\nO grupo alem\u00e1n de m\u00fasica electr\u00f3nica Kraftwerk ten unha peza instrumental titulada \u00abFranz Schubert\u00bb no seu \u00e1lbum \"Trans Europa Express\" de 1977.\nConmemoraci\u00f3ns.\nEn 1897, o centenario do nacemento de Schubert estivo marcado no mundo musical por festivais e actuaci\u00f3ns adicadas \u00e1 s\u00faa m\u00fasica. En Viena, houbo dez d\u00edas de concertos e o emperador Francisco Xos\u00e9 deu un discurso reco\u00f1ecendo a Schubert como o creador do \"lied\" e un dos fillos predilectos de Austria. En Karlsruhe viuse a primeira produci\u00f3n da s\u00faa \u00f3pera \"Fierrabras\".\nEn 1928, celebrouse en Europa e nos Estados Unidos a Semana Schubert para conmemorar o centenario da morte do compositor. As s\u00faas obras interpret\u00e1ronse en igrexas, salas de concertos e emisoras de radio. Levouse a cabo unha competici\u00f3n, cun premio de 10\u00a0000 d\u00f3lares e o patrocinio da Columbia Phonograph Company para \u00abobras sinf\u00f3nicas orixinais presentadas como unha apoteose do xenio l\u00edrico de Schubert e adicadas \u00e1 s\u00faa memoria\u00bb. A ga\u00f1adora foi a \"Sexta sinfon\u00eda\" de Kurt Atterberg.\nNa cultura popular.\nSchubert ten aparecido como personaxe en varios filmes, inclu\u00edndo \"Schubert's Dream of Spring\" (1931), \"Gently My Songs Entreat\" (1933), \"Serenade\" (1940), \"The Great Awakening\" (1941), \"It's Only Love\" (1947), \"Franz Schubert\" (1953), \"Das Dreim\u00e4derlhaus\" (1958) e \"Mit meinen hei\u00dfen Tr\u00e4nen\" (1986). A s\u00faa m\u00fasica tam\u00e9n apareceu en numerosas pel\u00edculas posteriores \u00e1 era muda, inclu\u00edda \"Fantas\u00eda\" de Walt Disney (1940), que incl\u00fae a \u00abAve Mar\u00eda\u00bb (D.\u00a0839); e a pel\u00edcula biogr\u00e1fica \"Carrington\" (1995), que presenta o segundo movemento do \"Quinteto para corda en d\u00f3 maior\" (D.\u00a0956), as\u00ed como a versi\u00f3n en ingl\u00e9s de \"Koneko Monogatari\" (1989), que presenta \u00abSerenade\u00bb e \u00abAuf dem Wasser zu singen\u00bb (D.\u00a0774). Ademais, empregouse a s\u00faa m\u00fasica en m\u00e1is de 840 pel\u00edculas e programas de televisi\u00f3n.\nA vida de Schubert foi cuberta no documental \"Franz Peter Schubert: The Greatest Love and the Greatest Sorrow\" de Christopher Nupen (1994) e no documental \"Schubert \u2013 The Wanderer\" de Andr\u00e1s Schiff e Mischa Scorer (1997), ambos producidos para BBC.\nO asteroide (3917) Franz Schubert, descuberto por Freimut B\u00f6rngen o 15 de febreiro de 1961, recibe o seu nome no seu honor. A enseada Schubert, situada na costa oeste da illa Alexandre I na Ant\u00e1rtida, leva o seu nome polo compositor."}
{"id": "68973", "revid": "56817", "url": "https://gl.wikipedia.org/wiki?curid=68973", "title": "Beluso", "text": "O top\u00f3nimo galego Beluso pode referirse a:"}
{"id": "68974", "revid": "98629", "url": "https://gl.wikipedia.org/wiki?curid=68974", "title": "Remesar", "text": "O top\u00f3nimo Remesar pode referirse a:"}
{"id": "68975", "revid": "1131", "url": "https://gl.wikipedia.org/wiki?curid=68975", "title": "Mart\u00edn", "text": "O top\u00f3nimo Mart\u00edn pode referirse a:"}
{"id": "68976", "revid": "1131", "url": "https://gl.wikipedia.org/wiki?curid=68976", "title": "Corvill\u00f3n", "text": "O top\u00f3nimo galego Corvill\u00f3n pode referirse a:"}
{"id": "68977", "revid": "1131", "url": "https://gl.wikipedia.org/wiki?curid=68977", "title": "Oubi\u00f1a", "text": "O top\u00f3nimo galego Oubi\u00f1a pode referirse a:\nAmais, como apelido pode referirse a:"}
{"id": "68978", "revid": "132", "url": "https://gl.wikipedia.org/wiki?curid=68978", "title": "Anceis", "text": ""}
{"id": "68979", "revid": "132", "url": "https://gl.wikipedia.org/wiki?curid=68979", "title": "Andeiro", "text": ""}
{"id": "68980", "revid": "23204", "url": "https://gl.wikipedia.org/wiki?curid=68980", "title": "Gran Can\u00f3n", "text": " \nO Gran Can\u00f3n (\"the Grand Canyon\") \u00e9 unha vistosa e escarpada garganta escavada polo r\u00edo Colorado no norte de Arizona, Estados Unidos. O Can\u00f3n est\u00e1 considerado como unha das marabillas naturais do mundo e est\u00e1 situado no seu maior parte dentro do Parque Nacional do Gran Can\u00f3n (un dos primeiros Parques Naturais dos Estados Unidos). O presidente Theodore Roosevelt foi o maior promotor da \u00e1rea do Gran Can\u00f3n, visit\u00e1ndoo en numerosas ocasi\u00f3ns para cazar pumas ou para gozar da impresionante paisaxe.\nO can\u00f3n foi creado polo r\u00edo Colorado, cuxa canle socavou o terreo durante mill\u00f3ns de anos. Ten uns 446 km de lonxitude, conta con cordilleiras de entre 6 a 29\u00a0km de anchura e alcanza profundidades de m\u00e1is de 1.600 m. Preto de 2.000 mill\u00f3ns de anos da historia da Terra quedaron expostos mentres o r\u00edo Colorado e os seus tributarios cortaban capa tras capa de sedimento ao mesmo tempo que a meseta do Colorado elev\u00e1base.\nXeograf\u00eda.\nO Gran Can\u00f3n \u00e9 moi profundo, nalg\u00fans lugares supera o quil\u00f3metro e medio de profundidade, con 446 quil\u00f3metros de lonxitude curta a meseta do Colorado sacando \u00e1 luz estratos paleozoicos. Os estratos aparecen gradualmente desde Le's Ferry (punto oficial de comezo do Gran Can\u00f3n) ata Phantom Ranch. O can\u00f3n termina na zona onde o r\u00edo cruza o Grand Wash Fault (cerca do lago Mead).\nA orox\u00e9nese provocada polas placas tect\u00f3nicas causou o nacemento das monta\u00f1as Rochosas as\u00ed como a formaci\u00f3n da meseta do Colorado elevando varios quil\u00f3metros as diversas capas de sedimentos. A maior elevaci\u00f3n deu lugar a maiores precipitaci\u00f3ns na conca de drenaxe do r\u00edo Colorado, pero non o suficiente como para que o Gran Can\u00f3n deixe de ser unha zona semi\u00e1rida.\nA elevaci\u00f3n da meseta do Colorado \u00e9 desigual, como resultado o bordo norte (\"North Rim\") do Gran Can\u00f3n est\u00e1 situado 300 metros por encima do bordo sur (\"South Rim\"). O feito de que o r\u00edo Coloreado discorra m\u00e1is cerca do \"South Rim\" expl\u00edcase debido a esta elevaci\u00f3n asim\u00e9trica. Case todas as escorras desde a meseta detr\u00e1s do bordo norte (o cal recolle m\u00e1is choiva e neve) discorre cara ao Gran Can\u00f3n, mentres que a maior parte das escorras sobre a meseta detr\u00e1s do bordo sur discorre lonxe do Can\u00f3n (seguindo a inclinaci\u00f3n predominante). O resultado \u00e9 unha maior erosi\u00f3n e polo tanto un maior ensanche do can\u00f3n e os can\u00f3ns tributarios situados ao norte do r\u00edo Colorado.\nAs temperaturas no \"North Rim\" son xeralmente menores que no \"South Rim\" debido \u00e1 maior elevaci\u00f3n (2.483 m sobre o nivel do mar). As grandes nevadas son com\u00fans durante os meses de inverno. As vistas desde o bordo norte adoitan proporcionar unha mellor impresi\u00f3n da extensi\u00f3n do can\u00f3n que as vistas que caracterizan ao bordo sur.\nXeolox\u00eda.\nA maior parte das rochas sedimentarias que se poden observar no Gran Can\u00f3n van desde os 2.000 mill\u00f3ns de anos de antig\u00fcidade dos xistos situados no fondo do \"Inner Gorge\" ata os 230 mill\u00f3ns de anos das vellas pedras calcarias de 'Kaibab'. A maior parte dos estratos foron dep\u00f3sitados nos mares c\u00e1lidos pouco profundos na zona pr\u00f3xima \u00e1 costa e nos pantanos costeiros que formaba o mar nos repetidos avances e retiradas da costa. A maior excepci\u00f3n \u00e9 a pedra arenisca de Coconino que foi depositada do mesmo xeito que as dunas no deserto.\nA gran profundidade do Gran Can\u00f3n e especialmente a altura dos seus estratos (moitos dos cales form\u00e1ronse debaixo do nivel do mar) p\u00f3dese atribu\u00edr aos 1.500-3.000 m de elevaci\u00f3n da meseta do Colorado, elevaci\u00f3n que comezou a producirse fai preto de 65 mill\u00f3ns de anos; esta elevaci\u00f3n produciuse en diferentes etapas m\u00e1is que nun proceso continuo. O proceso de elevaci\u00f3n aumentou o gradiente da corrente do r\u00edo Colorado e os seus tributarios, aumentando as\u00ed a s\u00faa velocidade e a s\u00faa capacidade para atravesar a roca.\nA \u00e1rea de drenaxe do r\u00edo Colorado (do cal forma parte o Can\u00f3n do Colorado) formouse fai 40 mill\u00f3ns de anos, mentres que o Gran Can\u00f3n ten probablemente menos de 6 mill\u00f3ns de anos de antig\u00fcidade (tendo lugar a maior parte do proceso erosivo nos \u00faltimos 2 mill\u00f3ns de anos). O resultado desta erosi\u00f3n son unhas das m\u00e1is completas columnas xeol\u00f3xicas do planeta. O r\u00edo segue na actualidade erosionando activamente a s\u00faa canle, sacando \u00e1 luz rocas cada vez m\u00e1is antigas.\nAs condici\u00f3ns climatol\u00f3xicas de maior humidade que se deron durante as glaciaci\u00f3ns incrementaron a cantidade de auga recollida pola \u00e1rea de drenaxe do r\u00edo Colorado. A consecuencia foi que o r\u00edo aumentou a velocidade e profundidade do seu proceso erosivo durante estas \u00e9pocas.\nFai 5,3 mill\u00f3ns de anos o nivel base (punto m\u00e1is baixo do r\u00edo) e o curso do r\u00edo Colorado (ou o seu devanceiro xeol\u00f3xico) cambiaron cando se abriu o golfo de California e descendeu o nivel base do r\u00edo. Isto incrementou a velocidade de erosi\u00f3n de tal forma que case a totalidade da actual profundidade do Gran Can\u00f3n alcanzouse fai 1,2 mill\u00f3ns de anos. As paredes colgantes do can\u00f3n foron creadas pola erosi\u00f3n diferencial.\nFai un mill\u00f3n de anos a actividade volc\u00e1nica (principalmente cerca da \u00e1rea oeste do can\u00f3n) depositou cinzas e lava sobre a \u00e1rea, materiais que ata chegaron a producir presas naturais sobre o Colorado. Estas son as rocas m\u00e1is novas do parque.\nCo actual gradiente de corrente, o r\u00edo Colorado poder\u00eda profundar outros 370 a 600 metros na roca antes de alcanzar o nivel base.\nHistoria humana.\nCulturas nativas americanas.\nA cultura do deserto.\nPouco se sabe acerca dos pobos que viviron no oeste de Norteam\u00e9rica entre fai 9.000 e 3.000 anos. Os primeiros signos de vida humana no Gran Can\u00f3n pertencen a esa \u00e9poca, as dataciones mediante Carbono-14 de pequenas ramas de salgueiro representando animais establecen que os restos atopados son anteriores a 3.000 anos. As culturas do deserto eran cazadores e recolectores. Os primeiros europeos que atoparon evidencias destas actividades foron Frazier, Eddy e Hatch nunha expedici\u00f3n en 1934.\nOs pobos ancestrais ou Anasazi.\nA ocupaci\u00f3n dos pobos ancestrais no Gran Can\u00f3n produciuse principalmente en \"Can\u00f3n Nankoweap\", o \"Delta Unkar\" e o \"Bright Angel Site\".\nO descubrimento e asentamento europeo.\nA exploraci\u00f3n espa\u00f1ola.\nDescuberto pola expedici\u00f3n de Francisco V\u00e1zquez de Coroado, o primeiro europeo que contemplou o Gran Can\u00f3n do Colorado foi Garc\u00eda L\u00f3pez de C\u00e1rdenas en 1540 quen ao mando dun pu\u00f1ado de homes partiu desde a poboaci\u00f3n ind\u00edxena que os espa\u00f1ois chamaron Quivira pobo habitado polos indios Zu\u00f1i e supostamente unha das sete cidades de ouro do reino de C\u00edbola pobo do cal actualmente ignorar a s\u00faa localizaci\u00f3n xa que os historiadores difiren sobre iso, alg\u00fans sit\u00faan Quivira en Novo M\u00e9xico en tanto outros pensan que estaba en Kansas. Non debemos confundirnos cunha poboaci\u00f3n situada en Novo M\u00e9xico que expedicionarios espa\u00f1ois chamaron ao redor do ano 1600 \"Pobo das Humanas\" e posteriormente foi co\u00f1ecido como Gran Quivira.\nEn Quivira atop\u00e1base parte da expedici\u00f3n comandada por V\u00e1zquez de Coroado con trinta homes e se comision\u00f3 a Garc\u00eda L\u00f3pez xunto cun pu\u00f1ado de homes para atopar un r\u00edo do cal os indios Hopi fal\u00e1ronlles, para o que se lle concederon 80 d\u00edas para que fose e regresase.\nLogo de 20 d\u00edas de viaxe exploratorio atoparon o Gran Can\u00f3n do Colorado, con todo non puideron baixar ata o r\u00edo para abastecerse de auga e logo de varios intentos para descender empezaron a ter problemas de auga para beber, polo cal decidiron regresar.\nD\u00edas despois ser\u00eda Fernando de Alarc\u00f3n (quen participaba na viaxe de exploraci\u00f3n pero por v\u00eda mar\u00edtima) o primeiro europeo en tocar e navegar as augas do R\u00edo Colorado, pero por centos de quil\u00f3metros do Gran Can\u00f3n. \u00c9 necesario resaltar que quen descubriu o R\u00edo Colorado foi Francisco de Ulloa o 28 de setembro de 1539 quen tomou posesi\u00f3n da desembocadura do r\u00edo (nomeouna Anc\u00f3n de San Andr\u00e9s), en beneficio da coroa espa\u00f1ola, sen navegar augas arriba como o fixo Fernando de Alarc\u00f3n.\nA exploraci\u00f3n estadounidense.\nA primeira expedici\u00f3n cient\u00edfica foi liderada polo comandante do ex\u00e9rcito dos Estados Unidos John Wesely Powell a finais da d\u00e9cada de 1870. Powell referiuse \u00e1 roca sedimentaria atopada no can\u00f3n como \"as follas dun gran libro de historia\".\nActividades.\n\u00c1 parte da visita tur\u00edstica ocasional ao bordo sur cos seus 2.134 metros sobre o nivel do mar, o \"rafting\" ou descenso de r\u00edos e o excursionismo son actividades especialmente populares. O fondo do val \u00e9 accesible cami\u00f1ando, en mula ou en barca descendendo desde a parte superior do r\u00edo. Os funcionarios do parque non aconsellan realizar nun s\u00f3 d\u00eda a excursi\u00f3n de descender \u00e1 canle do r\u00edo e volver subir debido \u00e1 distancia, o esforzo requirido e o perigo de esgotamento por calor polas altas temperaturas que se alcanzan no fondo. Ata as excursi\u00f3ns polo bordo deben facerse con coidado en certos puntos; con frecuencia hai sinais de perigo ao longo das pistas que percorren os bordos do can\u00f3n.\nExisten empresas que organizan descensos en \"rafting\" do r\u00edo, xeralmente en barcas para 15 persoas equipadas con motor fueraborda, adoitan partir de Le's Ferry e chegan ata Diamond Creek durando a viaxe uns 6 d\u00edas. As barcas equipadas unicamente con remos adoitan tardar unhas 2 semanas en completar a viaxe. Tam\u00e9n existen empresas que organizan excursi\u00f3ns para turistas en helic\u00f3ptero ao Gran Can\u00f3n."}
{"id": "68981", "revid": "132", "url": "https://gl.wikipedia.org/wiki?curid=68981", "title": "Brexo", "text": ""}
{"id": "68982", "revid": "1131", "url": "https://gl.wikipedia.org/wiki?curid=68982", "title": "Bribes", "text": "O top\u00f3nimo galego Bribes pode referise a:"}
{"id": "68983", "revid": "132", "url": "https://gl.wikipedia.org/wiki?curid=68983", "title": "Cecebre", "text": ""}
{"id": "68984", "revid": "1131", "url": "https://gl.wikipedia.org/wiki?curid=68984", "title": "Meixigo", "text": "O top\u00f3nimo galego Meixigo pode referirse a:"}
{"id": "68985", "revid": "132", "url": "https://gl.wikipedia.org/wiki?curid=68985", "title": "O Temple", "text": ""}
{"id": "68986", "revid": "132", "url": "https://gl.wikipedia.org/wiki?curid=68986", "title": "Pravio", "text": ""}
{"id": "68987", "revid": "132", "url": "https://gl.wikipedia.org/wiki?curid=68987", "title": "Sigr\u00e1s", "text": ""}
{"id": "68989", "revid": "132", "url": "https://gl.wikipedia.org/wiki?curid=68989", "title": "Xo\u00e1n VI, Papa", "text": ""}
{"id": "68990", "revid": "132", "url": "https://gl.wikipedia.org/wiki?curid=68990", "title": "Xo\u00e1n VII, Papa", "text": ""}
{"id": "68991", "revid": "132", "url": "https://gl.wikipedia.org/wiki?curid=68991", "title": "Xo\u00e1n VIII, Papa", "text": ""}
{"id": "68993", "revid": "132", "url": "https://gl.wikipedia.org/wiki?curid=68993", "title": "Xo\u00e1n IX, Papa", "text": ""}
{"id": "68995", "revid": "132", "url": "https://gl.wikipedia.org/wiki?curid=68995", "title": "Sisto III, Papa", "text": ""}
{"id": "68997", "revid": "23204", "url": "https://gl.wikipedia.org/wiki?curid=68997", "title": "Sheffield", "text": "Sheffield \u00e9 unha cidade no condado de Yorkshire Sur, en Inglaterra. En 2011 ti\u00f1a 551.800 habitantes. \u00c9 ademais moi activa debido \u00e1 s\u00faa numerosa comunidade de estudantes (ten varias universidades) e o seu comercio.\n\u00c9 unha das poucas cidades que conta cun parque nacional \u00e1s s\u00faas aforas, co\u00f1ecido como Peak District (distrito de picos).\nEntre as curiosidades desta cidade podemos dicir que foi onde se rodou a pel\u00edcula \"Full Monty\" e de onde proceden grupos musicais como Moloko, Pulp, The Human League, Heaven 17, Arctic Monkeys, Def Leppard, Reverend and the Makers etc.\n\u00c9 tam\u00e9n o fogar dalg\u00fans dos clubs hist\u00f3ricos do f\u00fatbol ingl\u00e9s, como son o Sheffield United e o Sheffield Wednesday, inclu\u00edndo ao club de f\u00fatbol m\u00e1is antigo do mundo, o Sheffield FC. \nBarrios da cidade de Sheffield.\nSheffield componse por numerosos barrios e suburbios, moitos dos cales desenvolv\u00e9ronse a partir de pobos ou aldeas que foron anexadas a Sheffield mentres crec\u00eda. Estas zonas hist\u00f3ricas ignorados en gran parte polas administraci\u00f3n modernas e as divisi\u00f3ns pol\u00edticas da cidade; en cambio est\u00e1 dividida en 28 distritos electorais, cada distrito xeralmente abarca de 4 a 6 zonas."}
{"id": "68998", "revid": "98629", "url": "https://gl.wikipedia.org/wiki?curid=68998", "title": "Antonio Salieri", "text": "Antonio Salieri, nado en Legnago o 18 de agosto de 1750 e finado en Viena o 7 de maio de 1825, foi un compositor de m\u00fasica sacra, cl\u00e1sica e \u00f3pera e un director de orquestra italiano.\nTraxectoria.\nPasou a maior parte da s\u00faa vida na Corte Imperial de Viena, para a que foi compositor e Mestre de capela. A s\u00faa filosof\u00eda art\u00edstica res\u00famese no t\u00edtulo dunha das s\u00faas \u00f3peras c\u00e9lebres: Prima la musica e poi le parole.\nM\u00fasico de gran val\u00eda e dotado de gran talento, adicouse \u00e1 ensinanza. Viu o seu nome vencellado a unha presunta rivalidade con Wolfgang Amadeus Mozart, rivalidade que cont\u00e9n ademais de acusaci\u00f3ns de plaxio, unha m\u00e1is grave, que \u00e9 a de causar a morte do compositor de Salzburgo, episodio sen ningunha base hist\u00f3rica e que foi recreado primeiro nun poema polo poeta Alexander Pushkin, no que se inspirou o compositor Nikolai Rimski-K\u00f3rsakov para facer unha \u00f3pera de nome \"Mozart e Salieri\". Posteriormente o escritor brit\u00e1nico Peter Shaffer adaptouna para escribir a obra de teatro \"Amadeus\", levada \u00e1 gran pantalla con \u00e9xito de p\u00fablico e cr\u00edtica polo director Milos Forman nunha pel\u00edcula hom\u00f3nima que recibiu 8 premios Oscar.\nDurante a s\u00faa carreira tivo como alumnos a futuros m\u00fasicos destinados a ser famosos, como Beethoven, Schubert, Liszt, Czerny, Hummel e un dos fillos do propio Mozart.\nComezos.\nAp\u00f3s estudar viol\u00edn con Giuseppe Tartini, trasladouse trala morte dos seus pais a car\u00f3n do seu irm\u00e1n Francesco, primeiro a Padua e logo a Venecia, para aprender a arte do contrapunto na escola de Giovanni Pescetti. En Venecia co\u00f1eceu a Leopoldo Gassmann, \"Kapellmeister\" en Viena, que o levou con el en 1770 \u00e1 capital austr\u00edaca, \u00e1 corte de Xos\u00e9 II de Habsburgo. \u00c1 morte de Gassmann, en 1774, asumiu o papel de compositor da corte.\nXa neste posto, despois das s\u00faas primeiras \u00f3peras (\"Le Donne letterate\", de 1770, e \"Armida\", de 1771), seguiu a composici\u00f3n da \u00f3pera que o consagrou no panorama musical da \u00e9poca, \"L'Europa riconosciuta\", encargada pola emperatriz Mar\u00eda Tareixa I de Austria e que inaugurou o 3 de agosto de 1778 o \"Nuovo Regio Ducal Teatro\" (actual Teatro de La Scala) de Mil\u00e1n. Esa mesma \u00f3pera escenificouse na reapertura do teatro o 7 de decembro de 2004 tras un longo per\u00edodo de restauraci\u00f3n.\nSalieri, que co\u00f1ecera en Venecia a Metastasio e a Haydn, do que foi moi amigo, viaxou moito durante a s\u00faa vida para seguir as representaci\u00f3ns das s\u00faas moitas \u00f3peras. Viviu durante certo tempo en Par\u00eds (onde co\u00f1eceu a Gluck, a Piccinni e a Hasse), Mil\u00e1n, Venecia e Roma. Foi un dos autores m\u00e1is prol\u00edficos, tanto en m\u00fasica de c\u00e1mara e sacra como de \u00f3peras \"\u00e1 italiana\"' da s\u00faa \u00e9poca.\nOs \u00faltimos anos.\nNos seus \u00faltimos anos de vida viu como a s\u00faa sa\u00fade empeorou de s\u00fapeto e de modo irreversible. Quedou cego e ficou os derradeiros anos da s\u00faa vida internado nun hospital. D\u00faas das s\u00faas enfermeiras afirmaron que nesa \u00e9poca o compositor se autuinculpara da morte de Mozart.\nSalieri est\u00e1 sepultado no camposanto Zentralfriedhof de Viena. No seu funeral Schubert (o seu alumno predilecto) dirixiu o \"Requiem\" que o propio Salieri escribira tempo atr\u00e1s para a s\u00faa propia morte.\nA presunta rivalidade con Mozart.\nArredor de 1790 Mozart, no cumio da s\u00faa fama, acusou a Salieri, cunha popularidade xa decadente, de plaxio e de querer atentar contra a s\u00faa vida. Segundo o historiador Alexander Wheelock Thayer as sospeitas de Mozart poder\u00edan ter orixe nun episodio ocorrido dez anos antes, cando Mozart viu como Salieri lle quitaba o posto de profesor de m\u00fasica da princesa de W\u00fcrttemberg. \u00d3 ano seguinte, Mozart non conseguiu nin sequera o posto de profesor de piano da princesa.\nCando a \u00f3pera de Mozart \"Le nozze di Figaro\" tivo en principio un xu\u00edzo negativo tanto do p\u00fablico como do propio emperador, o compositor acusou a Salieri do fracaso e de boicotear a estrea (\"Salieri e os seus ac\u00f3litos mover\u00edan ceo e terra con tal de facelo caer\", comentou o pai de Mozart, Leopold, refer\u00edndose \u00f3 primeiro fracaso do seu fillo; ese fracaso ser\u00eda s\u00f3 temporal, como demostrar\u00e1 m\u00e1is adiante o \u00e9xito desta \u00f3pera). Pero naquela \u00e9poca Salieri estaba ocupado en Francia coa representaci\u00f3n da s\u00faa \u00f3pera \"Les Horaces\", o que fai dubidar sobre as posibilidades de decidir a esa distancia sobre o \u00e9xito ou o fracaso dunha \u00f3pera.\nMoito m\u00e1is probablemente (e tam\u00e9n segundo as teses de Thayer), quen debeu instigar a Mozart contra Salieri puido ser o poeta Giovanni Battista Casti, rival do poeta da corte Lorenzo da Ponte, autor do libreto de \"Le nozze di Figaro\". Unha confirmaci\u00f3n indirecta de ata que punto esta disputa entre Mozart e Salieri puido ser algo artificialmente montado est\u00e1 no feito de que cando en 1788 o italiano \u00e9 nomeado \"Kapellmeister\", no canto de propor para a ocasi\u00f3n unha das s\u00faas \u00f3peras preferiu reeditar \"Le nozze di Figaro\".\nMoitos artistas e escritores ocup\u00e1ronse desta dualidade entre Mozart e Salieri: no terreo musical e dram\u00e1tico o compositor Nikol\u00e1i Rimski-K\u00f3rsakov escribiu en 1898 a \u00f3pera \"Mozart et Salieri\", e o dramaturgo Peter Shaffer escribiu en 1979 a obra de teatro \"Amadeus\". O director de cine Milos Forman adaptou esta obra en 1984 co mesmo nome, adaptaci\u00f3n premiada cun Oscar e reeditada posteriormente en DVD con fragmentos non inclu\u00eddos na s\u00faa estrea.\nObras destacadas.\nEntre as s\u00faas trinta e nove composici\u00f3ns para o teatro destacan \"Armida\" (1771), \"La Scuola de' gelosi\", (1778), \"Der Rauchfangkehrer\" (1781), \"Les Dana\u00efdes\" (1784, atribu\u00edda nun primeiro momento a Gluck), \"Tarare\" (1787), \"Axur, re d'Ormus\" (1788), \"Palmira, Regina di Persia\" (1795), \"Falstaff o sia Le tre burle\" (1799, tema sacado de \"Las alegres comadres de Windsor\" de Shakespeare e que retomar\u00e1 m\u00e1is adiante Giuseppe Verdi en Falstaff).\nEntre as s\u00faas composici\u00f3ns instrumentais destacan dous concertos para piano e un concerto para \u00f3rgano escritos en 1773, un concerto para frauta, \u00f3boe e orquestra de 1774, un conxunto de vinte e seis variaci\u00f3ns sobre \"La Follia di Spagna\" (1815) e diversas serenatas.\nSalieri hoxe.\nA actividade art\u00edstica de Salieri revalorizouse nos \u00faltimos tempos. No Teatro Salieri de Legnago, a s\u00faa cidade natal, onde traballa unha Fundaci\u00f3n cultural que tam\u00e9n leva o seu nome, l\u00e9vase a cabo o \"Festival Antonio Salieri\". No \u00e1mbito deste festival representouse en 2004 por primeira vez desde hab\u00eda moito tempo unha estra\u00f1a \u00f3pera s\u00faa, \"Il Ricco d'un giorno\", escrita sobre textos do libretista de Mozart, Lorenzo da Ponte.\nA figura de Salieri -en especial a imaxe creada pola pel\u00edcula \"Amadeus\"- suscitou pol\u00e9mica e admiraci\u00f3n. Varios grupos de rock modernos levan o nome de Salieri. O grupo fin\u00e9s Warmen tam\u00e9n dedica o nome de Salieri a varias das s\u00faas composici\u00f3ns, como o tema \"Salieri Strikes Back\" (do disco debut \"Beyond Habilities\"), ou o tema posterior \"Return Of Salieri\", do disco \"Accept The Fact\". Ambas te\u00f1en gran protagonismo cl\u00e1sico-barroco mezclado co metal."}
{"id": "68999", "revid": "564408", "url": "https://gl.wikipedia.org/wiki?curid=68999", "title": "Artic monkeys", "text": ""}
{"id": "69001", "revid": "23204", "url": "https://gl.wikipedia.org/wiki?curid=69001", "title": "Whatever People Say I Am, That's What I'm Not", "text": "Whatever People Say I Am, That's What I'm Not \"(O que diga a xente que \u00e9, iso \u00e9 o que non \u00e9)\" \u00e9 o primeiro disco dos Arctic Monkeys, unha banda de indie rock brit\u00e1nica. Este disco ten o r\u00e9cord como o \u00e1lbum debut m\u00e1is vendido nas s\u00faas primeiras semanas no Reino Unido.\nLista de temas.\nLetras escritas por Alex Turner, ag\u00e1s onde se indique; m\u00fasica por Arctic Monkeys."}
{"id": "69002", "revid": "1093", "url": "https://gl.wikipedia.org/wiki?curid=69002", "title": "Hormisdas, Papa", "text": ""}
{"id": "69003", "revid": "1093", "url": "https://gl.wikipedia.org/wiki?curid=69003", "title": "Honorio IV, Papa", "text": ""}
{"id": "69004", "revid": "1093", "url": "https://gl.wikipedia.org/wiki?curid=69004", "title": "Honorio III, Papa", "text": ""}
{"id": "69005", "revid": "1093", "url": "https://gl.wikipedia.org/wiki?curid=69005", "title": "Honorio II, Papa", "text": ""}
{"id": "69007", "revid": "1093", "url": "https://gl.wikipedia.org/wiki?curid=69007", "title": "Xelasio I, Papa", "text": ""}
{"id": "69008", "revid": "1093", "url": "https://gl.wikipedia.org/wiki?curid=69008", "title": "Xelasio II, Papa", "text": ""}
{"id": "69009", "revid": "1093", "url": "https://gl.wikipedia.org/wiki?curid=69009", "title": "Xo\u00e1n I, Papa", "text": ""}
{"id": "69010", "revid": "1093", "url": "https://gl.wikipedia.org/wiki?curid=69010", "title": "Xo\u00e1n II, Papa", "text": ""}
{"id": "69011", "revid": "1093", "url": "https://gl.wikipedia.org/wiki?curid=69011", "title": "Xo\u00e1n III, Papa", "text": ""}
{"id": "69013", "revid": "1093", "url": "https://gl.wikipedia.org/wiki?curid=69013", "title": "Xo\u00e1n XII, Papa", "text": ""}
{"id": "69014", "revid": "1093", "url": "https://gl.wikipedia.org/wiki?curid=69014", "title": "Xo\u00e1n XIII, Papa", "text": ""}
{"id": "69015", "revid": "1093", "url": "https://gl.wikipedia.org/wiki?curid=69015", "title": "Xo\u00e1n XIV, Papa", "text": ""}
{"id": "69018", "revid": "1093", "url": "https://gl.wikipedia.org/wiki?curid=69018", "title": "Xo\u00e1n XVII, Papa", "text": ""}
{"id": "69019", "revid": "1093", "url": "https://gl.wikipedia.org/wiki?curid=69019", "title": "Xo\u00e1n XVIII, Papa", "text": ""}
{"id": "69020", "revid": "1093", "url": "https://gl.wikipedia.org/wiki?curid=69020", "title": "V\u00edtor III, Papa", "text": ""}
{"id": "69022", "revid": "1093", "url": "https://gl.wikipedia.org/wiki?curid=69022", "title": "Vixilio, Papa", "text": ""}
{"id": "69023", "revid": "1093", "url": "https://gl.wikipedia.org/wiki?curid=69023", "title": "Vitaliano, Papa", "text": ""}
{"id": "69024", "revid": "1093", "url": "https://gl.wikipedia.org/wiki?curid=69024", "title": "Valentino, Papa", "text": ""}
{"id": "69025", "revid": "1093", "url": "https://gl.wikipedia.org/wiki?curid=69025", "title": "Ux\u00edo II", "text": ""}
{"id": "69026", "revid": "1093", "url": "https://gl.wikipedia.org/wiki?curid=69026", "title": "Ux\u00edo III, Papa", "text": ""}
{"id": "69028", "revid": "1093", "url": "https://gl.wikipedia.org/wiki?curid=69028", "title": "Ux\u00edo I, Papa", "text": ""}
{"id": "69029", "revid": "1093", "url": "https://gl.wikipedia.org/wiki?curid=69029", "title": "Urbano VII, Papa", "text": ""}
{"id": "69030", "revid": "1093", "url": "https://gl.wikipedia.org/wiki?curid=69030", "title": "Urbano II, Papa", "text": ""}
{"id": "69031", "revid": "98629", "url": "https://gl.wikipedia.org/wiki?curid=69031", "title": "Elvira Ribeiro Tob\u00edo", "text": "Elvira Ribeiro Tob\u00edo, nada en Cerponz\u00f3ns (Pontevedra) o 5 de maio de 1971, \u00e9 unha poeta galega.\nTraxectoria.\nNaceu no lugar do Cunchido, na pontevedresa parroquia de Cerponz\u00f3ns, a\u00ednda que pasou case toda a s\u00faa infancia e mocidade na casa familiar do lugar de Guxilde, na fregues\u00eda de Alba, tam\u00e9n pertencente ao municipio de Pontevedra. Criada nunha familia de extracci\u00f3n humilde, \u00e9 diplomada en Maxisterio pola Universidade de Vigo e licenciada en Filolox\u00eda galego-portuguesa pola Universidade de Santiago de Compostela. Foi, ademais, bolseira do Instituto Cam\u00f5es na Universidade Nova de Lisboa e, a seguir, bolseira na Universidade de Co\u00edmbra. En 1999 f\u00f3rmase en oler\u00eda e cer\u00e1mica da man da ceramista Berta Pazos, o que a leva a dedicarse en parte a esta arte. Ten traballado fundamentalmente como docente de lingua, cultura e literatura galegas no ensino medio e na Universidade de Vigo, as\u00ed como na formaci\u00f3n de persoas adultas. Ded\u00edcase igualmente \u00e1 traduci\u00f3n e \u00e1 elaboraci\u00f3n de materiais did\u00e1cticos, al\u00e9n de impartir obradoiros de creaci\u00f3n literaria e animaci\u00f3n \u00e1 lectura. O seu labor no \u00e1mbito da literatura levouna \u00e1s universidades de T\u00fcbingen e Heidelberg (Alema\u00f1a), \u00e1 Universidade de Zadar (Croacia), ou \u00e1 Universitat de les Illes Balears. Tras unha etapa de tres anos na Corga de Arriba (Cequeril, Cuntis), desde o ano 2012 reside en Vigo.\nTraxectoria.\nComeza a difundir a s\u00faa obra po\u00e9tica a trav\u00e9s de publicaci\u00f3ns colectivas e por internet a partir dos primeiros anos do s\u00e9culo XXI. En 2005 publica en papel dous libros da s\u00faa autor\u00eda: \"Andar ao leu\" (Colecci\u00f3n Tambo da Deputaci\u00f3n de Pontevedra, a cargo de Lu\u00eds Rei N\u00fa\u00f1ez) e \"Arxilosa\" (Colecci\u00f3n Hipocampo Amigo da editorial Litoral das R\u00edas, ao coidado do hist\u00f3rico editor Sabino Torres). Nesta \u00faltima obra incl\u00faense os poemas que foran premiados en 2003 no certame Rosal\u00eda de Castro da asociaci\u00f3n hom\u00f3nima de Cornell\u00e0 (Barcelona). En 2004 recibe un acc\u00e9sit no Premio Faustino Rey Romero de Isorna (Rianxo) por \"12 estampas sobre a cidade e o desexo\", que sair\u00e1 publicado alg\u00fan tempo despois nun volume que recolle as obras galardoadas neste certame. Finalista do Premio Merl\u00edn de literatura infantil en 2007 por \"pAlAbrAs brAncAs\", este conxunto de versos monovoc\u00e1licos recibe o premio Xos\u00e9 Neira Vilas da Asociaci\u00f3n Galega de Editores \u00e1 mellor edici\u00f3n infanto-xuvenil do ano 2008. No 2009 recolle o premio Victoriano Taibo de poes\u00eda convocado pola entidade menor de Morgad\u00e1ns e o Concello de Gondomar. A obra galardoada \u00e9, \"Biograf\u00eda da Multitude,\" escrita a d\u00faas mans en colaboraci\u00f3n coa poeta viguesa Silvia Penas e que edita o Instituto de Estudos Mi\u00f1oranos ese mesmo ano. No ano 2010 sae no n\u00famero 186 da revista Grial o micro-poemario \"Siberia, mon amour\", oito textos arredor do exilio e o regreso. En 2011 ga\u00f1a a sexta edici\u00f3n do Certame de Poes\u00eda Er\u00f3tica Illas Sisargas co poemario \"carnia haikai\", onde indaga na forma oriental do haicu. \"Corpos transitivos\" \u00e9 o seu seguinte libro, galardoado nesta ocasi\u00f3n co Premio de poes\u00eda Avelina Valladares do Concello da Estrada en 2013 e que sae \u00e1 luz no mesmo ano en Edici\u00f3ns Fervenza. En 2014 publica o \u00e1lbum ilustrado \"As redes de In\u00e9s\", que \u00e9 escollido polos/as lectores/as de \"Fervenzas literarias\" entre os mellores libros de literatura infantil do ano. En 2015 recibe o IV certame de poes\u00eda Manuel Leiras Pulpeiro do Concello de Mondo\u00f1edo con \"Playlist para unha retirada\".\nInteresada na poes\u00eda experimental, colaborou co portal \"culturagalega\" cunha secci\u00f3n denominada \"Inventario Ind\u00f3cil\". En 2010 entra en contacto coa dj alem\u00e1 Carina Posse, coa que colabora en diversos proxectos nos que a m\u00fasica e a videocreaci\u00f3n cobran importancia a par dos textos po\u00e9ticos. Froito desta colaboraci\u00f3n, participa no espect\u00e1culo \"Tristecentos versos\" (con Silvia Penas, Xabier Xil Xard\u00f3n e Carina Posse). Con esta \u00faltima fai incursi\u00f3ns na videopoes\u00eda (\"A m\u00e1is fermosa do pa\u00eds\", 2011, coa participaci\u00f3n de Sara Ribeiro) e a performance (\"Poetic Dj\", 2012; \"o canastro que fala\", 2013 e \"Balada do peep-show\", 2013). O seu \u00faltimo proxecto, \"mar de maz\u00e1\" (que pode seguirse en Facebook), \u00e9 un \u00e1lbum ilustrado que combina texto da s\u00faa autor\u00eda, debuxo (Bego\u00f1a G. Arce) e m\u00fasica (Corecass e Carina Posse).\nAlg\u00fans dos seus poemas foron traducidos ao ingl\u00e9s, ao alem\u00e1n e ao croata; as\u00ed mesmo, conta con numerosos poemas traducidos ao castel\u00e1n en diversas antolox\u00edas. Ademais, ten alg\u00fan texto musicado, coma a \"Balada do peep-show\", poema que se converteu nun dos temas m\u00e1is co\u00f1ecidos do grupo Fanny + Alexander baixo o t\u00edtulo de \"Danzarei para ti\" e pertencente ao seu \u00e1lbum \"Finais dos 70s, comezos dos 80s\" (2007). Deste mesmo tema fixo un remix Projecto Mourente.\nPertence \u00e1 AELG e adoita participar en recitais e festivais po\u00e9ticos, especialmente dentro do territorio galego."}
{"id": "69034", "revid": "1093", "url": "https://gl.wikipedia.org/wiki?curid=69034", "title": "Lucio II", "text": ""}
{"id": "69035", "revid": "1093", "url": "https://gl.wikipedia.org/wiki?curid=69035", "title": "Lista dos Patriarcados cristi\u00e1ns", "text": ""}
{"id": "69036", "revid": "1093", "url": "https://gl.wikipedia.org/wiki?curid=69036", "title": "Le\u00f3n X", "text": ""}
{"id": "69037", "revid": "1093", "url": "https://gl.wikipedia.org/wiki?curid=69037", "title": "Le\u00f3n VIII", "text": ""}
{"id": "69038", "revid": "736", "url": "https://gl.wikipedia.org/wiki?curid=69038", "title": "Gregorio IV", "text": ""}
{"id": "69039", "revid": "736", "url": "https://gl.wikipedia.org/wiki?curid=69039", "title": "Gregorio II, Papa", "text": ""}
{"id": "69040", "revid": "736", "url": "https://gl.wikipedia.org/wiki?curid=69040", "title": "Valentino", "text": ""}
{"id": "69041", "revid": "736", "url": "https://gl.wikipedia.org/wiki?curid=69041", "title": "Urbano VII", "text": ""}
{"id": "69042", "revid": "736", "url": "https://gl.wikipedia.org/wiki?curid=69042", "title": "P\u00edo XII, Papa", "text": ""}
{"id": "69043", "revid": "736", "url": "https://gl.wikipedia.org/wiki?curid=69043", "title": "P\u00edo XI, Papa", "text": ""}
{"id": "69045", "revid": "23204", "url": "https://gl.wikipedia.org/wiki?curid=69045", "title": "Convenci\u00f3n de Viena sobre Relaci\u00f3ns Diplom\u00e1ticas", "text": "A Convenci\u00f3n de Viena sobre Relaci\u00f3ns Diplom\u00e1ticas \u00e9 un Tratado internacional que regula as relaci\u00f3ns diplom\u00e1ticas entre os pa\u00edses e a inmunidade do persoal diplom\u00e1tico. Foi adoptada o 14 de abril de 1961 en Viena (Austria) e entrou en vigor o 24 de abril de 1964. Foi complementada en 1963 pola Convenci\u00f3n de Viena sobre Relaci\u00f3ns Consulares. 190 Estados pertencen \u00e1 Convenci\u00f3n e nos poucos Estados que non asinaron o documento, as s\u00faas disposici\u00f3ns apl\u00edcanse como Dereito Internacional consuetudinario.\nExisten dous Protocolos adicionais \u00e1 Convenci\u00f3n, ambos do 18 de abril de 1961:"}
{"id": "69046", "revid": "89787", "url": "https://gl.wikipedia.org/wiki?curid=69046", "title": "Pelotas", "text": "Pelotas \u00e9 unha cidade do estado brasileiro de Rio Grande do Sul. A s\u00faa poboaci\u00f3n total era 350.358 habitantes o 2007.\nFundada como unha fregues\u00eda en 7 de xullo de 1812, tornouse cidade en 7 de abril de 1832. O seu poboamento inicial est\u00e1 ligado \u00e1 produci\u00f3n de carne deshidratada (co\u00f1ecida en portugu\u00e9s como \"charque\") que era enviada para todo o Brasil e que fixo a riqueza da rexi\u00f3n.\nHoxe a cidade conta con 5 universidades: Universidade Federal de Pelotas (UFPel), Universidade Cat\u00f3lica de Pelotas (UCPel), Faculdades Atl\u00e2ntico Sul, Centro Federal de Educa\u00e7\u00e3o Tecnol\u00f3gica (CEFET-RS) e Facultade de Tecnologia Senac-RS."}
{"id": "69047", "revid": "98629", "url": "https://gl.wikipedia.org/wiki?curid=69047", "title": "Manufactura", "text": "Manufactura (do lat\u00edn \"manus\" 'man' e \"factura\" 'feitura') ou fabricaci\u00f3n \u00e9 a creaci\u00f3n ou produci\u00f3n de bens coa axuda de man de obra, maquinarias, ferramentas procesos qu\u00edmicos ou biol\u00f3xicos. \u00c9 a esencia do sector secundario da econom\u00eda. O termo pode referirse a unha serie de actividades humanas, dende a artesan\u00eda ata alta tecnolox\u00eda, pero apl\u00edcase m\u00e1is comunmente ao dese\u00f1o industrial , na que as materias primas do sector primario se transforman en produtos acabados a grande escala. Estes produtos p\u00f3dense vender a outros fabricantes para a produci\u00f3n doutros produtos m\u00e1is complexos (como aeronaves, electrodom\u00e9sticos, mobles, equipos deportivos ou autom\u00f3biles), ou distribu\u00eddo a trav\u00e9s da industria terciaria a usuarios finais e consumidores (normalmente a trav\u00e9s de grosistas (comerciantes por xunto), que \u00e1 s\u00faa vez venden a vendedores polo mi\u00fado, quen a s\u00faa vez os venden a clientes individuais).\nA enxe\u00f1ar\u00eda de manufactura \u00e9 o campo da enxe\u00f1er\u00eda que dese\u00f1a e optimiza o proceso de fabricaci\u00f3n, ou os pasos polos que as materias primas se transforman nun produto final. O proceso de fabricaci\u00f3n comeza co dese\u00f1o do produto e a especificaci\u00f3n dos materiais. Estes materiais son ent\u00f3n modificados a trav\u00e9s da fabricaci\u00f3n para converterse no produto desexado. Tam\u00e9n involucra procesos de elaboraci\u00f3n de produtos semimanufacturados. \nA fabricaci\u00f3n moderna incl\u00fae todos os procesos intermedios implicados na produci\u00f3n e integraci\u00f3n dos compo\u00f1entes dun produto. Algunhas industrias, como os fabricantes de semicondutores e aceiro, usan no seu lugar o termo fabricaci\u00f3n.\nO sector manufacturero est\u00e1 estreitamente relacionado coas industrias da enxe\u00f1ar\u00eda e do dese\u00f1o industrial.\nVariedades do termo \"manufactura\".\nInicialmente a manufactura significa unha etapa do desenvolvemento do capitalismo na que a produci\u00f3n era a man, \u00e9 dicir, produci\u00f3n dos obxectos sen intervenci\u00f3n das m\u00e1quinas; nesta forma de produci\u00f3n a diferenza do taller artesanal, o obxecto non \u00e9 producido por unha soa persoa, sen\u00f3n por un grupo delas, cada unha das cales executa unha ou outra operaci\u00f3n, o que conduce a un r\u00e1pido incremento da produtividade do traballo, en comparaci\u00f3n co artes\u00e1n. \nO termo pode referirse a unha variedade enorme da actividade humana, da artesan\u00eda \u00e1 alta tecnolox\u00eda, pero \u00e9 m\u00e1is comunmente aplicado \u00e1 produci\u00f3n industrial, na cal as materias primas son transformadas en bens terminados a grande escala e coa utilizaci\u00f3n de m\u00e1quinas e fontes de enerx\u00eda m\u00e1is al\u00f3 do simple traballo do home.\nNo Antigo R\u00e9xime, a denominaci\u00f3n \"manufactura\", e especificamente as manufacturas reais, opo\u00f1\u00edase na pr\u00e1ctica tanto \u00e1s instalaci\u00f3ns propias dos talleres gremiais como \u00e1s primeiras f\u00e1bricas (que foron o \u00e1mbito onde se desenvolveu a revoluci\u00f3n industrial).\nA \"manufactura\" no sentido de \"fabricaci\u00f3n\" prod\u00facese baixo todos os tipos de sistemas econ\u00f3micos, e \u00e9 unha actividade tan propia do ser humano que o define como especie, sendo os restos de cultura material do Paleol\u00edtico, os primeiros testemu\u00f1os da presenza humana sobre a terra, ao ser m\u00e1is resistentes incluso que os restos anat\u00f3micos.\nNo sistema econ\u00f3mico capitalista, a fabricaci\u00f3n dir\u00edxese, a trav\u00e9s do mercado libre e a libre empresa, cara \u00e1 fabricaci\u00f3n en serie de produtos para a venda a un mercado masivo de consumidores (sociedade de consumo). Nos pa\u00edses do denominado socialismo real, que pretend\u00edan a construci\u00f3n dun modo de produci\u00f3n socialista, a fabricaci\u00f3n estaba dirixida por unha axencia estatal (planificaci\u00f3n), e privilexi\u00e1base a industria pesada sobre a de bens de consumo. Nas econom\u00edas modernas, a fabricaci\u00f3n discorre baixo alg\u00fan grao de regulaci\u00f3n gobernamental.\nA fabricaci\u00f3n moderna incl\u00fae todos os procesos intermedios requiridos para a produci\u00f3n e a integraci\u00f3n dos compo\u00f1entes dun produto. O sector industrial est\u00e1 estreitamente relacionado coa enxe\u00f1er\u00eda e o dese\u00f1o industrial.\nO proceso pode ser manual (orixe do termo) ou coa utilizaci\u00f3n de m\u00e1quinas. A\u00ednda que a produci\u00f3n artesanal formou parte da humanidade desde fai moito tempo (desde a Idade Media), p\u00e9nsase que a manufactura moderna xorde ao redor de 1780 coa revoluci\u00f3n industrial brit\u00e1nica, expand\u00edndose a partir de ent\u00f3n a toda a Europa continental, logo a Norteam\u00e9rica e finalmente ao resto do mundo. Para obter maior volume de produci\u00f3n \u00e9 aplicada a t\u00e9cnica da divisi\u00f3n do traballo, onde cada traballador executa s\u00f3 unha pequena porci\u00f3n da tarefa. As\u00ed, especial\u00edzase e economiza movementos, o que vai repercutir nunha maior velocidade de produci\u00f3n.\nA fabricaci\u00f3n prod\u00facese baixo todos os tipos de sistemas econ\u00f3micos. Nunha econom\u00eda capitalista, a fabricaci\u00f3n dir\u00edxese polo xeral cara \u00e1 fabricaci\u00f3n en serie de produtos para a venda a consumidores cunha ganancia. Nunha econom\u00eda colectivista, a fabricaci\u00f3n est\u00e1 frecuentemente dirixida por unha axencia estatal. Nas econom\u00edas modernas, a fabricaci\u00f3n discorre baixo alg\u00fan grao de regulaci\u00f3n gobernamental.\nA manufactura converteuse nunha porci\u00f3n inmensa da econom\u00eda do mundo moderno. Segundo alg\u00fans economistas, a fabricaci\u00f3n \u00e9 un sector que produce riqueza nunha econom\u00eda, mentres que o sector servizos tende a ser o consumo da riqueza \nHistoria e desenvolvemento.\nPrehistoria e historia antiga.\nOs antepasados humanos han fabricado obxectos con pedra e outras ferramentas desde moito antes da aparici\u00f3n do \"Homo sapiens\" fai aproximadamente 200.000 anos. Os primeiros m\u00e9todos de fabricaci\u00f3n de ferramentas de pedra, co\u00f1ecida como a \"industria\" olduvaiense, rem\u00f3ntase a fai polo menos 2,3 mill\u00f3ns de anos, coas primeiras probas directas do uso de ferramentas que se atopan na Etiop\u00eda no Gran Val do Rift, que se remonta a fai 2,5 mill\u00f3ns de anos. Para fabricar unha ferramenta de pedra, un \"n\u00facleo\" de pedra dura con propiedades espec\u00edficas de descamaci\u00f3n (como o s\u00edlex) foi golpeado cun percusor. Esta descamaci\u00f3n producia bordos afiados que se pod\u00edan utilizar como ferramentas, principalmente en forma de chopper ou rascador. Estas ferramentas axudaron en gran medida aos primeiros humanos no seu estilo de vida cazadora-recolledora para formar outras ferramentas a partir de materiais m\u00e1is brandos como o \u00f3so e a madeira. No Paleol\u00edtico medio, fai aproximadamente 300 000 anos, viuse a introduci\u00f3n da t\u00e9cnica de n\u00facleo preparado, onde se poder\u00edan formar rapidamente varias follas a partir dunha pedra dun s\u00f3 n\u00facleo. A descamaci\u00f3n a presi\u00f3n, no que se pod\u00eda usar un punz\u00f3n de madeira, \u00f3so ou corno para dar forma moi fina a unha pedra, desenvolveuse durante o Paleol\u00edtico superior, que comezou hai aproximadamente 40.000 anos. Durante o Neol\u00edtico, as ferramentas de pedra pulcras fabric\u00e1ronse a partir de varias rochas duras como o s\u00edlex, xade, xade\u00edta, e xisto verde. Os eixos pulcros utiliz\u00e1ronse xunto a outras ferramentas de pedra, inclu\u00eddas as puntas, coitelos e rascadores, as\u00ed como ferramentas fabricadas con materiais org\u00e1nicos como a madeira, o \u00f3so e o corno.\nCrese que a fundici\u00f3n do cobre orixinouse cando a tecnolox\u00eda cer\u00e1mica dos fornos (Kiln) permitiu temperaturas bastante altas. A concentraci\u00f3n de varios elementos, como o ars\u00e9nico, aumenta coa profundidade dos xacementos de cobre e a fundici\u00f3n destes minerais produce bronce arsenical, que pode endurecerse o suficiente como para ser adecuado para a fabricaci\u00f3n de ferramentas. O bronce \u00e9 unha aliaxe de cobre con esta\u00f1o; este \u00faltimo, que se atopa relativamente en poucos xacementos a nivel mundial, provocou que pasase moito tempo antes de que o bronce real de lata se xeneralizase. Durante a Idade de bronce, o bronce supuxo un gran avance sobre a pedra como material para fabricar ferramentas, tanto polas s\u00faas propiedades mec\u00e1nicas como a resistencia e a ductilidade como porque se pod\u00eda fundir en moldes para fabricar obxectos con formas intricadas. O bronce avanzou significativamente na tecnolox\u00eda da construci\u00f3n naval con mellores ferramentas e claves de bronce, que substitu\u00edu o antigo m\u00e9todo de enganchar t\u00e1boas do casco con cord\u00f3n tecido a trav\u00e9s de buracos furados. A Idade de ferro def\u00ednese convencionalmente pola fabricaci\u00f3n xeneralizada de armas e ferramentas que utilizan ferro e aceiro no canto de bronce. A fundici\u00f3n de ferro \u00e9 m\u00e1is dif\u00edcil que a fundici\u00f3n de esta\u00f1o e cobre, posto que o ferro fundido require un traballo en quente e s\u00f3 se pode fundir en fornos especialmente dese\u00f1ados. Non se co\u00f1ece o lugar e o momento do descubrimento da fundici\u00f3n de ferro, en parte pola dificultade de distinguir o metal extra\u00eddo de minerais que conte\u00f1en n\u00edquel do ferro meteor\u00edtico traballado en quente.\nDurante o crecemento das civilizaci\u00f3ns antigas, moitas tecnolox\u00edas antigas resultaron dos adiantos na fabricaci\u00f3n. Diversas das seis m\u00e1quinas simples cl\u00e1sicas invent\u00e1ronse en Mesopotamia. Atribu\u00eduse aos mesopot\u00e1micos a invenci\u00f3n da roda. O mecanismo do torno apareceu por primeira vez co torno de oleiro, inventado na Mesopotamia (actual Iraq) durante o V milenio a. C. O papel exipcio feito de papiros, as\u00ed como o barro, produc\u00edronse e exportaron en masa en toda a conca mediterr\u00e1nea. As primeiras t\u00e9cnicas de construci\u00f3n utilizadas polos antigos exipcios fac\u00edan uso de ladrillos compostos principalmente de arxila, area, limo e outros minerais.\nIdade Media e Moderna.\nA Idade Media foi testemu\u00f1a de novos inventos, innovaci\u00f3ns nas formas de xestionar os medios de produci\u00f3n tradicionais e crecemento econ\u00f3mico. A fabricaci\u00f3n de papel, unha tecnolox\u00eda chinesa do s\u00e9culo II, levouse a Oriente Medio cando un grupo de fabricantes de papel chineses foron capturados no s\u00e9culo VIII. A tecnolox\u00eda da fabricaci\u00f3n de papel espallouse en Europa trala conquista omeia de Hispania. No s\u00e9culo XII estableceuse unha f\u00e1brica de papel en Sicilia. En Europa, a fibra que se utilizaba para fabricar pasta para facer papel obt\u00ed\u00f1ase de trapos de li\u00f1o e algod\u00f3n. Lynn Townsend White Jr. atribu\u00edu \u00e1 roda xiratoria o aumento da oferta de trapos, o que provocou o papel barato, que foi un factor no desenvolvemento da impresi\u00f3n. Debido ao auxe dos can\u00f3ns, o alto forno f\u00edxose un uso xeneralizado en Francia a mediados de s\u00e9culo XV. O alto forno xa se utilizaba na China desde o s\u00e9culo IV a.C. A m\u00e1quina de tricotar medias, que foi inventada en 1598, aumentou o n\u00famero de tecedoras por minuto de 100 a 1000.\nPrimeira e segunda revoluci\u00f3n industrial.\nA Revoluci\u00f3n Industrial foi a transici\u00f3n a novos procesos de fabricaci\u00f3n en Europa e nos Estados Unidos desde 1760 ata a d\u00e9cada de 1830. Esta transici\u00f3n inclu\u00edu o paso de m\u00e9todos de produci\u00f3n manual a m\u00e1quinas, novos procesos na industria qu\u00edmica e na produci\u00f3n de ferro, o uso crecente da m\u00e1quina de vapor e a enerx\u00eda hidr\u00e1ulica, o desenvolvemento de m\u00e1quinas ferramenta e o ascenso do [factory system|sistema fabril]] mecanizado. A Revoluci\u00f3n Industrial tam\u00e9n provocou un aumento sen precedentes da taxa de crecemento demogr\u00e1fico. O t\u00e9xtil foi a industria dominante da Revoluci\u00f3n Industrial en termos de ocupaci\u00f3n, valor de produci\u00f3n e investimento de capital. A industria t\u00e9xtil tam\u00e9n foi a primeira en utilizar m\u00e9todos de produci\u00f3n modernos. A industrializaci\u00f3n r\u00e1pida empezou por primeira vez en Gran Breta\u00f1a, empezando pola fiaci\u00f3n mecanizada na d\u00e9cada de 1780, con altas taxas de crecemento da enerx\u00eda de vapor e da produci\u00f3n de ferro despois de 1800. A produci\u00f3n t\u00e9xtil mecanizada estendeuse dende Gran Breta\u00f1a ata a Europa continental e os Estados Unidos a principios do s\u00e9culo XIX, con importantes centro de t\u00e9xtil, ferro e carb\u00f3n emerxentes en B\u00e9lxica e os Estados Unidos e m\u00e1is tarde o t\u00e9xtil en Francia.\nEntre finais da d\u00e9cada de 1830 e principios da de 1840 produciuse unha recesi\u00f3n econ\u00f3mica cando a adopci\u00f3n das primeiras innovaci\u00f3ns da Revoluci\u00f3n Industrial, como a fiaci\u00f3n e o tecido mecanizados, diminu\u00edron e os seus mercados colapsaron. As innovaci\u00f3ns desenvolv\u00e9ronse a finais do per\u00edodo, como a crecente adopci\u00f3n de locomotoras, barcos de vapor a fundici\u00f3n de ferro quente e as novas tecnolox\u00edas, como o tel\u00e9grafo el\u00e9ctrico, amplamente introducido nas d\u00e9cadas de 1840 e 1850, non eran o suficientemente poderosos como para impulsar altas taxas de crecemento. O r\u00e1pido crecemento econ\u00f3mico comezou a producirse despois de 1870, derivado dun novo conxunto de innovaci\u00f3ns que se chamou a segunda revoluci\u00f3n industrial. Estas innovaci\u00f3ns inclu\u00edron novos procesos de fabricaci\u00f3n de aceiro, produci\u00f3n en masa e en cadea, redes el\u00e9ctricas, a fabricaci\u00f3n a grande escala de m\u00e1quinas-ferramenta e o uso de maquinaria cada vez m\u00e1is avanzadas nas f\u00e1bricas de vapor.\nAproveitando as melloras na investigaci\u00f3n de materiais e as bombas de baleiro, as l\u00e1mpadas el\u00e9ctricas fix\u00e9ronse pr\u00e1cticas para o seu uso xeral a finais da d\u00e9cada de 1870. Este invento tivo un profundo efecto no lugar de traballo porque as f\u00e1bricas agora pod\u00edan ter traballadores de segunda e terceira quenda. A produci\u00f3n de calzado mecanizouse a mediados do s\u00e9culo XIX. A produci\u00f3n en masa de m\u00e1quinas de coser e maquinaria agr\u00edcola como as segadoras produciuse a mediados do s\u00e9culo XIX. As bicicletas produc\u00edronse en masa a partir da d\u00e9cada de 1880. As f\u00e1bricas de vapor xeneraliz\u00e1ronse, a\u00ednda que a conversi\u00f3n de auga en vapor produciuse en Inglaterra antes que nos EE.UU..\nManufactura moderna.\nA electrificaci\u00f3n das f\u00e1bricas, que comezara gradualmente na d\u00e9cada de 1890 despois da introduci\u00f3n do pr\u00e1ctico motor de corrente continua e do motor de corrente alterna, foi m\u00e1is r\u00e1pida entre 1900 e 1930, coa axuda do establecemento. dos servizos el\u00e9ctricos con estaci\u00f3ns centrais e a baixada dos prezos da electricidade entre 1914 e 1917. Os motores el\u00e9ctricos permit\u00edan unha maior flexibilidade na fabricaci\u00f3n e requir\u00edan menos mantemento que os eixos e as correas da li\u00f1a. Moitas f\u00e1bricas experimentaron un aumento do 30% na produci\u00f3n s\u00f3 en pasar a motores el\u00e9ctricos. A electrificaci\u00f3n permitiu a produci\u00f3n masiva moderna e o maior impacto da produci\u00f3n masiva temper\u00e1 produciuse na fabricaci\u00f3n de produtos coti\u00e1ns, por exemplo os irm\u00e1ns Ball, cara ao 1900, electrificaron a s\u00faa planta de tarros, Glass Manufacturing Company, en Muncie, Indiana, EE.UU.. O novo proceso automatizado utilizaba m\u00e1quinas de soprado de vidro para substitu\u00edr 210 sopletes e axudantes de vidro artes\u00e1ns. Us\u00e1base un pequeno cami\u00f3n el\u00e9ctrico para manipular 150 ducias de botellas \u00e1 vez, onde anteriormente un cami\u00f3n tra\u00eda 6 ducias. Os mesturadores el\u00e9ctricos substitu\u00edron os homes que a trav\u00e9s de pas manipulaban area e outros ingredientes que se introduc\u00edan ao forno de vidro. Un guindastre a\u00e9reo el\u00e9ctrico substitu\u00edu 36 xornaleiros para mover cargas pesadas en toda a f\u00e1brica.\nA produci\u00f3n en masa f\u00edxose popular a finais da d\u00e9cada de 1910 e de 1920 pola Ford Motor Company de Henry Ford, que introduciu os motores el\u00e9ctricos na ent\u00f3n co\u00f1ecida t\u00e9cnica de produci\u00f3n en cadea ou secuencial. Ford tam\u00e9n comprou ou dese\u00f1ou e constru\u00edu m\u00e1quinas ferramenta e accesorios para usos especiais, por exemplo eixos m\u00faltiplos de prensas de trade que poder\u00eda perforar todos os buracos dun lado dun bloque de motor nunha operaci\u00f3n e un cabezal m\u00faltiple de fresadora que poder\u00edan mecanizar simultaneamente 15 bloques de motor suxeitados nun s\u00f3 dispositivo. Todas estas m\u00e1quinas ferramenta dispo\u00f1\u00edanse sistematicamente no fluxo de produci\u00f3n e algunhas ti\u00f1an carros especiais para facer rodar compo\u00f1entes pesados en posici\u00f3n de mecanizado. A produci\u00f3n do modelo Ford T utilizaba 32 000 m\u00e1quinas ferramenta.\nA produci\u00f3n axustada (tam\u00e9n co\u00f1ecida como fabricaci\u00f3n xusto-a-tempo) \u00e9 un m\u00e9todo de produci\u00f3n dirixido principalmente a reducir os tempos dentro do sistema de produci\u00f3n, as\u00ed como os tempos de resposta dos provedores os clientes, desenvolveuse en Toyota no Xap\u00f3n dos anos trinta. Foi introducido en Australia na d\u00e9cada de 1950 pola British Motor Corporation (Australia) na planta de Victoria Park en Sidney, de onde a idea posteriormente emigrou a Toyota. As noticias estend\u00e9ronse nos pa\u00edses occidentais desde Xap\u00f3n en 1977 en dous artigos en ingl\u00e9s: un fac\u00eda referencia \u00e1 metodolox\u00eda como o \"sistema Ohno\", por Taiichi Ohno, quen foi fundamental no seu desenvolvemento dentro de Toyota. O outro artigo, publicado por autores de Toyota nunha revista internacional, proporcionaba detalles adicionais. Finalmente, esta e outras publicidades e outras puxeronse en funcionamento en 1980 e despois multiplic\u00e1ndose rapidamente en toda a industria dos Estados Unidos e outros pa\u00edses.\nPol\u00edtica industrial.\nEconom\u00eda da produci\u00f3n.\nAs tecnolox\u00edas emerxentes ofreceron novos m\u00e9todos de crecemento nas oportunidades de emprego avanzadas na fabricaci\u00f3n, por exemplo no Cinto de fabricaci\u00f3n nos Estados Unidos. A fabricaci\u00f3n proporciona un importante apoio material \u00e1 infraestrutura nacional e tam\u00e9n \u00e1 defensa nacional.\nPor outra banda, a maior\u00eda dos procesos de fabricaci\u00f3n poden implicar importantes custos sociais e ambientais. Os custos de limpeza dos residuos perigosos, por exemplo, poden superar os beneficios dun produto que o crea. Os materiais perigosos poden expo\u00f1er aos traballadores a riscos para a sa\u00fade. Estes custos son agora ben co\u00f1ecidos e estase tratando de afrontalos mellorando a eficiencia, reducindo os residuos, usando a simbiose industrial e eliminando os produtos qu\u00edmicos nocivos.\nOs custos negativos de fabricaci\u00f3n tam\u00e9n se poden abordar legalmente. Os pa\u00edses desenvolvidos regulan a actividade manufactureira con leis laborais e ambientais. En todo o mundo, os fabricantes poden estar suxeitos a normativas e impostos pola contaminaci\u00f3n para compensar os custos ambientais das actividades de fabricaci\u00f3n. Os sindicatos obreiros e os gremios de artesan\u00eda xogaron un papel hist\u00f3rico na negociaci\u00f3n dos dereitos e salarios dos traballadores. \u00c9 posible que as leis medioambientais e as protecci\u00f3ns laborais que est\u00e1n dispo\u00f1ibles nos pa\u00edses desenvolvidos non estean dispo\u00f1ibles nos terceiro mundo. A lei de agravios e a responsabilidade do produto impo\u00f1en custos adicionais de fabricaci\u00f3n. Estas son din\u00e1micas significativas no proceso en curso, acontecido durante as \u00faltimas d\u00e9cadas, de industrias baseadas na manufactura que trasladan as s\u00faas operaci\u00f3ns a econom\u00edas do \"mundo en desenvolvemento\" onde os custos de produci\u00f3n son significativamente m\u00e1is baixos que nas econom\u00edas do \"mundo desenvolvido\".\nFinanzas.\nDesde unha perspectiva financeira, o obxectivo da industria manufactureira \u00e9 principalmente lograr beneficios de custo por unidade producida, o que \u00e1 s\u00faa vez leva a reduci\u00f3ns de custos nos prezos dos produtos para o mercado cara os clientes. Esta relativa reduci\u00f3n de custos cara ao mercado, \u00e9 como as empresas de fabricaci\u00f3n aseguran os seus marxes de beneficio.\nSeguridade.\nA fabricaci\u00f3n ten desaf\u00edos \u00fanicos de sa\u00fade e seguridade e foi reco\u00f1ecida polo Instituto Nacional para a Seguridade e Sa\u00fade Ocupacional (NIOSH) como un sector industrial prioritario na Axenda Nacional de Investigaci\u00f3n Ocupacional (NORA) para identificar e brindar intervenci\u00f3n estratexias en materia de seguridade e sa\u00fade no traballo.\nManufactura e investimento.\nAs enquisas e an\u00e1lises de tendencias e problemas na fabricaci\u00f3n e o investimento en todo o mundo c\u00e9ntranse en cousas como:\nAdemais das visi\u00f3ns xerais, os investigadores examinaron as caracter\u00edsticas e os factores que afectan a determinados aspectos clave do desenvolvemento da fabricaci\u00f3n. Compararon a produci\u00f3n e o investimento nunha serie de pa\u00edses occidentais e non occidentais e presentaron casos pr\u00e1cticos de crecemento e rendemento en importantes industrias individuais e sectores econ\u00f3micos de mercado.\nO 26 de xu\u00f1o de 2009, Jeff Immelt, director xeral de General Electric, pediu que os Estados Unidos aumentase o emprego da s\u00faa base manufactureira ata o 20% da man de obra, comentando que os Estados Unidos subcontratou demasiado nalgunhas \u00e1reas e xa non pode depender do sector financeiro e do gasto dos consumidores para impulsar a demanda. Ademais, a\u00ednda que a industria manufactureira estadounidense funciona ben en comparaci\u00f3n co resto da econom\u00eda dos Estados Unidos, os estudos mostran que funciona mal en comparaci\u00f3n coa industria manufactureira doutros pa\u00edses con salarios altos. Un total de 3,2 mill\u00f3ns de empregos-un de cada seis postos de traballo no sector manufactureiro dos Estados Unidos- desapareceron entre 2000 e 2007. No Reino Unido a organizaci\u00f3n de fabricantes dirixiu solicitudes para que a econom\u00eda brit\u00e1nica se reequilibre para depender menos dos servizos financeiros e promoveu activamente a axenda de fabricaci\u00f3n.\nPrincipais pa\u00edses produtores.\nSegundo a Organizaci\u00f3n das Naci\u00f3ns Unidas para o Desenvolvemento Industrial (UNIDO), China foi o principal fabricante mundial por produci\u00f3n de 2019, producindo o 28,7% da produci\u00f3n total da produci\u00f3n mundial, seguida de Estados Unidos, Xap\u00f3n, Alema\u00f1a e India.\nUNIDO tam\u00e9n publica un \u00cdndice de Desempe\u00f1o Industrial Competitivo (CIP), que mide a capacidade da fabricaci\u00f3n competitiva de diferentes naci\u00f3ns. O \u00cdndice CIP combina a produci\u00f3n bruta da produci\u00f3n dunha naci\u00f3n con outros factores como a capacidade de alta tecnolox\u00eda e o impacto da naci\u00f3n na econom\u00eda mundial. Alema\u00f1a encabezou o \u00cdndice CIP de 2020, seguida da China, Corea do Sur, os Estados Unidos e o Xap\u00f3n.\nLista de pa\u00edses por produci\u00f3n manufactureira.\nEstes son os primeiros 50 pa\u00edses segundo o valor total da produci\u00f3n manufactureira en d\u00f3lares estadounidenses para o seu ano detallado segundo o Banco Mundial."}
{"id": "69048", "revid": "1987", "url": "https://gl.wikipedia.org/wiki?curid=69048", "title": "Tratado internacional", "text": "Un tratado internacional \u00e9 un acordo escrito entre certos suxeitos de Dereito internacional e que se atopa rexido por este, que pode constar dun ou varios instrumentos xur\u00eddicos conexos, e sendo indiferente a s\u00faa denominaci\u00f3n. Como acordo implica sempre que sexan, como m\u00ednimo, d\u00faas persoas xur\u00eddicas internacionais quen concl\u00faan un tratado internacional.\nO m\u00e1is com\u00fan adoita ser que tales acordos real\u00edcense entre Estados, a\u00ednda que poden celebrarse entre Estados e organizaci\u00f3ns internacionais ou entre organizaci\u00f3ns internacionais. Os primeiros est\u00e1n regulados pola Convenci\u00f3n de Viena sobre o Dereito dos Tratados de 1969; os segundos, pola Convenci\u00f3n de Viena sobre o Dereito dos Tratados celebrados entre Estados e Organizaci\u00f3ns Internacionais ou entre Organizaci\u00f3ns Internacionais de 1986.\nOs acordos entre empresas p\u00fablicas dun Estado e Estados non son tratados internacionais. O Tribunal Internacional de Xustiza tivo a oportunidade de pronunciarse acerca desta cuesti\u00f3n no caso \"Anglo-Iranian Oil\" (1952). Ir\u00e1n asinara un acordo coa empresa \"Anglo-Iranian Oil\" para a explotaci\u00f3n dos recursos petrol\u00edferos. Este acordo ti\u00f1a d\u00faas caras: era un acordo de concesi\u00f3n e ao mesmo tempo ti\u00f1a a natureza dun Tratado entre Ir\u00e1n e o Reino Unido. Esta tese non foi aceptada polo Tribunal Internacional de Xustiza porque os Tratados internacionais s\u00f3 poden ter lugar entre estados e porque os acordos con empresas r\u00e9xense polas normas do Dereito internacional privado.\nOs Tratados internacionais deben realizarse por escrito a\u00ednda que poden ser verbais. Neste \u00faltimo caso non se rexer\u00edan pola Convenci\u00f3n de Viena de 1969.\nA s\u00faa denominaci\u00f3n \u00e9 indiferente pois, se se dan as condici\u00f3ns anteriores, atop\u00e1monos ante un Tratado internacional independentemente do nome que reciba.\nFases de celebraci\u00f3n.\nNegociaci\u00f3n.\nPara porse de acordo no texto a tratar un requisito indispensable \u00e9 a negociaci\u00f3n. Consid\u00e9rase que son Estados negociadores aqueles que participan na elaboraci\u00f3n e adopci\u00f3n do texto. No dereito espa\u00f1ol, o inicio do Tratado corresponde ao Goberno Central, nin o Xefe do Estado, nin as Cortes, nin as Comunidades Aut\u00f3nomas poden forzar un tratado, pero poden instar ao Goberno para que o faga.\nA fase de negociaci\u00f3n \u00e9 a m\u00e1is longa, pode durar varios anos realizar un texto definitivo que satisfaga \u00e1s partes. Durante esta fase deben determinarse o obxecto, fin e contido do tratado, e tam\u00e9n a redacci\u00f3n do mesmo, sobre todo nos tratados entre estados que falen linguas diferentes.\nAdopci\u00f3n do texto.\nTras esta fase p\u00e1sase \u00e1 adopci\u00f3n do texto. Adoptar significa consentir a s\u00faa redacci\u00f3n definitiva. Anteriormente era necesario o voto favorable de todos os Estados negociadores. Isto segue vixente nos Tratados bilaterais. Coa proliferaci\u00f3n dos Tratados internacionais multilaterais pasouse ao sistema de maior\u00edas (art. 9 da Convenci\u00f3n de Viena de 1969). Este artigo establece a pr\u00e1ctica xeral do voto favorable e un\u00e1nime pero se trata dunha pr\u00e1ctica residual. Maioritariamente apl\u00edcase o seu punto segundo que establece que a adopci\u00f3n do texto farase por unha maior\u00eda de dous terzos dos Estados presentes e votantes a non ser que os Estados decidan por igual maior\u00eda unha regra diferente.\nAutentificaci\u00f3n.\nA seguinte fase \u00e9 a de \"autentificaci\u00f3n\". Este acordo queda fixado de xeito solemne como o contido definitivo aut\u00e9ntico e inalterable do tratado. Segundo o artigo 10 da Convenci\u00f3n de Viena de 1969 a autentificaci\u00f3n farase de modo previsto pola Convenci\u00f3n ou por outro acordo dos Estados. En xeral util\u00edzase a firma \"ad referendo\", a firma ou a r\u00fabrica. Isto non obriga a cumprir co Tratado.\nPrestaci\u00f3n do consentimento.\nA fase final \u00e9 a de \"prestaci\u00f3n do consentimento\". Os Estados participantes deciden nesta fase se queren ser parte ou non do Tratado. Se aceptan som\u00e9tense ao Tratado. Os que non aceptan non quedan obrigados.\nNa pr\u00e1ctica esta prestaci\u00f3n do consentimento real\u00edzase ben de \"forma solemne\", ben de \"forma simplificada\".\nDe forma solemne.\nEsta v\u00eda util\u00edzase nos casos nos que debido \u00e1 importancia da materia es\u00edxese solemnidade na forma de prestaci\u00f3n do consentimento. Esta solemnidade es\u00edxese a trav\u00e9s da \"ratificaci\u00f3n\".\nO significado deste termo foi evolucionando. Tradicionalmente era un acto do soberano confirmando un Tratado celebrado por un mandatario ou representante do soberano.\nA partir do s\u00e9culo XIX (constitucionalismo moderno) a ratificaci\u00f3n configurouse como un mecanismo de control do poder lexislativo sobre o poder executivo. Deste xeito o goberno non pode obrigarse con outros Estados en relaci\u00f3n a determinadas materias sen a autorizaci\u00f3n do lexislativo.\nDe forma simplificada.\nOs acordos en forma simplificada-agreements, notas reversales- son acordos internacionais cuxo proceso de conclusi\u00f3n incl\u00fae soamente unha etapa de negociaci\u00f3n e a firma, materializ\u00e1ndose comunmente en varios instrumentos.\nReservas.\nSegundo o artigo 2.1.d) da Convenci\u00f3n de Viena de 1969 \"ent\u00e9ndese por reserva unha declaraci\u00f3n unilateral, calquera que sexa o seu enunciado ou denominaci\u00f3n, feita por un Estado ao asinar, ratificar, aceptar ou aprobar un Tratado ou adherirse a el \"con obxecto de exclu\u00edr ou modificar os efectos xur\u00eddicos de certas disposici\u00f3ns do tratado na s\u00faa aplicaci\u00f3n a ese Estado\".\"\nAs reservas, polo tanto, te\u00f1en unicamente sentido respecto dos tratados multilaterais. Pois, como afirma a Comisi\u00f3n de Dereito Internacional, \"as reservas aos tratados bilaterais non exp\u00f3n problema alg\u00fan, porque equivalen a unha nova proposta que fai que se renoven as negociaci\u00f3ns entre os dous Estados [...] Se chegan a un acordo, aceptando ou rexeitando a reserva celebrarase o tratado; pola contra non se celebrar\u00e1\".\nA modo de exemplo: os Estados A, B, C e D asinan un Tratado. No momento da prestaci\u00f3n do seu consentimento, o Estado D fai unha reserva a un artigo do tratado. A reacci\u00f3n dos demais Estados pode ser diferente:\nA acepta a reserva, nese caso aplicarase entre A e D o Tratado co contido segundo a reserva.\nB fai unha obxecci\u00f3n simple \u00e1 reserva, nese caso aplicarase o Tratado entre B e D, excepto a parte da reserva.\nC fai unha obxecci\u00f3n cualificada \u00e1 reserva; neste caso o Tratado non se aplicar\u00e1 entre C e D\nCapacidade.\nTen capacidade para celebrar Tratados internacionais os representantes dos Estados con plenos poderes (art. 7 da Convenci\u00f3n de Viena de 1969). Con todo hai determinados cargos estatais que te\u00f1en facultades para celebrar todos estes actos sen que sexa necesario que te\u00f1a un poder do Estado espec\u00edfico pois o Dereito internacional conf\u00edrelles facultades en virtude das s\u00faas funci\u00f3ns. Estes son o Xefe de Estado, o Xefe de Goberno e o Ministro de Asuntos Exteriores. Os Xefes de Misi\u00f3n Diplom\u00e1tica (embaixadores) tam\u00e9n te\u00f1en determinadas competencias (negociaci\u00f3n e adopci\u00f3n), previa resoluci\u00f3n autorizativa espec\u00edfica, o que na pr\u00e1ctica resolutiva ch\u00e1mase extensi\u00f3n de plenos poderes para a firma.\nAs organizaci\u00f3ns internacionais tam\u00e9n te\u00f1en capacidade para celebrar tratados internacionais, r\u00e9xense polas normas da Convenci\u00f3n de Viena de 1986, pero esta capacidade depende do establecido nas s\u00faas cartas fundacionais ou estatutos.\nDep\u00f3sito.\nA figura do dep\u00f3sito apareceu cos Tratados multilaterais, sobre todo a partir do s\u00e9culo XIX. Con anterioridade ao s\u00e9culo XX, tempo no que a maior\u00eda dos tratados era bilaterais, non se fac\u00eda necesario un depositario pois, cando se celebraba un tratado entre dous Estados, estes intercambiaban, e s\u00e9gueno facendo, os instrumentos adecuados para a s\u00faa eventual ratificaci\u00f3n posterior.\nO goberno de quenda, logo de aprobaci\u00f3n do lexislativo. Deste xeito in\u00edciase a vixencia da aplicaci\u00f3n do tratado bilateral.\nCoa aparici\u00f3n dos tratados multilaterais pasa a ser necesario o nomeamento dalgunha entidade multirateral ou Estado que se ocupe de recibir, salvagardar e comunicar \u00e1s partes involucradas todos os instrumentos de ratificaci\u00f3n. Esta entidade ou Estado \u00e9 o \"depositario\".\nFunci\u00f3ns do depositario.\nCon anterioridade ao s\u00e9culo XX non se esix\u00eda que os Tratados internacionais fosen publicados ou rexistrados. Isto deu lugar \u00e1 pr\u00e1ctica dos \"Tratados secretos\" que resultaron ser extremadamente perniciosos para o resto dos pa\u00edses pois se formaron alianzas secretas que, por exemplo, foron decisivas para o estalido da primeira guerra mundial.\nCo fin de que situaci\u00f3ns como esta non se volvesen a repetir, qu\u00edxose instaurar, a trav\u00e9s do sistema da Sociedade de Naci\u00f3ns, un sistema de diplomacia aberta. Neste sentido o artigo 18 do pacto da Sociedade de Naci\u00f3ns estableceu que os Tratados non rexistrados non ser\u00edan obrigatorios.\nTras a segunda guerra mundial a Carta das Naci\u00f3ns Unidas seguiu unha soluci\u00f3n coa mesma intenci\u00f3n, pero menos severa: No seu artigo 102 af\u00edrmase que os Tratados non rexistrados e publicados non poden ser invocados no Sistema das Naci\u00f3ns Unidas."}
{"id": "69050", "revid": "23204", "url": "https://gl.wikipedia.org/wiki?curid=69050", "title": "Convenci\u00f3n de Viena sobre o Dereito dos Tratados", "text": "A Convenci\u00f3n de Viena sobre o Dereito dos Tratados foi subscrita en Viena (Austria) o 23 de maio de 1969 e entrou en vixencia 27 de xaneiro de 1980.\nHistoria e caracter\u00edsticas.\nFoi elaborada por unha conferencia internacional reunida en Viena, sobre a base dun proxecto preparado, durante m\u00e1is de quince anos de traballo, pola Comisi\u00f3n de Dereito Internacional das Naci\u00f3ns Unidas. O seu obxectivo foi codificar o dereito internacional consuetudinario dos tratados e, ademais, desenvolvelo progresivamente.\nEsta Convenci\u00f3n define ao tratado como un \"acordo internacional celebrado por escrito entre Estados e rexido polo dereito internacional, xa conste nun instrumento \u00fanico ou en dous ou m\u00e1is instrumentos conexos e calquera que sexa a s\u00faa denominaci\u00f3n particular\", xa que logo as s\u00faas disposici\u00f3ns son aplicables s\u00f3 a tratados por escrito entre Estados; quedan exclu\u00eddos os que non constan por escrito e os acordos entre un Estado e outros suxeitos de dereito internacional (como as organizaci\u00f3ns internacionais) ou entre esoutros suxeitos de dereito internacional.\nNon obstante, a mesma Convenci\u00f3n precisa que o feito non se aplique en tales casos, non afecta o valor xur\u00eddico de tales acordos, a aplicaci\u00f3n aos mesmos de calquera das normas enunciadas nela a que estiveren sometidos en virtude do dereito internacional independentemente da Convenci\u00f3n e a aplicaci\u00f3n da Convenci\u00f3n \u00e1s relaci\u00f3ns dos Estados entre si en virtude de acordos internacionais nos que foren as\u00ed mesmo partes outros suxeitos de dereito internacional.\nA Convenci\u00f3n, en canto tal non pos\u00fae efecto retroactivo, pois s\u00f3 se aplica aos tratados celebrados logo da s\u00faa entrada en vigor e non aos celebrados con anterioridade (sen prexu\u00edzo da aplicaci\u00f3n de calquera normas enunciadas nela \u00e1s que estean sometidos os tratados en virtude do dereito internacional independentemente da Convenci\u00f3n). Ademais, de acordo ao seu propio pre\u00e1mbulo, as normas de dereito internacional consuetudinario contin\u00faan rexendo as cuesti\u00f3ns non reguladas nas disposici\u00f3ns da Convenci\u00f3n."}
{"id": "69056", "revid": "745", "url": "https://gl.wikipedia.org/wiki?curid=69056", "title": "Lu\u00eds Vaz de Cam\u00f5es", "text": ""}
{"id": "69057", "revid": "22570", "url": "https://gl.wikipedia.org/wiki?curid=69057", "title": "Canoas", "text": "Canoas \u00e9 unha cidade do estado brasileiro de Rio Grande do Sul. A s\u00faa poboaci\u00f3n total era 333 322 habitantes o 2006."}
{"id": "69058", "revid": "59564", "url": "https://gl.wikipedia.org/wiki?curid=69058", "title": "Mar\u00eda Lado", "text": "Mar\u00eda Lado Lari\u00f1o, nada en Cee o 14 de abril de 1979, \u00e9 unha escritora e actriz galega.\nTraxectoria.\n\u00c9 titulada en Produci\u00f3n Audiovisual, e cursou estudos de Filolox\u00eda Galega na Universidade de Santiago de Compostela. Mar\u00eda Lado comezou a escribir no n\u00facleo do Batall\u00f3n Literario da Costa da Morte, onde publicou os seus primeiros textos en tres libros colectivos: \"N\u00f3s\", \"Mar por medio\" e \"Rumbo \u00e1s illas\". Ten participado en m\u00e1is volumes colectivos e antolox\u00edas po\u00e9ticas, e colaborado tam\u00e9n en prensa co xornal dixital \"Vieiros\", coa revista \"Dorna\" e coa revista portuguesa \"Coment\u00e1rio\", entre outras; as\u00ed coma en diversas publicaci\u00f3ns galegas e peninsulares.\nEn 2005 xuntouse coa tam\u00e9n poetisa Luc\u00eda Aldao para darlle forma ao espect\u00e1culo po\u00e9tico denominado \"Onde estea un cubata que se quite un soneto\". O 10 de abril de 2015 participou na primeira edici\u00f3n do ciclo \"O Alfabeto H\u00edbrido\" (celebrado na sede da Fundaci\u00f3n Luis Seoane, na Coru\u00f1a), xunto \u00e1 Luc\u00eda Aldao co seu proxecto po\u00e9tico-humor\u00edstico-musical chamado \"Aldaolado\", contando coa actuaci\u00f3n previa de Santiago Auser\u00f3n (\"Juan Perro\").\nTraduciu \u00f3 galego varios libros de literatura infantil publicados por [[Edici\u00f3ns do Cumio]], editorial na que traballou durante cinco anos.\nAdemais de poeta, Mar\u00eda Lado \u00e9 narradora. Varios dos seus relatos p\u00f3dense atopar en revistas e colaboraci\u00f3ns. Colabora no disco \"[[Finais dos 70s, comezos dos 80s]]\", de [[Fanny + Alexander]], recitando o poema \"Berl\u00edn\", da s\u00faa creaci\u00f3n.\nTam\u00e9n se dedica ao [[teatro]] e realiza traballos profesionais como actriz. No 2012 participou na obra \"[[Oeste solitario]]\" de [[Martin McDonagh]].\nEn 2019 colabora na publicaci\u00f3n dixital [[Vinte (revista)|Vinte]] con [[Luc\u00eda Aldao]] e [[Iria Pinheiro]] na secci\u00f3n \"Ti fai o que eu che diga\".\nObra en galego.\nPoes\u00eda.\nCon [[Luc\u00eda Aldao]] (Aldaolado):\nV\u00e9xase tam\u00e9n.\nLigaz\u00f3ns externas.\n[[Categor\u00eda:Escritores de Galicia en lingua galega]]\n[[Categor\u00eda:Poetas de Galicia]]\n[[Categor\u00eda:Nados en Cee]]\n[[Categor\u00eda:Nados en 1979]]\n[[Categor\u00eda:Alumnos da Universidade de Santiago de Compostela]]\n[[Categor\u00eda:Escritores de literatura er\u00f3tica]]"}
{"id": "69059", "revid": "56817", "url": "https://gl.wikipedia.org/wiki?curid=69059", "title": "610", "text": ""}
{"id": "69060", "revid": "25871", "url": "https://gl.wikipedia.org/wiki?curid=69060", "title": "Galinux-Slax", "text": "Galinux-Slax \u00e9 unha distribuci\u00f3n GNU/Linux (en adiante s\u00f3 Linux) baseada noutra distribuci\u00f3n chamada Slax (Slackware). O m\u00e1is especial de Galinux-Slax \u00e9 que se pode instalar coexistindo con Windows XP no mesmo disco duro sen modificar o inicio nin facer partici\u00f3ns.\nCaracter\u00edsticas.\nEst\u00e1 dese\u00f1ado para o ensino nos centros educativos galegos: \u00e9 moi doado de manexar, ten unha aparencia e organizaci\u00f3n \"familiares\" para os usuarios dos sistemas operativos Windows de Microsoft (en diante s\u00f3 Windows), emprega o galego en todas as aplicaci\u00f3ns e ferramentas posibles e ademais \u00e9 moi seguro: por defecto non \u00e9 posible a escritura en unidades de disco con formato NTFS (Windows XP e outros); mesmo hai un modo de inicio especial no que s\u00f3 est\u00e1 permitida a navegaci\u00f3n web (\"kiosk mode\").\nConta con tres presentaci\u00f3ns, coma calquera outro programa instalable para Windows XP (sen facer partici\u00f3ns nin modificar o sector de inicio), Live-CD de inicio (non precisa sistema operativo previo nin disco duro) ou instalador universal para discos duros, memorias USB etc. (executable desde Linux/MS-DOS/FreeDOS/Win9X/NT/XP).\nEn todos os casos comp\u00f3rtase coma un Live-CD execut\u00e1ndose en memoria RAM, \u00e9 dicir, non se instala dun xeito real e non interfire cos arquivos nin documentos gardados no disco duro. Apagando o PC todo queda como estaba antes de arrincar Galinux-Slax e non se gardan por defecto cambios na configuraci\u00f3n nin nos documentos. Pero tam\u00e9n \u00e9 moi doado facer que garde os cambios e documentos por defecto.\nA pesar de iniciarse coa mesma ou maior rapidez que outros sistemas operativos que necesitan unha instalaci\u00f3n real, xestiona ben o hardware de moitos tipos de PCs sen ter que engadir drivers adicionais. Galinux-Slax pode executarse sen problemas en moitos ordenadores antigos ou escasos de recursos.\n\u00c9 configurable: pode decidir en calquera momento \u2013xa na instalaci\u00f3n en Windows XP- cales programas e ferramentas ser\u00e1n cargados por omisi\u00f3n en cada reinicio. Se ten Galinux-Slax xa iniciado e logo dec\u00e1tase de que nesa sesi\u00f3n necesitaba alg\u00fan m\u00e1is, pode cargalo \"en vivo\" con s\u00f3 facer clic nun m\u00f3dulo (tipo de arquivo especial que instala programas ou configuraci\u00f3ns dun xeito autom\u00e1tico e instant\u00e1neo)."}
{"id": "69061", "revid": "98629", "url": "https://gl.wikipedia.org/wiki?curid=69061", "title": "575", "text": "Outros.\nHistoria ano a ano"}
{"id": "69063", "revid": "56817", "url": "https://gl.wikipedia.org/wiki?curid=69063", "title": "691", "text": "Outros.\nHistoria ano a ano"}
{"id": "69065", "revid": "98629", "url": "https://gl.wikipedia.org/wiki?curid=69065", "title": "602", "text": "Outros.\nHistoria ano a ano"}
{"id": "69066", "revid": "1987", "url": "https://gl.wikipedia.org/wiki?curid=69066", "title": "603", "text": "V\u00e9xase tam\u00e9n.\nHistoria ano a ano"}
{"id": "69067", "revid": "56817", "url": "https://gl.wikipedia.org/wiki?curid=69067", "title": "675", "text": "Outros.\nHistoria ano a ano"}
{"id": "69068", "revid": "56817", "url": "https://gl.wikipedia.org/wiki?curid=69068", "title": "605", "text": "Outros.\nHistoria ano a ano"}
{"id": "69069", "revid": "56817", "url": "https://gl.wikipedia.org/wiki?curid=69069", "title": "606", "text": "Outros.\nHistoria ano a ano"}
{"id": "69070", "revid": "56817", "url": "https://gl.wikipedia.org/wiki?curid=69070", "title": "607", "text": "Outros.\nHistoria ano a ano"}
{"id": "69071", "revid": "98629", "url": "https://gl.wikipedia.org/wiki?curid=69071", "title": "608", "text": "Outros.\nHistoria ano a ano"}
{"id": "69072", "revid": "56817", "url": "https://gl.wikipedia.org/wiki?curid=69072", "title": "609", "text": "Outros.\nHistoria ano a ano"}
{"id": "69073", "revid": "56817", "url": "https://gl.wikipedia.org/wiki?curid=69073", "title": "611", "text": "Outros.\nHistoria ano a ano"}
{"id": "69074", "revid": "98629", "url": "https://gl.wikipedia.org/wiki?curid=69074", "title": "613", "text": ""}
{"id": "69075", "revid": "624", "url": "https://gl.wikipedia.org/wiki?curid=69075", "title": "Constantino III Her\u00e1clida", "text": ""}
{"id": "69076", "revid": "87762", "url": "https://gl.wikipedia.org/wiki?curid=69076", "title": "Armand Guillaumin", "text": "Jean-Baptiste Armand Guillaumin, nado en Par\u00eds o 16 de febreiro de 1841 e finado en Orly o 26 de xu\u00f1o de 1927, foi un pintor impresionista e lit\u00f3grafo franc\u00e9s. Mentres outros mestres do seu c\u00edrculo (como Renoir e C\u00e9zanne) abandonaron axi\u00f1a o impresionismo puro conformando estilos de seu, Guillaumin mant\u00edvose fiel aos trazos m\u00e1is reco\u00f1ecibles de dita corrente, sendo considerado un dos impresionista m\u00e1is fieis xunto a Morisot, Pissarro e Monet.\nTraxectoria.\nNa s\u00faa xuventude traballou na tenda de lencer\u00eda do seu t\u00edo mentres pola ser\u00e1n \u00eda a clases de pintura. Tam\u00e9n traballou para a rede nacional francesa de ferrocarr\u00eds antes de comezares os seus estudos de pintura na Acad\u00e9mie Suisse en 1861. Al\u00ed co\u00f1eceu a Paul C\u00e9zanne e Camille Pissarro cos cales iniciou unha grande amizade que durar\u00eda toda a s\u00faa vida. Malia non ter nunca a fama e reco\u00f1ecemento destes pintores, el influenciounos moito nos seus traballos. C\u00e9zanne tentou facer o seu primeiro gravado base\u00e1ndose nas pinturas de Guillaumin de gamelas sobre o r\u00edo Sena.\nGuillaumin exhibiu os seus traballos no Salon des Refus\u00e9s en 1863.\nA finais da d\u00e9cada de 1880 trabou amizade con Vincent van Gogh cuxo irm\u00e1n, Theo vendeu algunhas das s\u00faas obras. En 1886 casou coa s\u00faa curm\u00e1 Marie-Jos\u00e9phine Charreton, mestra de escola quen axudar\u00edao economicamente. En 1891 ga\u00f1ou a loter\u00eda, o que lle permitiu concentrarse na pintura e viaxar a Agay, Crozant e Saint-Palais-sur-Mer, ademais dunha viaxe aos Pa\u00edses Baixos entre 1903 e 1904.\nCo\u00f1ecido polas s\u00faas intensas cores, na actualidade os cadros de Guillaumin at\u00f3panse espallados por t\u00f3dolos museos principais do mundo. As s\u00faas se\u00f1as de identidades son as s\u00faas paisaxes de Par\u00eds, do departamento de Creuse, e da \u00e1rea de Les Adrets-de-l'Est\u00e9rel preto da costa mediterr\u00e1nea na rexi\u00f3n da Provence-Alpes-C\u00f4te d'Azur.\nGuillaumin faleceu aos 86 anos en Orly, Val-de-Marne (ao sur de Par\u00eds), sendo o derradeiro membro do movemento impresionista en morrer."}
{"id": "69077", "revid": "22570", "url": "https://gl.wikipedia.org/wiki?curid=69077", "title": "616", "text": "Outros.\nHistoria ano a ano"}
{"id": "69078", "revid": "98629", "url": "https://gl.wikipedia.org/wiki?curid=69078", "title": "617", "text": "V\u00e9xase tam\u00e9n.\nHistoria ano a ano"}
{"id": "69079", "revid": "98629", "url": "https://gl.wikipedia.org/wiki?curid=69079", "title": "618", "text": "V\u00e9xase tam\u00e9n.\nHistoria ano a ano"}
{"id": "69080", "revid": "56817", "url": "https://gl.wikipedia.org/wiki?curid=69080", "title": "619", "text": "V\u00e9xase tam\u00e9n.\nHistoria ano a ano"}
{"id": "69081", "revid": "56817", "url": "https://gl.wikipedia.org/wiki?curid=69081", "title": "620", "text": "V\u00e9xase tam\u00e9n.\nHistoria ano a ano"}
{"id": "69082", "revid": "56817", "url": "https://gl.wikipedia.org/wiki?curid=69082", "title": "623", "text": "V\u00e9xase tam\u00e9n.\nHistoria ano a ano"}
{"id": "69083", "revid": "22570", "url": "https://gl.wikipedia.org/wiki?curid=69083", "title": "624", "text": "V\u00e9xase tam\u00e9n.\nHistoria ano a ano"}
{"id": "69084", "revid": "98629", "url": "https://gl.wikipedia.org/wiki?curid=69084", "title": "625", "text": "V\u00e9xase tam\u00e9n.\nHistoria ano a ano"}
{"id": "69085", "revid": "98629", "url": "https://gl.wikipedia.org/wiki?curid=69085", "title": "626", "text": "Outros.\nHistoria ano a ano"}
{"id": "69086", "revid": "98629", "url": "https://gl.wikipedia.org/wiki?curid=69086", "title": "627", "text": "V\u00e9xase tam\u00e9n.\nHistoria ano a ano"}
{"id": "69087", "revid": "34681", "url": "https://gl.wikipedia.org/wiki?curid=69087", "title": "637", "text": "V\u00e9xase tam\u00e9n.\nHistoria ano a ano"}
{"id": "69088", "revid": "56817", "url": "https://gl.wikipedia.org/wiki?curid=69088", "title": "640", "text": "V\u00e9xase tam\u00e9n.\nHistoria ano a ano"}
{"id": "69089", "revid": "15490", "url": "https://gl.wikipedia.org/wiki?curid=69089", "title": "Salon des Refus\u00e9s", "text": "Salon des Refus\u00e9s (en galego: \"Sal\u00f3n dos rexeitados\") foi o nome dado \u00e1 exposici\u00f3n paralela ao \"Salon de Par\u00eds\", en 1863. No \"Salon des Refus\u00e9s\" foron expostas as obras de arte rexeitadas no sal\u00f3n oficial, que fora destinado aos artistas membros da Real Academia Francesa de Pintura e Escultura.\nA exposici\u00f3n paralela foi organizada por determinaci\u00f3n do emperador Napole\u00f3n III, en resposta \u00e1s fortes protestas dos artistas rexeitados. A exposici\u00f3n rematou por atraer ao gran p\u00fablico, quen visitou a mostra disposto a ridicularizar as obras dos rexeitados, entre os cales atop\u00e1banse Manet e C\u00e9zanne.\nA pesar da reacci\u00f3n desfavorable aos traballos expostos, o \"Salon des Refus\u00e9s\" pasou a ser un forte rival ao sal\u00f3n da academia e, a partir daquel ano, moitos artistas pasaron a organizar exposici\u00f3ns independentes, dentre eles, destaca a dos impresionistas de 1874.\nNa actualidade o Salon des Refus\u00e9s \u00e9 considerado como o marco do xurdimento da pintura moderna."}
{"id": "69090", "revid": "624", "url": "https://gl.wikipedia.org/wiki?curid=69090", "title": "Edictus Rothari", "text": ""}
{"id": "69091", "revid": "1987", "url": "https://gl.wikipedia.org/wiki?curid=69091", "title": "645", "text": "V\u00e9xase tam\u00e9n.\nHistoria ano a ano"}
{"id": "69092", "revid": "56817", "url": "https://gl.wikipedia.org/wiki?curid=69092", "title": "647", "text": "V\u00e9xase tam\u00e9n.\nHistoria ano a ano"}
{"id": "69093", "revid": "56817", "url": "https://gl.wikipedia.org/wiki?curid=69093", "title": "648", "text": "V\u00e9xase tam\u00e9n.\nHistoria ano a ano"}
{"id": "69094", "revid": "98629", "url": "https://gl.wikipedia.org/wiki?curid=69094", "title": "649", "text": "V\u00e9xase tam\u00e9n.\nHistoria ano a ano"}
{"id": "69095", "revid": "56817", "url": "https://gl.wikipedia.org/wiki?curid=69095", "title": "650", "text": "V\u00e9xase tam\u00e9n.\nHistoria ano a ano"}
{"id": "69107", "revid": "98629", "url": "https://gl.wikipedia.org/wiki?curid=69107", "title": "Espectro de frecuencia", "text": "O espectro de frecuencia dun fen\u00f3meno ondulatorio \u00e9 unha medida da distribuci\u00f3n das amplitudes de cada frecuencia. O gr\u00e1fico de intensidade fronte \u00e1 frecuencia dunha onda particular tam\u00e9n recibe o nome de espectro de frecuencia. O espectro de frecuencia pode aplicarse a calquera concepto asociado coa frecuencia ou a movementos ondulatorios, como son as cores, as notas musicais, as ondas electromagn\u00e9ticas da radio ou da televisi\u00f3n.\nEspectro radioel\u00e9ctrico.\nAs nosas radios sintonizan distintas bandas de frecuencias, que xeralmente denominamos Onda Media, Onda Curta, FM (VHF) etc. Ditas bandas son divisi\u00f3ns do espectro radioel\u00e9ctrico que, por convenci\u00f3n, se fixeron para distribu\u00edr os distintos servizos de comunicaci\u00f3ns. Cada unha das gamas de frecuencias pos\u00faen caracter\u00edsticas particulares que permiten diferentes posibilidades de recepci\u00f3n para o *diexista.\nDenom\u00ednase espectro radioel\u00e9ctrico a porci\u00f3n do espectro electromagn\u00e9tico ocupado polas ondas de radio, ou sexa, as que se usan para comunicaci\u00f3ns. O espectro electromagn\u00e9tico esta composto polas ondas de radio, as infravermellas, a luz visible, a luz ultravioleta, os raios X e os raios gamma. Todas estas son formas de enerx\u00eda similares, pero difer\u00e9ncianse na frecuencia e na lonxitude da s\u00faa onda.\nAs frecuencias m\u00eddense en hertzs (ciclos por segundo) ou nos seus m\u00faltiplos. A lonxitude de onda m\u00eddese en metros (nas ondas de radio \u00fasanse metros, cent\u00edmetros e mil\u00edmetros). A relaci\u00f3n entre frecuencia e amplitude \u00e9 inversa \u00e9 a relaci\u00f3n entre ambas.\nA seguinte t\u00e1boa amosa o espectro electromagn\u00e9tico, coas s\u00faas lonxitudes de onda, frecuencias e enerx\u00edas de fot\u00f3n:\nEspectro at\u00f3mico.\nO espectro de emisi\u00f3n at\u00f3mica dun elemento \u00e9 un conxunto de frecuencias das ondas electromagn\u00e9ticas emitidas polos \u00e1tomos deste elemento. Cada espectro de emisi\u00f3n at\u00f3mico dun \u00e1tomo \u00e9 \u00fanico e pode ser usado para determinar se ese elemento forma parte dun composto desco\u00f1ecido.\nAs caracter\u00edsticas do espectro de emisi\u00f3n dalg\u00fans elementos son claramente visibles a ollo descuberto cando se quentan estes elementos. Por exemplo, cando un arame de platino se ba\u00f1a nunha soluci\u00f3n de nitrato de estroncio \u00e9 despois se introduce nunha chama, os \u00e1tomos de estroncio emiten cor vermella. De maneira similar, cando o cobre se introduce nunha chama, a s\u00faa luz t\u00f3rnase azul. Estas caracterizaci\u00f3ns determinadas permiten identificar os elementos mediante o seu espectro de emisi\u00f3n at\u00f3mica.\nO feito de que s\u00f3 algunhas cores aparezan nas emisi\u00f3ns at\u00f3micas dos elementos significa que s\u00f3 se emiten determinadas frecuencias de luz. Cada unha destas frecuencias est\u00e1n relacionadas coa enerx\u00eda.\nEspectro lum\u00ednico.\nCh\u00e1mase espectro lum\u00ednico o conxunto de luces que aparecen dispersadas e o que n\u00f3s vemos chamase espectro visible. As cores dos corpos dependen do tipo de luz que os ilumina e da natureza da s\u00faa superficie. Se son opacos, a s\u00faa cor debese a luz reflectida, se son transparentes a luz que transmiten. Por exemplo, un vidro \u00e9 verde porque absorbe total ou parcialmente as luces que non o son e transmite s\u00f3 a verde. Un traxe e vermello porque absorbe total ou parcialmente as luces que non son vermellas e reflicte s\u00f3 a vermella.\nUnha superficie que absorbe toda a luz que lle chega verase de cor negro. Se reflicte toda a luz que incide sobre ela, a s\u00faa cor ser\u00e1 a mesma c\u00e1 da luz utilizada.\nA an\u00e1lise espectral.\nA an\u00e1lise ref\u00edrese a acci\u00f3n de descompor algo complexo en partes mais simples ou identificar neste algo complexo as partes m\u00e1is simples co forman. Hai unha base f\u00edsica para modelar a luz, o son ou as ondas de radio en superposici\u00f3n das diferentes frecuencias. Un proceso que cuantifique as diversas intensidades de cada frecuencia chamase an\u00e1lise espectral.\nMatematicamente a an\u00e1lise espectral est\u00e1 relacionada cunha ferramenta chamada transformada de Fourier ou an\u00e1lise de Fourier. A devandita an\u00e1lise pode levarse a cabo para pequenos intervalos de tempo, ou menos frecuentemente para intervalos longos, ou incluso pode realizarse a an\u00e1lise espectral dunha funci\u00f3n determinista (tal como formula_1). Ademais a transformada de Fourier dunha funci\u00f3n non s\u00f3 permite facer unha descomposici\u00f3n espectral dos formantes dunha onda ou sinal oscilatoria, sen\u00f3n que co espectro xerado pola an\u00e1lise de Fourier incluso se pode reconstru\u00edr (sintetizar) a funci\u00f3n orixinal mediante a transformada inversa. Para poder facer isto, a transformada non soamente cont\u00e9n informaci\u00f3n sobre a intensidade de determinada frecuencia, sen\u00f3n tam\u00e9n sobre a s\u00faa fase. Esta informaci\u00f3n p\u00f3dese representar cun vector bidimensional ou como un n\u00famero complexo. Nas representaci\u00f3ns gr\u00e1ficas frecuentemente repres\u00e9ntase s\u00f3 o m\u00f3dulo elevado ao cadrado deste n\u00famero, e o gr\u00e1fico resultante co\u00f1\u00e9cese como espectro de potencia ou densidade espectral de potencia.\nA transformada de Fourier dunha onda aleatoria e tam\u00e9n aleatoria (ou estoc\u00e1sticas). Un exemplo deste tipo de onda e o ru\u00eddo ambiental. Polo tanto, para representar unha onda dese tipo requ\u00edrese certo tipo de promediado para representar axeitadamente a distribuci\u00f3n frecuencial. Para sinais estoc\u00e1sticas dixitalizadas dese tipo empr\u00e9ganse con frecuencia a transformada de Fourier discreta. Cando o resultado dese an\u00e1lise espectral e unha li\u00f1a plana, o sinal que xerou o espectro denom\u00ednase ru\u00eddo branco."}
{"id": "69119", "revid": "56817", "url": "https://gl.wikipedia.org/wiki?curid=69119", "title": "652", "text": "V\u00e9xase tam\u00e9n.\nHistoria ano a ano"}
{"id": "69120", "revid": "56817", "url": "https://gl.wikipedia.org/wiki?curid=69120", "title": "654", "text": "Outros.\nHistoria ano a ano"}
{"id": "69121", "revid": "23204", "url": "https://gl.wikipedia.org/wiki?curid=69121", "title": "655", "text": "Outros.\nHistoria ano a ano"}
{"id": "69122", "revid": "98629", "url": "https://gl.wikipedia.org/wiki?curid=69122", "title": "657", "text": "V\u00e9xase tam\u00e9n.\nHistoria ano a ano"}
{"id": "69123", "revid": "56817", "url": "https://gl.wikipedia.org/wiki?curid=69123", "title": "658", "text": "V\u00e9xase tam\u00e9n.\nHistoria ano a ano"}
{"id": "69124", "revid": "56817", "url": "https://gl.wikipedia.org/wiki?curid=69124", "title": "660", "text": "V\u00e9xase tam\u00e9n.\nHistoria ano a ano"}
{"id": "69125", "revid": "98629", "url": "https://gl.wikipedia.org/wiki?curid=69125", "title": "663", "text": "V\u00e9xase tam\u00e9n.\nHistoria ano a ano"}
{"id": "69128", "revid": "56817", "url": "https://gl.wikipedia.org/wiki?curid=69128", "title": "667", "text": "V\u00e9xase tam\u00e9n.\nHistoria ano a ano"}
{"id": "69129", "revid": "56817", "url": "https://gl.wikipedia.org/wiki?curid=69129", "title": "669", "text": "Outros.\nHistoria ano a ano"}
{"id": "69130", "revid": "1987", "url": "https://gl.wikipedia.org/wiki?curid=69130", "title": "672", "text": "V\u00e9xase tam\u00e9n.\nHistoria ano a ano"}
{"id": "69131", "revid": "56817", "url": "https://gl.wikipedia.org/wiki?curid=69131", "title": "674", "text": "V\u00e9xase tam\u00e9n.\nHistoria ano a ano"}
{"id": "69144", "revid": "56817", "url": "https://gl.wikipedia.org/wiki?curid=69144", "title": "219", "text": ""}
{"id": "69145", "revid": "736", "url": "https://gl.wikipedia.org/wiki?curid=69145", "title": "Ferreiri\u00f1o rabilongo", "text": ""}
{"id": "69146", "revid": "5863", "url": "https://gl.wikipedia.org/wiki?curid=69146", "title": "Manuel Vilari\u00f1o", "text": "Manuel Vilari\u00f1o Seco, co\u00f1ecido como Manuel Vilari\u00f1o, nado na Coru\u00f1a o 22 de maio de 1952, \u00e9 un fot\u00f3grafo galego.\nTraxectoria.\nManuel Vilari\u00f1o comeza a expo\u00f1er en 1983 e nos anos oitenta e noventa realiza diversas mostras e participa en colect\u00e1neas tanto en Galiza como de nivel internacional. A s\u00faa consagraci\u00f3n ch\u00e9galle no 2002, coa exposici\u00f3n individual \"F\u00edo e sombra\", no Centro Galego de Arte Contempor\u00e1nea. Posteriormente (2004) realizou a exposici\u00f3n \"Se\u00f1al en el aire\" para o Museo Extreme\u00f1o e Iberoamericano de Arte Contempor\u00e1nea de Badaxoz.\nEn 2007, cando estaba a expo\u00f1er na Bienal de Venecia, foille concedido o Premio Nacional de Fotograf\u00eda.\nCaracter\u00edsticas da obra.\nA obra fotogr\u00e1fica de Vilari\u00f1o pode encadrarse dentro do experimentalismo, a medio cami\u00f1o entre a composici\u00f3n pict\u00f3rica e a fotograf\u00eda. Os seus bodeg\u00f3ns m\u00f3ntanse a mi\u00fado sobre pranchas met\u00e1licas, con superficies deliberadamente rugosas, e onde frecuentemente interve\u00f1en pequenos animais mortos (escaravellos, paxaros, lagartos etc.), e obxectos relixiosos.\nObra.\nA s\u00faa obra forma parte das colecci\u00f3ns permanentes do Museo Nacional Centro de Arte Reina Sof\u00eda, do CGAC, do Fine Arts Museum de Houston, da Colecci\u00f3n Coca-Cola, da Colecci\u00f3n Afundaci\u00f3n, do Museo de Arte Contempor\u00e1nea Uni\u00f3n Fenosa da Coru\u00f1a e de importantes colecci\u00f3ns institucionais, entre elas a da Xunta de Galicia."}
{"id": "69147", "revid": "98629", "url": "https://gl.wikipedia.org/wiki?curid=69147", "title": "Selecci\u00f3n de f\u00fatbol de Acerbaix\u00e1n", "text": "A selecci\u00f3n de f\u00fatbol de Acerbaix\u00e1n (en azar\u00ed: \"Az\u0259rbaycan milli futbol komandas\u0131\") \u00e9 o equipo que representa a Acerbaix\u00e1n nas competici\u00f3ns internacionais oficiais de f\u00fatbol. Est\u00e1 controlada pola Asociaci\u00f3n de Federaci\u00f3ns de F\u00fatbol de Acerbaix\u00e1n (\"Az\u0259rbaycan Futbol Federasiyalar\u0131 Assosiasiyas\u0131\", AFFA), a cal tam\u00e9n organiza a liga e copa nacional de f\u00fatbol deste pa\u00eds. A selecci\u00f3n de Acerbaix\u00e1n foi fundada en 1992, tras o desmembramento da Uni\u00f3n Sovi\u00e9tica e quedou inscrita na FIFA e na UEFA en 1994. Este equipo \u00e9 dos menos competitivos de Europa e nunca se clasificou para unha fase final dun mundial ou dunha Eurocopa.\nCores e s\u00edmbolos.\nDende a s\u00faa fundaci\u00f3n o equipo nacional acer\u00ed xogou cunha camisola branca adornada cunha pequena banda vertical vermella-verde-azul e cos pantal\u00f3ns azuis. F\u00f3ra de casa alterna camisolas vermellas e azuis. Ultimamente a situaci\u00f3n \u00e9 bastante ca\u00f3tica dado que o equipo est\u00e1 xogando tanto como local como visitante de azul.\nO s\u00edmbolo que portan os xogadores no peito \u00e9 o escudo nacional acer\u00ed."}
{"id": "69151", "revid": "5863", "url": "https://gl.wikipedia.org/wiki?curid=69151", "title": "Manuel Abelenda Zapata", "text": "Manuel Abelenda Zapata, nado na Coru\u00f1a o 2 de novembro de 1889 e finado en Perillo (Oleiros) o 20 de febreiro de 1957, foi un pintor galego.\nTraxectoria.\nNado nunha familia moi humilde e iniciouse en traballos artesanais antes de entregarse \u00e1 pintura; os \u00fanicos estudos relacionados con esta arte f\u00edxoos na Escola de Artes e Oficios da s\u00faa cidade natal a partir de 1903, na que pronto destaca e obt\u00e9n os modestos premios da \u00e9poca. Cun complemento econ\u00f3mico concedido polo Concello da Coru\u00f1a e mais a Deputaci\u00f3n Provincial viaxa en 1909 a Madrid, onde se integra nos ensinos do C\u00edrculo de Bellas Artes. En 1913 viaxa a Roma para estudar na Academia de Espa\u00f1a, como bolseiro da Deputaci\u00f3n, pero regresa a Espa\u00f1a \u00f3 ano seguinte.\nEn 1923 instalouse en Perillo (Oleiros), tras casar cunha muller dese lugar.\nA partir deses anos realiza numerosas exposici\u00f3ns en cidades galegas (A Coru\u00f1a, Vigo, Ferrol, Santiago etc.), Madrid e Barcelona, sendo considerado pola cr\u00edtica da \u00e9poca un dos primeiros int\u00e9rpretes da paisaxe galega. Novamente, cunha bolsa da Deputaci\u00f3n coru\u00f1esa, viaxa a Italia, Su\u00edza e Francia en 1930.\nA guerra civil sorpr\u00e9ndeo en Madrid, onde se atopaba opositando a unha c\u00e1tedra de profesor de debuxo, e permanece en Madrid ata 1939, data na que regresa \u00e1 Coru\u00f1a.\nContin\u00faa participando con \u00e9xito en diferentes exposici\u00f3ns (Vigo, 1940; Madrid, 1941; Barcelona, 1942; Oporto, 1942; Bilbao, 1945 etc.) e recibe terceira medalla na Exposici\u00f3n Nacional de Belas Artes de 1943, polo seu cadro \"Ma\u00f1ana de octubre desde mi estudio\". \u00c9 nomeado acad\u00e9mico de n\u00famero da Real Academia Galega de Belas Artes (1941) e acad\u00e9mico correspondente da Real Academia Galega (1946).\nEn 1957 morre repentinamente na s\u00faa casa de Perillo.\nA s\u00faa obra m\u00f3strase en Europa e Am\u00e9rica, de feito, en museos de Suram\u00e9rica figuran obras s\u00faas, as\u00ed como no de Arte Moderna de Madrid e nos de Galiza.\nAbelenda foi por completo alleo a todas as innovaci\u00f3ns europeas do seu tempo. Pola contra, apegado \u00e1 paisaxe da s\u00faa terra, interpr\u00e9taa con modos t\u00e9cnicos emparentados co impresionismo e cun sentimento l\u00edrico intimista, de ra\u00edz literaria.\nVida persoal.\nCasou en 1923 con Obdulia Freire Mari\u00f1as, e foron pais de Obdulia, Leonardo e Manuela Abelenda Freire."}
{"id": "69195", "revid": "23204", "url": "https://gl.wikipedia.org/wiki?curid=69195", "title": "Tirana", "text": "Tirana (en alban\u00e9s \"Tiran\u00eb\" ou \"Tirana\") \u00e9 a capital e a maior cidade de Albania. Est\u00e1 situada no distrito e na prefectura ou condado do mesmo nome. A s\u00faa poboaci\u00f3n est\u00e1 estimada oficialmente en 621\u00a0286 habitantes (2011), a\u00ednda que na provincia a cifra rolda o mill\u00f3n de habitantes.\nHistoria.\nFundada en 1614, conv\u00e9rtese en capital albanesa en 1920. Situada \u00e1 beira do r\u00edo Ishem, Tirana \u00e9 o principal centro pol\u00edtico, industrial e cultural de Albania. As industrias principais son as do sector da construci\u00f3n, alimentario, electromec\u00e1nico, t\u00e9xtil, farmac\u00e9utico e metal\u00farxico. Tirana experimentou un r\u00e1pido crecemento co nacemento de numerosas industrias a partir dos anos 20.\nTirana est\u00e1 actualmente intentando desenvolver unha industria tur\u00edstica, a\u00ednda que este esforzo est\u00e1 obstaculizado pola inestabilidade da rexi\u00f3n, causada polos conflitos militares dos anos 90 en Albania e nos veci\u00f1os Bosnia e Hercegovina, Kosovo e Macedonia do Norte."}
{"id": "69288", "revid": "89787", "url": "https://gl.wikipedia.org/wiki?curid=69288", "title": "Berta C\u00e1ccamo", "text": "Berta \u00c1lvarez C\u00e1ccamo, co\u00f1ecida artisticamente como Berta C\u00e1ccamo, nada en Vigo o 1 de setembro de 1963 e finada en Coruxo (Vigo) o 11 de maio de 2018, foi unha pintora abstracta galega.\nTraxectoria.\nNada na familia \u00c1lvarez Bl\u00e1zquez, moi relevante no panorama cultural galego da \u00faltima metade do s\u00e9culo XX, en 1986 licenciouse en Belas Artes na Reial Acad\u00e8mia Catalana de Belles Arts de Sant Jordi de Barcelona. En 1987 recibiu a bolsa Manuel Colmeiro da Xunta de Galicia, e en 1990 a bolsa de Creaci\u00f3n Art\u00edstica Banesto en Madrid.\nComezou a expor en 1986, vinculada \u00e1 corrente renovadora do grupo Atl\u00e1ntica. En 1989 obtivo o premio Cidade de Palma, na Bienal de Pontevedra e no I Certame Uni\u00f3n Fenosa da Coru\u00f1a. Nese mesmo ano foi vivir a Par\u00eds, tendo unha estancia na Cit\u00e9 Internacional des Arts entre 1990 e 1991. En 1991 foi premiada no II Certame Uni\u00f3n Fenosa.\nA s\u00faa pintura \u00e9 abstractiva e conceptual, dentro da non figuraci\u00f3n, con amplas manchas de tons axordados e dominio de cores ocres e negras. Hai unha estrutura xeom\u00e9trica nas s\u00faas composici\u00f3ns, deliberadamente elementalizadas, con vagas referencias formais.Adoita usar lenzos de gran tama\u00f1o.\nFoi profesora na Facultade de Belas Artes de Pontevedra, centro educativo da Universidade de Vigo, situado no campus de Pontevedra.\nA s\u00faa obra est\u00e1 presente no Centro Galego de Arte Contempor\u00e1nea, no Museo Provincial de Pontevedra e en colecci\u00f3ns particulares como a Colecci\u00f3n Afundaci\u00f3n, o Museo de Arte Contempor\u00e1nea Gas Natural Fenosa ou a da Fundaci\u00f3n Mar\u00eda Jos\u00e9 Jove.\nEn 2017 recibiu o Premio Cultura Galega das Artes Pl\u00e1sticas.\nEn 2019 o CGAC rendeulle homenaxe.\nVida persoal.\nFoi filla do escritor Xos\u00e9 Mar\u00eda \u00c1lvarez Bl\u00e1zquez e de Mar\u00eda Luisa C\u00e1ccamo Frieben, e irm\u00e1 de Mar\u00eda Luisa, Xos\u00e9 Mar\u00eda, Alfonso, Elena e Celso \u00c1lvarez C\u00e1ccamo."}
{"id": "69289", "revid": "43749", "url": "https://gl.wikipedia.org/wiki?curid=69289", "title": "Beixing", "text": ""}
{"id": "69291", "revid": "1093", "url": "https://gl.wikipedia.org/wiki?curid=69291", "title": "Ventor", "text": ""}
{"id": "69292", "revid": "22570", "url": "https://gl.wikipedia.org/wiki?curid=69292", "title": "Modelo cient\u00edfico", "text": "Un modelo cient\u00edfico p\u00f3dese considerar como unha forma de simplificar os comportamentos que se est\u00e1n a dar constantemente na natureza. Neste modelo b\u00fascase principalmente unha hip\u00f3tese que dea resposta a un fen\u00f3meno ou comportamento presente na natureza. Para poder chegar ao final do estudo e conseguir un modelo cient\u00edfico, os cient\u00edficos acostuman a empregar o \"m\u00e9todo hipot\u00e9tico-dedutivo\".\nPrincipios hist\u00f3ricos.\nA idea de modelo cient\u00edfico xurdiu xa na Idade Moderna (a partir do s\u00e9culo XVI) da man do chamado m\u00e9todo cient\u00edfico. O modelo cient\u00edfico xorde nesta \u00e9poca como unha forma de intentar dar explicaci\u00f3ns do que pasaba na natureza e dar resposta a todos aqueles fen\u00f3menos que acontec\u00edan nela. Na ciencia o modelo cient\u00edfico \u00e9 unha idealizaci\u00f3n do fen\u00f3meno estudado.\nMoitos foron os creadores de modelos cient\u00edficos ao longo de s\u00e9culos, pero cabe destacar a Galileo no XVI, Newton no XVIII e Einstein no XX."}
{"id": "69295", "revid": "89787", "url": "https://gl.wikipedia.org/wiki?curid=69295", "title": "Emilio \u00c1lvarez Gim\u00e9nez", "text": "Emilio \u00c1lvarez Gim\u00e9nez, nado en Pobra de Seabra o 21 de marzo de 1830 e finado en Pontevedra o 12 de xu\u00f1o de 1911, foi un dramaturgo, rexionalista e pol\u00edtico galego.\nTraxectoria.\nEmilio \u00c1lvarez Gim\u00e9nez naceu en Pobra de Seabra no ano 1830. En 1857 foi destinado en Pontevedra para levar a C\u00e1tedra de Estudos Cl\u00e1sicos e Castel\u00e1ns do instituto local. Dende aquel momento quedar\u00eda moi ligado \u00e1 cidade do r\u00edo L\u00e9rez, onde se asentou definitivamente. Tomou contacto con integrantes do movemento do Rexionalismo. Como militante liberal, integrouse no Comit\u00e9 Revolucionario de Pontevedra en 1868. Participou activamente no xornalismo pontevedr\u00e9s colaborando en \"Galicia Humor\u00edstica\", \"El Iris\", \"El Eco de Pontevedra\", \"La Reforma\", \"El Voto Popular\", \"Los Maestros de Espa\u00f1a\", \"Cr\u00f3nica de Pontevedra\", \"La Revista Popular\", e dirixindo \"El F\u00e9nix\", \"El Alerta\", \"El Dictamen\", \"La Paz\" e \"El Eco de Tambo\".\nNo instituto onde exerceu o seu labor docente creou un cadro teatral. \u00c1lvarez Gim\u00e9nez \u00e9 autor da primeira peza teatral de tem\u00e1tica hist\u00f3rica escrita en lingua galega, cuxo t\u00edtulo \u00e9 \"Mari-Casta\u00f1a. Unha Revolta Popular\" (1884), que non chegou a ver a luz naquela \u00e9poca. Tam\u00e9n \u00e9 autor dunha biograf\u00eda do padre Sarmiento, un \"Refranero Gallego\" e varias composici\u00f3ns po\u00e9ticas.\nOcupou igualmente cargos pol\u00edticos como a vicepresidencia da Deputaci\u00f3n Provincial de Pontevedra. Tam\u00e9n foi Xefe Superior Honorario da Administraci\u00f3n Civil e conselleiro de instruci\u00f3n p\u00fablica. Ocupou igualmente cargos non pol\u00edticos de importancia, como a presidencia da Sociedad Econ\u00f3mica de Pontevedra.\nCasado en primeiras nupcias con Natalia Novoa Limeses e logo do seu falecemento coa curm\u00e1 da s\u00faa primeira muller, Amalia Limeses Iglesias, del descender\u00e1n importantes escritores e intelectuais galegos, como Xerardo \u00c1lvarez Limeses, Dar\u00edo \u00c1lvarez Limeses, Emilio \u00c1lvarez Bl\u00e1zquez, Xos\u00e9 Mar\u00eda \u00c1lvarez Bl\u00e1zquez, Xos\u00e9 Mar\u00eda \u00c1lvarez C\u00e1ccamo, Celso \u00c1lvarez C\u00e1ccamo e Emilio \u00c1lvarez Negreira.\n\u00c1lvarez Gim\u00e9nez finalizou os d\u00edas en Pontevedra no ano 1911."}
{"id": "69301", "revid": "1131", "url": "https://gl.wikipedia.org/wiki?curid=69301", "title": "Rubik", "text": "O termo Rubik pode referirse a:"}
{"id": "69302", "revid": "109331", "url": "https://gl.wikipedia.org/wiki?curid=69302", "title": "Era Compostel\u00e1", "text": "\u00c1 Era Compostel\u00e1 ou \u00c9poca de Xelm\u00edrez foi unha das \u00e9poca de maior brillo e de maior desenvolvemento econ\u00f3mico da historia de Galiza. Desenvolveuse durante o s\u00e9culo XII, a ra\u00edz do per\u00edodo de rexencia do Arcebispo Xelm\u00edrez da cidade de Santiago de Compostela.\nEsta etapa da Historia de Galicia \u00e9 definida as\u00ed por Ram\u00f3n Villares\nEvoluci\u00f3n.\nA Era Compostel\u00e1 parte do contexto dunha \u00e9poca de crecemento poboacional e de expansi\u00f3n do fen\u00f3meno urbano. Isto propiciou que aparecesen ou que reabrochasen con maior forza o artesanado e o comercio, motivado isto \u00faltimo en boa parte polos excedentes motivados pola expansi\u00f3n da agricultura. Tam\u00e9n durante esta \u00e9poca naceu o Cami\u00f1o de Santiago como fonte de ingresos e como a ponte que comunicou en case todos os sentidos Galiza co resto de Europa, sendo boa proba disto a magn\u00edfica literatura medieval expresada na lingua galego-portuguesa.\nO 17 de setembro de 1111 a nobreza galega encabezada polo Conde de Traba e Diego Xelm\u00edrez coroan en Santiago de Compostela \u00f3 fillo de Urraca e Raimundo de Borgo\u00f1a, Afonso Raim\u00fandez, como rei \u2014temorosos de que do novo matrimonio entre Urraca e Afonso de Arag\u00f3n houbese descendencia: algo que vir\u00eda coutar os seus proxectos pol\u00edticos e, as\u00ed mesmo, os dereitos do futuro \"Emperador\", como lex\u00edtimo sucesor de Afonso VI\u2014 sendo o futuro Afonso VII de Le\u00f3n e Castela no c\u00f3mputo espa\u00f1ol. Sosti\u00f1a \u00f3 novo rei a forza militar do bispo compostel\u00e1n e a do conde Pedro Froilaz de Traba, quen fora o seu protector e titor durante toda a s\u00faa infancia. O sentido da coroaci\u00f3n foi preservar o dereitos do fillo de don Raimundo de Borgo\u00f1a sobre o Reino de Galicia, nun momento en que Urraca, xa vi\u00fava, entregaba de facto Castela e Le\u00f3n \u00f3 seu novo home Afonso o Batallador de Navarra e Arag\u00f3n. En realidade, a cerimonia compostel\u00e1 tivo moito m\u00e1is, nun primeiro momento, de simb\u00f3lica que de efectiva. Tanto \u00e9 as\u00ed que Xelm\u00edrez, Pedro Froilaz e outros nobres galegos dirix\u00edronse posteriormente a Le\u00f3n para entronizar na sede rexia a Afonso Raim\u00fandez. No cami\u00f1o, no lugar concreto de Viadangos, sa\u00edulles \u00f3 paso Afonso o Batallador, presentando batalla e frustrando os plans da nobreza galega. Ata a maior\u00eda de idade de Afonso VII, e a morte da s\u00faa nai, todo o conxunto noroccidental vai vivir unha etapa de convulsi\u00f3n con frecuentes alianzas e contraalianzas entre nai e fillo e a\u00ednda entre esta e o seu esposo aragon\u00e9s, con Diego Xelm\u00edrez sempre presente nelas.\nNeste clima de guerra e aproveitando que Calisto II, t\u00edo do rei de Galiza, chega ao Papado, Xelm\u00edrez consegue o arcebispado para Santiago de Compostela (1120). As pretensi\u00f3ns do bispo eran que Compostela fose reco\u00f1ecida como igrexa metropolitana de Galiza, contra os dereitos tradicionais de ostentaba Braga dende os tempos de San Marti\u00f1o de Dumio. Calisto II non acepta tanto e decide crear unha nova xurisdici\u00f3n que supu\u00f1a unha anomal\u00eda no poder\u00edo eclesi\u00e1stico peninsular e que, ademais, exerc\u00eda o seu poder non sobre os territorios galegos en que estaba localizada xeograficamente, sen\u00f3n na antiga xurisdici\u00f3n de M\u00e9rida (Estremadura actual e terras ao Sur do r\u00edo Douro).\nBraga ficaba as\u00ed rodeada pola xurisdici\u00f3n de Compostela e, perante este perigo, conv\u00e9rtese no centro do movemento independentista do Condado de Portugal. En 1128 o l\u00edder da nobreza galega Fernando P\u00e9rez de Traba e Tareixa de Portugal que despregaban un poder aut\u00f3nomo no espazo galaico-portugu\u00e9s son vencidos polo fillo da \u00faltima, Afonso Henriques. Este ser\u00eda o xermolo do futuro reino portugu\u00e9s separado de Galiza e Le\u00f3n. \u00c1 s\u00faa morte, Afonso VII dividiu os seus reinos (1156), cedendo Galiza e Le\u00f3n a Fernando II, quen xa vi\u00f1a usando o t\u00edtulo de \"Rei de Galiza\" cando menos dende 1152.\nFernando II fai unha pol\u00edtica de concesi\u00f3n de cartas-p\u00f3boas, que xa iniciara o seu pai e funda entre outras, as vilas de Padr\u00f3n, Ribadavia, Noia e Pontevedra tam\u00e9n deu un pulo fundamental \u00e1 catedral de Santiago de Compostela. O seu fillo Afonso IX mantivo a mesma pol\u00edtica fundando \u00f3 longo da costa, Betanzos, A Coru\u00f1a, Baiona, Ferrol e Neda. Estas vilas de reguengo supo\u00f1en unha verdadeira revoluci\u00f3n na estrutura social da \u00e9poca porque, por unha banda, inauguran a diversificaci\u00f3n econ\u00f3mica, rachando coa autarqu\u00eda dos s\u00e9culos anteriores e facilitando o desenvolvemento das actividades pesqueiras e pre-industriais orientadas \u00e1 elaboraci\u00f3n de materias primas, peixe salgado sobre todo, que se comercializa a trav\u00e9s dos portos, pola outra banda, serven para consolidar socialmente unha serie de \"li\u00f1axes\" ou \"casas\" que te\u00f1en na s\u00faa orixe \u00f3s segundos da grande nobreza e \u00e1 fidalgu\u00eda local, que se reparten os cargos municipais e administrativos (alcaldes, rexedores, xu\u00edces, meiri\u00f1os). Crease as\u00ed unha protoburgues\u00eda no reino que mesmo chega a introducir nos mosteiros rurais os seus membros: priores de nome e fidalgos de vocaci\u00f3n, m\u00e1is preocupados polos intereses das s\u00faas casas que polos ideais mon\u00e1sticos. \u00c9 unha pol\u00edtica de fortalecemento do elemento urbano fronte \u00e1 grande nobreza.\nTam\u00e9n se produce, \u00f3 longo deste s\u00e9culo, un r\u00e1pido crecemento da poboaci\u00f3n que, no medio rural, se traduce en m\u00e1is brazos para traballaren a terra e, como consecuencia, \u00e1brense novos espazos e colon\u00edzanse e \u00e1ranse terras virxes baixo a direcci\u00f3n dos grandes mosteiros. Isto, unido \u00e1 mellora dos aparellos de labranza e ao aperfeizoamento dos sistemas de cultivo, xera un aumento da produtividade que vai repercutir no nivel de vida. A repartici\u00f3n desa maior produtividade entre os labregos e os se\u00f1ores real\u00edzase mediante o establecemento dos foros.\nAs transformaci\u00f3n econ\u00f3micas e sociais acarretan cambios profundos na mentalidade e in\u00edciase, nas vilas, unha renovaci\u00f3n relixiosa de man das ordes mendicantes, sobre todo dos franciscanos, que traen xermolos de reformas sociais.\nCon estes monarcas o centro vital dos reinos \u00e9, loxicamente, Compostela, onde reside a corte galega, e o seu esplendor ficou perpetuado polo mestre Mateu no granito da Catedral e, sobre todo, no P\u00f3rtico da Gloria e Prater\u00edas. Da prosperidade do reino dan fe tam\u00e9n as innumerables construci\u00f3ns rom\u00e1nicas que a\u00ednda salfiren Galiza. A outro nivel menos visible, a cultura galega refl\u00edctese na creaci\u00f3n literaria, que ficou plasmada por unha banda na redacci\u00f3n da \"Historia Compostel\u00e1\" e do \"C\u00f3dice Calixtino\".\nAfonso VIII, deu en herdanza os reinos de Galiza e Le\u00f3n \u00e1s fillas que tivera con Tareixa de Portugal: Dona Sancha e Dona Aldonza. Acaso estes dous reinados, o de Fernando II e Afonso IX \u2014en realidade, Afonso VIII nunha cronolox\u00eda galego-leonesa\u2014 constit\u00faen o momento central na posibilidade de constitu\u00edr un espazo galego-leon\u00e9s de seu, nun momento no que a monarqu\u00eda patrimonial deixaba paso xa \u00e1 de car\u00e1cter territorial."}
{"id": "69305", "revid": "15490", "url": "https://gl.wikipedia.org/wiki?curid=69305", "title": "699", "text": "Outros.\nHistoria ano a ano"}
{"id": "69306", "revid": "5863", "url": "https://gl.wikipedia.org/wiki?curid=69306", "title": "697", "text": "Outros.\nHistoria ano a ano"}
{"id": "69307", "revid": "1308", "url": "https://gl.wikipedia.org/wiki?curid=69307", "title": "Guerra francoprusiana", "text": ""}
{"id": "69308", "revid": "22570", "url": "https://gl.wikipedia.org/wiki?curid=69308", "title": "Centro Recreativo Cultural de Redondela (tenis de mesa)", "text": "O Centro Recreativo Cultural de Redondela \u00e9 un equipo de tenis de mesa que pertence \u00e1 3\u00aa divisi\u00f3n galega, vencellado ao Centro Recreativo Cultural de Redondela.\nFundouno no ano 2004 Jos\u00e9 Virulegio. En 2004 rematou \u00faltimo da clasificaci\u00f3n e en 2005, con Joaqu\u00edn Ojea como adestrador, o equipo acadou a 9\u00aa praza da 3\u00aa divisi\u00f3n galega sur. En 2006 o equipo rematou na 3\u00aa praza, a 10 puntos do ascenso.\nOs seus xogadores son \u00d3scar Villaverde, Manuel Vila, Jos\u00e9 \u00c1ngel Campos, Olmo Amoedo e \u00d3scar Cou\u00f1ago. O delegado \u00e9 Jos\u00e9 Virulegio e o \u00e1rbitro David S\u00e1nchez Tierra. Xogan na sede do Centro Recreativo Cultural, en Redondela."}
{"id": "69314", "revid": "56817", "url": "https://gl.wikipedia.org/wiki?curid=69314", "title": "682", "text": "V\u00e9xase tam\u00e9n.\nHistoria ano a ano"}
{"id": "69315", "revid": "56817", "url": "https://gl.wikipedia.org/wiki?curid=69315", "title": "683", "text": "Outros.\nHistoria ano a ano"}
{"id": "69316", "revid": "98629", "url": "https://gl.wikipedia.org/wiki?curid=69316", "title": "684", "text": "V\u00e9xase tam\u00e9n.\nHistoria ano a ano"}
{"id": "69317", "revid": "624", "url": "https://gl.wikipedia.org/wiki?curid=69317", "title": "Constantino IV Pogonata", "text": ""}
{"id": "69318", "revid": "56817", "url": "https://gl.wikipedia.org/wiki?curid=69318", "title": "688", "text": "V\u00e9xase tam\u00e9n.\nHistoria ano a ano"}
{"id": "69319", "revid": "56817", "url": "https://gl.wikipedia.org/wiki?curid=69319", "title": "690", "text": "Outros.\nHistoria ano a ano"}
{"id": "69320", "revid": "56817", "url": "https://gl.wikipedia.org/wiki?curid=69320", "title": "692", "text": "V\u00e9xase tam\u00e9n.\nHistoria ano a ano"}
{"id": "69321", "revid": "98629", "url": "https://gl.wikipedia.org/wiki?curid=69321", "title": "694", "text": "V\u00e9xase tam\u00e9n.\nHistoria ano a ano"}
{"id": "69322", "revid": "56817", "url": "https://gl.wikipedia.org/wiki?curid=69322", "title": "696", "text": "V\u00e9xase tam\u00e9n.\nHistoria ano a ano"}
{"id": "69323", "revid": "624", "url": "https://gl.wikipedia.org/wiki?curid=69323", "title": "Cunincperto", "text": ""}
{"id": "69324", "revid": "56817", "url": "https://gl.wikipedia.org/wiki?curid=69324", "title": "427", "text": "Outros.\nHistoria ano a ano"}
{"id": "69328", "revid": "98629", "url": "https://gl.wikipedia.org/wiki?curid=69328", "title": "Revoluci\u00f3n Libertadora", "text": "Co\u00f1\u00e9cese como Revoluci\u00f3n Libertadora de 1955 o per\u00edodo de goberno militar na Arxentina que se estendeu entre o golpe de estado que derrocou ao goberno constitucional do xeneral Juan Domingo Per\u00f3n, producido o 16 de setembro de 1955, e a entrega do goberno ao Presidente Arturo Frondizi o 1 de maio de 1958.\nAntecedentes e preparativos.\nPese a xa terse producido descordos e problemas con diversos sectores (Partido Comunista e socialista, e a Federaci\u00f3n Universitaria Arxentina), os enfrontamentos cos militares comezaron en ocasi\u00f3n da reforma constitucional de 1949, que entre outras medidas outorg\u00e1balle m\u00e1is atribuci\u00f3ns ao goberno para intervir na econom\u00eda, e esta medida xeraba malestar \u00e1s clases conservadoras. Posteriormente, estas fricci\u00f3ns se profudizaron cando en 1951 comezouse a falar da posibilidade de que Eva Per\u00f3n, fose candidata a vicepresidenta.\nAdemais debe sinalarse que durante o Goberno do xeneral Per\u00f3n, a oposici\u00f3n principal estivo a cargo da Union C\u00edvica Radical, caracterizandose devandito goberno pola afiliacion compulsiva dos empregados publicos ao Partido Peronista, neg\u00e1ndolle aos partidos de oposici\u00f3n o uso da radio e a televisi\u00f3n durante doce anos. Finalmente, recentemente en 1955, logo da fracasada sonada do 16 de xu\u00f1o, foille permitido falar pola cadea de radio nacional ao Dr. Arturo Frondizi, a\u00ednda que censurando nalg\u00fans minutos a mensaxe que fora previamente gravado.\nPrimeiro intento de Golpe de Estado.\nO 28 de setembro de 1951, o xeneral Benjam\u00edn Men\u00e9ndez sublevouse contra o goberno de Juan Domingo Per\u00f3n, pero non tivo \u00e9xito, pois non atopou adhesi\u00f3ns importantes dentro do aparello militar. O mesmo 28 de setembro, Per\u00f3n declarou o Estado de Guerra interno, e dixo que: \nPero a conspiraci\u00f3n en contra do goberno de Per\u00f3n continuou, conforme aumentaba o seu apoio popular. Eduardo Lonardi, que estaba preso, nomeou o ent\u00f3n xeneral Pedro Eugenio Aramburu como o xefe do movemento. O presidente Per\u00f3n contaba co apoio de grupos nacionalistas e cat\u00f3licos, tanto dentro do ex\u00e9rcito como da sociedade civil, sumados \u00e1 clase traballadora e a CGT. Aramburu pensaba que a\u00ednda non era momento de sublevarse, pois a morte de Evita producira unha galvanizaci\u00f3n do peronismo, e \u00e1 unid\u00f3n dos traballadores en torno ao que reco\u00f1ec\u00edan como o seu l\u00edder indiscutido.\nAntes das elecci\u00f3ns de 1952, aumentou a violencia no pa\u00eds. O dirixente do Partido Comunista, Rodolfo Ghioldi, foi ferido de bala e estivo preto da morte. Ricardo Balb\u00edn, radical, foi obxecto dun atentado, e o socialista Alfredo Palacios afirmou que o Partido Socialista non se presentar\u00eda \u00e1s elecci\u00f3ns. Simultaneamente, a propaganda antigobernamental dos partidos liberais e conservadores, apoiados pola Igrexa Cat\u00f3lica, f\u00edxose m\u00e1is evidente.\nPer\u00f3n triunfou nas elecci\u00f3ns de 1952. A orde xeral do 18 de abril de 1952 dic\u00eda que se deb\u00eda \nO enfrontamento de Per\u00f3n cos sectores cat\u00f3licos precipitou a conspiraci\u00f3n na s\u00faa contra. Per\u00f3n chamara a unha Convenci\u00f3n Constitu\u00ednte para separar \u00e1 igrexa do estado, o que puxo aos sectores cat\u00f3licos en p\u00e9 de guerra xunto aos outros sectores que xa vi\u00f1an conspirando.\nSegundo intento de Golpe.\nO 16 de xu\u00f1o de 1955 prod\u00facese un levantamento militar no que un grupo de aviadores da mari\u00f1a bombardeou a Praza de Maio causando 364 mortos e case un milleiro de feridos. Per\u00f3n refuxiouse nos subsolos da sede do Ex\u00e9rcito, xunto ao seu Ministro de Guerra Franklin Lucero. Logrou continuar como presidente, a\u00ednda que s\u00f3 por uns meses m\u00e1is.\nTerceiro intento de Golpe, definitivo.\nEn C\u00f3rdoba estalar\u00eda o 16 de setembro de 1955, o movemento que dar\u00eda inicio \u00e1 autodenominada \"Revoluci\u00f3n Libertadora\". O ex\u00e9rcito contou co apoio dos chamados Comandos civ\u00eds revolucionarios, que combateron contra as tropas leais ao presidente Per\u00f3n en Alta C\u00f3rdoba, e mantiveron escaramuzas en distintos puntos do pa\u00eds, ocuparon edificios p\u00fablicos e constitu\u00edron un factor de enlace permanente cos militares sublevados. \nA Mari\u00f1a bombardeou dep\u00f3sitos de combustible en Mar de la Plata, e ameazou con facer o mesmo na Destiler\u00eda de la Plata. \nPer\u00f3n renunciou \u00e1 presidencia e retirouse a Paraguai.\nO golpe militar de setembro de 1955 significou o triunfo e o festexo para os sectores pertencentes \u00e1s clases media e alta, pero a maior\u00eda dos traballadores e dos sectores populares recib\u00edrono con tristeza e indignaci\u00f3n.\nGoberno \"de facto\" de Eduardo Lonardi.\nO xeneral Eduardo Lonardi dirixiu o movemento desde a cidade de C\u00f3rdoba, e unha vez deposto o presidente constitucional asumiu o poder durante cincuenta d\u00edas, co contraalmirante Isaac Rojas como vicepresidente de facto.\nO 23 de setembro de 1955 foi o d\u00eda en que Lonardi e Rojas chegaron a Bos Aires. Os primeiros pa\u00edses en reco\u00f1ecer ao novo goberno foron o Uruguai, Israel, Cuba, Costa Rica, Austria, os Estados Unidos, o Reino Unido, a Rep\u00fablica Dominicana, Bolivia e a China. A costanera e a Praza de Maio de Bos Aires estaban repletas de manifestantes opositores a Per\u00f3n, desde comunistas ata cat\u00f3licos, pasando por membros dos Comandos civ\u00eds revolucionarios e a Federaci\u00f3n Universitaria de Bos Aires. Algunhas consignas dos manifestantes foron: \"Argentinos s\u00ed, nazis no\"; \"San Mart\u00edn s\u00ed, Rosas no\" e \"YPF s\u00ed, California no\"."}
{"id": "69330", "revid": "96302", "url": "https://gl.wikipedia.org/wiki?curid=69330", "title": "Discograf\u00eda de Bruce Springsteen", "text": "Aqu\u00ed det\u00e1llase unha listaxe de publicaci\u00f3ns oficiais do m\u00fasico estadounidense Bruce Springsteen.\n\u00c1lbums.\nTodos os \u00e1lbums publicados por Columbia Records."}
{"id": "69331", "revid": "1556", "url": "https://gl.wikipedia.org/wiki?curid=69331", "title": "Driscograf\u00eda de Bruce Springsteen", "text": ""}
{"id": "69367", "revid": "5863", "url": "https://gl.wikipedia.org/wiki?curid=69367", "title": "Seraf\u00edn Avenda\u00f1o", "text": "Seraf\u00edn Xoaqu\u00edn Avenda\u00f1o Mart\u00ednez, nado en Vigo o 2 de agosto de 1837 e finado en Valladolid o 23 de agosto de 1916, foi un pintor galego, representante do realismo paisax\u00edstico luminoso e a\u00e9reo.\nTraxectoria.\nFillo do pedagogo Joaqu\u00edn Avenda\u00f1o, criouse no barrio de Teis. Moi novo, na nenez, trasladouse co seu irm\u00e1n Teodomiro a Madrid. Formouse na Real Academia de Belas Artes de San Fernando (1840-1855). Foi disc\u00edpulo de Antonio Mar\u00eda Esquivel e de Jenaro P\u00e9rez Villaamil. Vivamente apaixonado pola luz, situ\u00e1base no campo co cabalete, para captar directamente a realidade non desde as formas estritas, sen\u00f3n desde o cromatismo. Foi un exemplo do preimpresionismo da pintura galega. De lento pero firme reco\u00f1ecemento internacional na actualidade, a\u00ednda que en vida gozou de considerable prestixio, especialmente en Italia, onde residiu longos anos. \nComezou moi novo a conseguir galard\u00f3ns, xa que en 1858 alcanzou medalla de prata na Exposici\u00f3n Rexional de Santiago de Compostela, cunha acuarela a\u00ednda anecd\u00f3tica, titulada \u00abA mi\u00f1a tristura\u00bb. A s\u00faa pintura parte da escola paisax\u00edstica creada polo belga Carlos de Haes, a\u00ednda que pronto se afastou dos seus modos un tanto preciosistas e fr\u00edos.\nA posici\u00f3n econ\u00f3mica familiar de Avenda\u00f1o permitiulle viaxar polo mundo. Na d\u00e9cada dos sesenta co\u00f1eceu os Estados Unidos, instalando o seu estudo en Portland, Oreg\u00f3n, onde se fan famosos os seus cadros coa impresi\u00f3n dos torrentes fluviais das cataratas do Ni\u00e1gara. \nViaxou tam\u00e9n a Inglaterra, Francia, Alema\u00f1a e Su\u00edza. Competindo con Mart\u00edn Rico, alcanzou pensi\u00f3n para Roma. \nEn 1864 conseguiu a terceira medalla na Exposici\u00f3n Nacional de Belas Artes, galard\u00f3n que repetiu en 1892, e a segunda en 1899, compart\u00edndoa con outro galego prematuramente falecido, Jenaro Carrero Fern\u00e1ndez.\nAs s\u00faas correr\u00edas por Europa l\u00e9vano a establecerse en Italia a partir de 1876. Al\u00ed residiu ata finais da centuria, integr\u00e1ndose na escola paisax\u00edstica de Rivara, na que exerce notable influencia.\nA s\u00faa fama l\u00e9valle a conseguir distinci\u00f3ns da Coroa belga e a amizade \u00edntima do gran compositor Giuseppe Verdi, en cuxa leira \u00abLa Traviatta\u00bb pasa tempadas de traballo e relaci\u00f3ns cordiais.\nDe cando en vez regresa a Espa\u00f1a para participar en certames e mostrar a s\u00faa obra. En Vigo traballa na leira familiar de Bellavista, no arranque da barriada de Teis. O seu prestixio levoulle a formar parte do xurado de exposici\u00f3ns nacionais, e a colaborar na revista \"Blanco y Negro\", a partir do ano 1893 e ata 1911. Os \u00faltimos anos da s\u00faa vida p\u00e1saos en Valladolid, onde lle chega a morte en 1916, en plena guerra europea.\nEn Italia organ\u00edzanse numerosas exposici\u00f3ns p\u00f3stumas das s\u00faas obras, desde 1930 a 1990, en Roma, Tur\u00edn, X\u00e9nova e Mil\u00e1n. En Espa\u00f1a ded\u00edcaselle atenci\u00f3n a partir de 1940, cando o Museo de Pontevedra, por iniciativa de Xos\u00e9 Filgueira Valverde, organiza a mostra titulada \"Enrique Campo e os seus precedentes\"."}
{"id": "69388", "revid": "56817", "url": "https://gl.wikipedia.org/wiki?curid=69388", "title": "Risco", "text": "Risco pode referirse a:\nAmais, o termo risco adoita referirse a un perigo, dano potencial que pode xurdir por un proceso presente ou acontecemento futuro:"}
{"id": "69389", "revid": "25871", "url": "https://gl.wikipedia.org/wiki?curid=69389", "title": "Selecci\u00f3n de f\u00fatbol de B\u00e9lxica", "text": "A selecci\u00f3n de f\u00fatbol de B\u00e9lxica \u00e9 a representante futbol\u00edstica de B\u00e9lxica e est\u00e1 baixo o control da Union Royale Belge des Soci\u00e9t\u00e9s de Football Association - Koninklijke Belgische Voetbalbond (URBSFA/KBVB), pertencente \u00e1 UEFA. O equipo belga \u00e9 co\u00f1ecido popularmente como os \"Rode Duivels\" ou \"Diables Rouges\" (\"Dia\u00f1os Vermellos\" en neerland\u00e9s e franc\u00e9s, respectivamente) por mor da cor da s\u00faa camisola.\nOs seus partidos coma local adoitaos xogar no Estadio Rei Baldu\u00edno de Bruxelas (en neerland\u00e9s: \"Koning Boudewijnstadion\", en franc\u00e9s: \"Stade Roi Baudouin\"), antigamente co\u00f1ecido como Heysel que foi triste teatro da traxedia da final da Copa de Europa entre a Juventus e o Liverpool F.C. o 29 de maio de 1985, cando 39 espectadores morreron durante as disputas entre adeptos de ambos equipos. O estadio foi completamente remodelado.\nB\u00e9lxica participou nun total de once Mundiais, acanzando o seu mellor posto en M\u00e9xico 1986, cando chegaron \u00e1s semifinais e acadaron o carto posto, tras ser derrotados nas mesma por . Os \"Dia\u00f1os Vermellos\" te\u00f1en o r\u00e9cord de asistencias a unha Copa Mundial ininterrompidas por v\u00eda de clasificatorias, xa que se clasificou de xeito consecutivo en seis ocasi\u00f3ns dende 1982 a 2002. O combinado belga tam\u00e9n conseguiu bos resultados na Eurocopa, a\u00ednda que sen conseguir ga\u00f1ala nunca, sendo o seu mellor posto o subcampionato acadado en Italia 1980. Nos Xogos Ol\u00edmpicos, B\u00e9lxica ga\u00f1ou a medalla de ouro en 1920 cando foi a anfitrioa en Antuerpen. En 1900, un representante belga (a Universidade de Bruxelas) obtivo a medalla de bronce no torneo de exhibici\u00f3n.\nHistoria.\nB\u00e9lxica xogou o seu primeiro partido oficial o 1 de maio de 1904 nun empate 3-3 fronte a selecci\u00f3n de Francia. Con todo, antes dese encontro, unha selecci\u00f3n belga xogara xa varios partidos, mais nesa selecci\u00f3n xogaban tam\u00e9n alg\u00fans xogadores ingleses, polo que estes non se contabilizan. Por exemplo, B\u00e9lxica venceu aos por 8-0 o 28 de abril de 1901 coa axuda dalg\u00fans ingleses. Decidiuse ent\u00f3n que B\u00e9lxica xogar\u00eda d\u00faas veces ao ano contra os Pa\u00edses Baixos a partir de 1905, polo xeral unha vez en Antuerpen e unha vez en Rotterdam (m\u00e1is tarde \u00c1msterdan). Nese momento, o equipo nacional foi elixido por un comit\u00e9 de representantes dos seis ou sete principais clubs.\nO equipo foi alcumado os \"Dia\u00f1os Vermellos\" polo xornalista Pierre Walckiers despois da s\u00faa vitoria 3-2 sobre os propios Pa\u00edses Baixos en Rotterdam en 1906. O alcume deriva do feito de que dende o principio e at\u00e9 hai pouco, o equipamento era completamente de cor vermella. Durante as seguintes seis d\u00e9cadas, B\u00e9lxica estabeleceuse como un s\u00f3lido equipo de segundo nivel, de cando en cando na carreira por ga\u00f1ar un torneo maior. Unha das vantaxes clave do equipo foi o uso sistem\u00e1tico da trampa do f\u00f3ra de xogo, unha t\u00e1ctica defensiva desenvolvida na d\u00e9cada de 1960 polo R.S.C. Anderlecht e o seu adestrador, o franc\u00e9s Pierre Sinibaldi.\nO per\u00edodo de maior \u00e9xito comezou cando terminou segundo na Eurocopa 1980, as\u00ed a d\u00e9cada de 1980 e comezos da de 1990 est\u00e1 considerada en xeral a idade de ouro da selecci\u00f3n. Baixo a direcci\u00f3n de Guy Thys, quen adestrou a selecci\u00f3n durante m\u00e1is de 100 partidos oficiais, B\u00e9lxica estableceu unha reputaci\u00f3n de ser un equipo f\u00edsico, ben organizado, dif\u00edcil xogar en contra e con rigor na organizaci\u00f3n do equipo, reforzado por varios xogadores de clase mundial, como o porteiro Jean-Marie Pfaff, o lateral dereito Eric Gerets, o mediocampista Jan Ceulemans, e o volante Enzo Scifo. As actuaci\u00f3ns da selecci\u00f3n eran \u00e1s \u00e1s veces pobres contra os equipos de rango inferior, mais case sempre inspiradas contra os mellores equipos. At\u00e9 hai pouco, como en 2002, aos equipos nacionais de clase mundial non lles gustaba a idea de xogar ante os \"Dia\u00f1os Vermellos\", nin sequera a seguinte campioa mundial, o Brasil. As\u00ed, os belgas case eliminan os suramericanos do mundial. Dende ent\u00f3n, con todo, o equipo foi perdendo nivel e non foi capaz de recuperar a s\u00faa reputaci\u00f3n pasada.\nDespois de fallar na clasificaci\u00f3n para o mundial de 2006, feito que ocorr\u00eda por primeira vez dende 1978, o contrato do adestrador da selecci\u00f3n, Aim\u00e9 Anthuenis, non foi renovado, e decidiuse o 22 de decembro de 2005 que Ren\u00e9 Vandereycken ser\u00eda o seu subtituto. Por\u00e9n, o equipo non mellorou e os \"Dia\u00f1os Vermellos\" baixaron ao posto m\u00e1is baixo da clasificaci\u00f3n da FIFA da s\u00faa historia, o 71, en xu\u00f1o de 2007. Despois de non lograr clasificarse para a Eurocopa de 2008 e ao Mundial 2010, cun pobre rendemento, Vandereycken foi destitu\u00eddo o 7 de abril de 2009. Despois dunha sorprendente perda de 2-1 contra o 9 de setembro de 2009, Vercauteren renunciou antes do previsto e deu paso ao novo adestrador, Dick Advocaat. Con todo, o 15 de abril de 2010, despois de s\u00f3 seis meses no cargo, Advocaat renunciou no medio de especulaci\u00f3ns de que \u00eda converterse no adestrador de . Os rumores resultaron verdadeiros e Georges Leekens foi anunciado como o pr\u00f3ximo seleccionador o 11 de maio de 2010.\nXogadores.\nM\u00e1is partidos disputados.\nActualizado a 26 de marzo de 2018.\nM\u00e1ximos goleadores da selecci\u00f3n.\nActualizado a 26 de marzo de 2018.\nDestacados.\nPorteiros\nDefensores\nCentrocampista\nAtacantes\nAdestradores.\nA seguinte \u00e9 unha lista dos adestradores da selecci\u00f3n de B\u00e9lxica ao longo da historia:"}
{"id": "69391", "revid": "56817", "url": "https://gl.wikipedia.org/wiki?curid=69391", "title": "220", "text": ""}
{"id": "69394", "revid": "1987", "url": "https://gl.wikipedia.org/wiki?curid=69394", "title": "354", "text": ""}
{"id": "69397", "revid": "2338", "url": "https://gl.wikipedia.org/wiki?curid=69397", "title": "Juan Carlos I de Espa\u00f1a", "text": ""}
{"id": "69400", "revid": "1836", "url": "https://gl.wikipedia.org/wiki?curid=69400", "title": "Guy de Mapaussant", "text": ""}
{"id": "69401", "revid": "98629", "url": "https://gl.wikipedia.org/wiki?curid=69401", "title": "578", "text": ""}
{"id": "69402", "revid": "56817", "url": "https://gl.wikipedia.org/wiki?curid=69402", "title": "582", "text": ""}
{"id": "69404", "revid": "1093", "url": "https://gl.wikipedia.org/wiki?curid=69404", "title": "John Rawls", "text": "John Rawls, nado o 21 de febreiro de 1921 en Baltimore (Maryland) e finado o 24 de novembro de 2002 en Lexington (Kentucky) foi un fil\u00f3sofo estadounidense, mestre de filosof\u00eda pol\u00edtica na Universidade Harvard e autor de \"A Theory of Justice\" (1971), \"Political Liberalism\", \"\", e \"The Law of Peoples\". \u00c9 amplamente considerado un dos fil\u00f3sofos pol\u00edticos de fala inglesa m\u00e1is importantes do s\u00e9culo XX, e, en xeral, considerado como o m\u00e1is influente defensor do liberalismo desde John Stuart Mill.\nRawls foi beneficiario do Premio Schock de L\u00f3xica e Filosof\u00eda e Medalla Nacional de Humanidades en 1999, o \u00faltimo, que foi presidido polo presidente Bill Clinton, en reco\u00f1ecemento por como o pensamento de Rawls \"axudara a unha xeraci\u00f3n enteira de estudantes estadounidenses a revivir a s\u00faa fe na propia democracia.\""}
{"id": "69416", "revid": "89787", "url": "https://gl.wikipedia.org/wiki?curid=69416", "title": "Arturo Casas", "text": "Arturo Casas Vales, nado na Coru\u00f1a o 21 de febreiro de 1958, \u00e9 un te\u00f3rico da literatura licenciado en Filolox\u00eda Hisp\u00e1nica e Galego-Portuguesa, ademais de doutor en Filolox\u00eda Hisp\u00e1nica, poeta, tradutor e ensa\u00edsta.\nTraxectoria.\nComo investigador atendeu varios campos, entre os cales se atopan a obra de Rafael Dieste e os seus n\u00facleos de acci\u00f3n cultural e pol\u00edtica, o pensamento est\u00e9tico-literario contempor\u00e1neo, a teor\u00eda do poema, a intervenci\u00f3n e o acto cr\u00edticos, os estudos sist\u00e9micos, a metodolox\u00eda da historia literaria e a poes\u00eda do s\u00e9culo XX, con especial atenci\u00f3n \u00e1 galega nos per\u00edodos 1916-1936 e 1976 en adiante. Imparte clases de teor\u00eda da literatura e literatura comparada na USC.\nFoi membro fundador e primeiro director do Centro de Investigaci\u00f3n de Procesos e Pr\u00e1cticas Culturais Emerxentes, (CIPPCE), constitu\u00eddo por oito grupos de investigaci\u00f3n da USC. \u00c9 membro do Comit\u00e9 de Coordinaci\u00f3n da rede internacional \"Poetics of Resistance\". Co Grupo Alea de An\u00e1lise Po\u00e9tica (GAAP) e o Consello da Cultura Galega activou a base de datos e repositorio dixital poesiagalega.org, centrado no estudo da poes\u00eda galega dos s\u00e9culos XIX, XX e XXI. Coordina grupos de traballo sobre poes\u00eda non l\u00edrica en perspectiva te\u00f3rico-comparada e sobre a innovaci\u00f3n da Historia literaria galega. \u00c9 membro da Secci\u00f3n de Cr\u00edtica literaria da AELG.\nEntre setembro de 2008 e setembro de 2009 mantivo aberto o blog L\u00e1ndoas. \u00c9 un dos autores da base de datos do dicionario de termos literarios do Equipo Glifo."}
{"id": "69417", "revid": "54336", "url": "https://gl.wikipedia.org/wiki?curid=69417", "title": "Coia", "text": "Coia p\u00f3dese referir a:"}
{"id": "69419", "revid": "89787", "url": "https://gl.wikipedia.org/wiki?curid=69419", "title": "Martin Niem\u00f6ller", "text": "Martin Niem\u00f6ller, nado en Lippstadt (Renania do Norte-Westfalia) o 14 de xaneiro de 1892 e finado en Wiesbaden (Hesse) o 6 de marzo de 1984, foi un pastor luterano alem\u00e1n.\nTraxectoria.\nGraduouse como oficial naval e durante a Primeira guerra mundial comandou un submarino. Despois desa guerra comandaba un batall\u00f3n no Ruhr e participou na represi\u00f3n contra os comunistas. Entre 1919 e 1923 estudou Teolox\u00eda en M\u00fcnster. Xa como pastor apoiou ao comezo a pol\u00edtica anticomunista, antisemita e alem\u00e1n nacionalista de Adolf Hitler.\nReaccionou ao fin contra o nazismo en 1933 cando Hitler, no desenvolvemento da pol\u00edtica totalitaria de homoxeneizaci\u00f3n, denominada oficialmente \"Gleichschaltung\", impuxo sobre as igrexas protestantes ao grupo dos ' (cristi\u00e1ns alem\u00e1ns) que uniron 28 igrexas rexionais ao redor dunha denominada Igrexa Evanx\u00e9lica Alem\u00e1 (' DEK), \u00e1 que acudiron a maior\u00eda dos protestantes alem\u00e1ns. A DEK impuxo o \"par\u00e1grafo ario\" (\"Arierparagraph\") que exclu\u00eda da igrexa a todo crente con antepasados xudeus.\nNiem\u00f6ller fundou ent\u00f3n xunto con Dietrich Bonhoeffer, a Igrexa Confesante (\"\"), que se opuxo \u00e1 nazificaci\u00f3n das igrexas alem\u00e1s. Pola s\u00faa oposici\u00f3n ao control estatal nazi sobre as igrexas, Niem\u00f6ller foi arrestado o 1 de xullo de 1937 e condenado o 2 de marzo de 1938 a sete meses de c\u00e1rcere por unha corte especial; como xa cumprira a condena, ao sa\u00edr foi apresado pola Gestapo e permaneceu retido nos campos de concentraci\u00f3n de Sachsenhausen e Dachau, ata 1945. Logo incorporouse, ata a fin dos seus d\u00edas, ao movemento pacifista; foi presidente do Consello Mundial de Igrexas en 1961 e desempe\u00f1ou un papel importante na denuncia contra a guerra de Vietnam. Desde a d\u00e9cada de 1980 \u00e9 m\u00e1is co\u00f1ecido como o autor do poema \"Cando os nazis vi\u00f1eron polos comunistas\".\nFrases soadas.\nO seu mellor e m\u00e1is co\u00f1ecido poema \"Cando os nazis vi\u00f1eron...\", trata sobre consecuencias de non resistir \u00e1s tiran\u00edas nos primeiros intentos do seu establecemento. A orde exacta dos grupos e as palabras est\u00e1n suxeitas a disputa, xa que existen moitas versi\u00f3ns, a maior\u00eda transmitidas oralmente. Mart\u00edn Niem\u00f6ller, o seu autor, menciona que non se trataba orixinalmente dun poema, sen\u00f3n dun serm\u00f3n na Semana Santa de 1946 en Kaiserslautern, Alema\u00f1a \"Que dixera Xesucristo?\". Erroneamente este poema atrib\u00faese, en moitos idiomas, ao dramaturgo e poeta alem\u00e1n Bertolt Brecht. "}
{"id": "69420", "revid": "2373", "url": "https://gl.wikipedia.org/wiki?curid=69420", "title": "Martin Niemoeller", "text": ""}
{"id": "69428", "revid": "1308", "url": "https://gl.wikipedia.org/wiki?curid=69428", "title": "Auguste Renoir", "text": ""}
{"id": "69429", "revid": "75439", "url": "https://gl.wikipedia.org/wiki?curid=69429", "title": "Pegada ecol\u00f3xica", "text": "A pegada ecol\u00f3xica \u00e9 un indicador ambiental que mide o efecto das actividades dunha comunidade de seres humanos sobre o seu contorno expresado en n\u00famero de hect\u00e1reas de ecosistemas produtivos. O obxectivo principal da pegada ecol\u00f3xica \u00e9 o de avaliar o impacto que exerce sobre o planeta un determinado modo de vida e o seu consecuente grao de desenvolvemento sustent\u00e1bel.\nIntroduci\u00f3n hist\u00f3rica.\nA mediados dos anos 80 debido ao evidente esgotamento da capacidade f\u00edsica do planeta para facer fronte ao excesivo consumo por parte dos seres humanos dos recursos e de medios, os cient\u00edficos vense na obriga de calcular o impacto que estamos a realizar sobre o medio ambiente coas nosas actividades de consumo. O m\u00e1is empregado e polo que m\u00e1is se aposta \u00e9 o da pegada ecol\u00f3xica, a\u00ednda que hai outros indicadores de sustentabilidade.\nO primeiro en formulala foi o economista e ecoloxista Mathis Wackern\u00e4gel, quen observou os residuos xerados para o mantemento do modelo de produci\u00f3n e consumo da comunidade e o traduciu a hect\u00e1reas de terra bioloxicamente produtiva.\nUnha das cousas curiosas que ten a pegada ecol\u00f3xica \u00e9 que \u00e9 dispo\u00f1ible para unha escala moi ampla, desde o individuo ata o mundo enteiro.\nC\u00e1lculo da pegada ecol\u00f3xica.\nPara calcular a pegada ecol\u00f3xica conv\u00e9n ter en conta os seguintes aspectos:\nO c\u00e1lculo da pegada ecol\u00f3xica \u00e9 complexo e trata de traducir a hect\u00e1reas de terreo o noso gasto enerx\u00e9tico e material. Para calcular esta superficie debemos ter en conta dous aspectos:\nTipos de terreo produtivos.\nUnha vez calculado isto, apl\u00edcase a cada produto espec\u00edfico. Isto significa calcular as hect\u00e1reas de terreo precisas de acordo co consumo medio por habitante dun produto determinado para o que se empregan os valores de produtividade:\nA pegada ecol\u00f3xica e o desenvolvemento sustent\u00e1bel.\nA pegada ecol\u00f3xica, como se v\u00e9n dicindo dende o comezo, indica a repercusi\u00f3n dunha determinada actividade humana sobre o contorno. Polo tanto, presenta numerosas oportunidades en relaci\u00f3n coa sustentabilidade a pesar das limitaci\u00f3ns que existen respecto da s\u00faa aplicaci\u00f3n metodol\u00f3xica e da informaci\u00f3n que dela se obt\u00e9n. Caben destacar:"}
{"id": "69430", "revid": "98629", "url": "https://gl.wikipedia.org/wiki?curid=69430", "title": "569", "text": "Outros.\nHistoria ano a ano"}
{"id": "69431", "revid": "89787", "url": "https://gl.wikipedia.org/wiki?curid=69431", "title": "L\u00e9on Bonnat", "text": "L\u00e9on Joseph Florentin Bonnat, nado en Baiona, Francia o 20 de xu\u00f1o de 1833 e finado en Monchy-Saint-\u00c9loi o 8 de setembro de 1922, foi un pintor franc\u00e9s.\nL\u00e9on Bonnat naceu na cidade francesa de Bayonne. En 1846 mudouse a Madrid, Espa\u00f1a, onde o seu pai ti\u00f1a unha librar\u00eda Al\u00ed viviu ata 1853 e foi educado por Madrazo.\nDe volta a Par\u00eds, destacou como retratista, destacando nos seus traballos a influencia de Vel\u00e1zquez e os realistas espa\u00f1ois. En 1869 ga\u00f1ou a medalla de honor de Par\u00eds sendo reco\u00f1ecido como un dos principais artistas da s\u00faa \u00e9poca.\nEn 1888 Bonnat converteuse en catedr\u00e1tico na Ecole des Beaux Arts e en maio de 1905 sucedeu a Paul Dubois como director.\nOs seus vivos autoretratos son a s\u00faa principal se\u00f1a de identidade.\nEntre os alumnos m\u00e1is destacados de Bonnat at\u00f3panse Gustave Caillebotte, Suzor-Cot\u00e9, Georges Braque, Aloysius O'Kelly, e Henri de Toulouse-Lautrec."}
{"id": "69432", "revid": "1308", "url": "https://gl.wikipedia.org/wiki?curid=69432", "title": "Jean-Francois Millet", "text": ""}
{"id": "69433", "revid": "1308", "url": "https://gl.wikipedia.org/wiki?curid=69433", "title": "Escola de Barbizon", "text": ""}
{"id": "69434", "revid": "56817", "url": "https://gl.wikipedia.org/wiki?curid=69434", "title": "232", "text": ""}
{"id": "69436", "revid": "1093", "url": "https://gl.wikipedia.org/wiki?curid=69436", "title": "Paulo VI", "text": ""}
{"id": "69437", "revid": "1093", "url": "https://gl.wikipedia.org/wiki?curid=69437", "title": "Pegada ecoloxica", "text": ""}
{"id": "69438", "revid": "23204", "url": "https://gl.wikipedia.org/wiki?curid=69438", "title": "Territorio Chileno Ant\u00e1rtico", "text": "Territorio Chileno Ant\u00e1rtico ou Ant\u00e1rtica Chilena son os nomes que en Chile danse a un sector da Ant\u00e1rtida entre os meridianos 53\u00b0 O e 90\u00b0 O. A zona \u00e9 reclamada pola Rep\u00fablica de Chile como parte integrante do seu territorio e se solapa parcialmente coas \u00e1reas reclamadas pola Arxentina (Ant\u00e1rtida Arxentina), entre os meridianos 53\u00b0 O e 74\u00b0 O ao sur do paralelo 60\u00b0 S e polo Reino Unido (Territorio Ant\u00e1rtico Brit\u00e1nico), entre os meridianos 53\u00b0 O e 80\u00b0 O ao sur do mesmo paralelo.\nO territorio reclamado por Chile abarca as Illas Shetland do Sur, a Pen\u00ednsula Ant\u00e1rtica (a pen\u00ednsula Ant\u00e1rtica \u00e9 chamada \"Terra de O'Higgins\" por Chile) e illas adxacentes, a Illa Alexandre I, a Illa Charcot, entre outras, parte da Terra de Ellsworth etc., e pos\u00fae unha superficie aproximada de 1.250.000 km\u00b2. Os seus l\u00edmites at\u00f3panse definidos polo Decreto N\u00ba 1.747 de 1940 do Ministerio do Interior de Chile, que establece que: \"Forman a Ant\u00e1rtica Chilena, ou Territorio Chileno Ant\u00e1rtico, todas as terras, illas, illotes, arrecifes, glaciares (pack-ice) e demais, co\u00f1ecidos e por co\u00f1ecerse, e o mar territorial respectivo, existentes dentro dos l\u00edmites do casquete constitu\u00eddo polos meridianos 53\u00ba lonxitude Oeste de Greenwich e 90\u00ba lonxitude Oeste de Greenwich\".\nAdministrativamente para Chile a \u00e1rea forma parte da Comuna Ant\u00e1rtica, unha das d\u00faas comunas da Provincia da Ant\u00e1rtica Chilena, a cal \u00e1 s\u00faa quenda forma parte da XII Rexi\u00f3n de Magallanes e da Ant\u00e1rtica Chilena.\nAs reclamaci\u00f3ns territoriais chilenas sobre a Ant\u00e1rtica bas\u00e9anse principalmente en consideraci\u00f3ns hist\u00f3ricas e xeogr\u00e1ficas e at\u00f3panse en suspenso por aplicaci\u00f3n do artigo 4 do Tratado Ant\u00e1rtico de 1959.\ncasquete constitu\u00eddo polos meridianos 53\u00ba lonxitude Oeste de Greenwich e 90\u00ba lonxitude Oeste de Greenwich\".\nAdministrativamente para Chile a \u00e1rea forma parte da Comuna Ant\u00e1rtica, unha das d\u00faas comunas da Provincia da Ant\u00e1rtica Chilena, a cal \u00e1 s\u00faa quenda forma parte da XII Rexi\u00f3n de Magallanes e da Ant\u00e1rtica Chilena.\nAs reclamaci\u00f3ns territoriais chilenas sobre a Ant\u00e1rtica bas\u00e9anse principalmente en consideraci\u00f3ns hist\u00f3ricas e xeogr\u00e1ficas e at\u00f3panse en suspenso por aplicaci\u00f3n do artigo 4 do Tratado Ant\u00e1rtico de 1959."}
{"id": "69443", "revid": "98629", "url": "https://gl.wikipedia.org/wiki?curid=69443", "title": "Lingua ojibwa", "text": "A lingua ojibwa ou anishinaabemowin ( no sil\u00e1bico do ojibwa oriental) \u00e9 o segundo m\u00e1is falado dos idiomas amerindios no Canad\u00e1 (tralo cree), e o terceiro m\u00e1is falado en norteam\u00e9rica (tralo navajo e o cree). F\u00e1lano os anishinaabe: un grupo composto dos algonquinos, os nipissing, os ojibwa, os saulteaux, os mississaugas, e os ottawa. Unha lingua moi estreitamente relacionada, e frecuentemente inclu\u00edda nese grupo, son o anishininimowin e o potawatomi. Debido ao seu papel de grande importancia no comercio de pel cos franceses, a lingua anishinaabe converteuse no idioma de comercio na rexi\u00f3n ao redor dos Grandes Lagos, e por centos de anos tivo unha presenza moi importante no norte dos Estados Unidos e no Canad\u00e1.\nClasificaci\u00f3n.\n\"Anishinaabemowin\", a mi\u00fado chamado \"o idioma ojibwa\", \u00e9 unha lingua algonquina, da familia \u00e1lxica, e descende do idioma proto-algonquina. As s\u00faas irm\u00e1s incl\u00faen os idiomas blackfoot, chei\u00e9n, cree, fox, menominee, potawatomi, e shawnee. A familia \u00e1lxica consta das linguas algonquinas e as linguas chamadas ritwan, wiyot e yurok.\nA mi\u00fado o ojibwa clasif\u00edcase como lingua algonquina central; con todo o \"algonquino central\" \u00e9 un agrupamento xeogr\u00e1fico m\u00e1is que un grupo xen\u00e9tico. Entre as linguas algonquianas, soamente as linguas orientais constan un subgrupo xen\u00e9tico verdadeiro. Este artigo trata principalmente do dialecto do ojibwa suroeste que se fala no norte dos Estados Unidos, ao redor de Minnesota e Wisconsin. Por iso, algunhas das descrici\u00f3ns que se dan aqu\u00ed non ser\u00e1n necesariamente correctas para outros dialectos do idioma ojibwa, a menos que se dea un exemplo espec\u00edfico.\nDistribuci\u00f3n xeogr\u00e1fica.\nA lingua ojibwa f\u00e1lase por aproximadamente 10.000 persoas nos Estados Unidos e ata 45.000 no Canad\u00e1, o que significa que \u00e9 unha das linguas \u00e1lxicas m\u00e1is grandes, en canto ao n\u00famero de falantes. Os distintos dialectos f\u00e1lanse no norte de Montana, o norte de Dacota do Norte, o norte de Minnesota, o norte de Wisconsin, M\u00edchigan, e Indiana nos Estados Unidos, e ao norte ata o leste da Columbia Brit\u00e1nica, o sur de Alberta, o sur de Saskatchewan, o sur de Manitoba, Ontario, e o medio e o oeste do Quebec no Canad\u00e1.\nDialectos.\nHai varios dialectos do ojibwa bastante diverxentes. Os m\u00e1is importantes son:\nAlg\u00fans opinan que o algonquino non \u00e9 un dialecto do grupo ojibwa, sen\u00f3n unha lingua distinta que est\u00e1 moi estreitamente relacionada ao mesmo, pero outros din que si \u00e9 un dialecto do anishinaabemowin. Igualmente, alg\u00fans din que o potawatomi \u00e9 un dialecto do anishinaabemowin a\u00ednda que outros din que \u00e9 unha lingua distinta.\nFonolox\u00eda.\nAs linguas do grupo ojibwa en xeral te\u00f1en 18 consoantes. As obstruintes te\u00f1en un contraste que a mi\u00fado se chama \"lenis/fortis\", no que os obstruintes escritos como consoantes xordas pron\u00fancianse m\u00e1is fortes, m\u00e1is longas de duraci\u00f3n, e frecuentemente con aspiraci\u00f3n ou preaspiraci\u00f3n, mentres que eses escritos coma consoantes sonoras pron\u00fancianse menos fortes, e m\u00e1is curtos de duraci\u00f3n. Con todo, en moitas comunidades a distinci\u00f3n converteuse nunha de consoantes xordas e sonoras.\nHai tres vogais breves, , e tres vogais longas correspondentes, , e ademais unha cuarta vogal longa que non ten unha vogal curta correspondente, . As vogais breves tam\u00e9n son distintas das vogais longas con respecto \u00e1 calidade, e fon\u00e9ticamente est\u00e1n m\u00e1is preto de , , e . Moitos falantes pronuncian coma , e tam\u00e9n moitos pronuncian coma . Ademais, hai vogais nasais, pero son bastante infrecuentes.\nEn canto ao acento, o idioma ojibwa divide as palabras en \"p\u00e9s metricais\", e cada p\u00e9 ten unha s\u00edlaba \"forte\" e (se dura d\u00faas s\u00edlabas) unha s\u00edlaba \"d\u00e9bil.\" T\u00f3dalas s\u00edlabas fortes reciben polo menos tensi\u00f3n secundaria. En xeral, a s\u00edlaba forte que hai no terceiro p\u00e9 desde o final dunha palabra recibe a tensi\u00f3n principal. En moitos dialectos, vogais que non te\u00f1en tensi\u00f3ns a mi\u00fado p\u00e9rdense, ou cambian de calidade.\nGram\u00e1tica.\nComo moitos idiomas ind\u00edxenas, o idioma anishinaabe \u00e9 polisint\u00e9tico, o que significa que ten moita s\u00edntese e unha gran cantidade de morfemas nunha soa palabra. \u00c9 unha lingua aglutinante, as\u00ed que constr\u00fae as s\u00faas palabras engadindo morfema tras morfema, no canto de ter poucos afixos, cada un dos cales que leva moita informaci\u00f3n.\nHai unha distinci\u00f3n entre dous tipos da terceira persoa, o \"pr\u00f3ximo\" (a terceira persoa dunha oraci\u00f3n que se sup\u00f3n que sexa a m\u00e1is importante ou enfocada), e o \"obviativo\" (a terceira persoa que se sup\u00f3n que sexa menos importante ou enfocada). O nome pode ser singular ou plural, e hai dous x\u00e9neros, animado ou non animado. Existen distintos pronomes persoais, pero como en espalol ou galego, normalmente \u00fasase s\u00f3 por \u00e9nfase. Os pronomes distinguen entre a primeira persoa do plural inclusiva e exclusiva.\nA categor\u00eda de palabras m\u00e1is complicada son os verbos. Os verbos decl\u00ednanse pola s\u00faa \"orde\" (o \"indicativo\"; o \"conxuntivo\", similar ao subxuntivo en espa\u00f1ol, e que soamente se usa en oraci\u00f3ns subordinadas; e o \"imperativo\"), por \"polaridade\" (negativo ou afirmativo), e pola persoa, n\u00famero, animaci\u00f3n, e posici\u00f3n de aproximado/obviativo tanto do seu suxeito como do seu obxecto, e tam\u00e9n por alg\u00fans \"modos\" diferentes (que incl\u00faen o \"dubitativo\" e \"pret\u00e9rito\") e tempos.\nVocabulario.\nA\u00ednda que hai algunhas palabras no idioma ojibwa que ve\u00f1en do ingl\u00e9s (\"gaapii\", \"caf\u00e9\", de \"coffee\"; \"maam(aa)\", \"nai\", de \"mom\") e do franc\u00e9s (\"naapaane\", \"a fari\u00f1a\", de \"la farine\"; \"ni-tii\", \"o t\u00e9\", de \"le th\u00e9\"), en xeral, a lingua \u00e9 notable pola s\u00faa falta de palabras de orixe estranxeira. No seu lugar, os falantes prefiren crear palabras para novos conceptos usando vocabulario que xa existe. Por exemplo, en \"ojibwemowin\", \"avi\u00f3n\" \u00e9 \"bemisemagak\", literalmente \"cousa que voa\" (de \"bimisemagad\", \"voar\"), e \"pila\" dise \"ishkode-makakoons\", literalmente \"caixi\u00f1a de fogo\" (de \"ishkode\", \"fogo\", e \"makak\", \"caixa\"). Ata \"caf\u00e9\" ch\u00e1mase \"makade-mashkikiwaaboo\" (\"medicina de l\u00edquido negro\") por moitos falantes, no canto de \"gaapii\".\nEscrituras.\nEscr\u00edbese \"ojibwemowin\" usando un silabario, que foi inventado probablemente polo misioneiro James Evans ao redor de 1840 e que el baseou na Taquigraf\u00eda Pitman. Nos EE. UU. a lingua normalmente escr\u00edbese fon\u00e9ticamente con caracteres latinos. O silabario xeralmente \u00fasase no Canad\u00e1. O alfabeto m\u00e1is novo que usa caracteres latinos \u00e9 o \"Sistema de Vogais Dobres\" concibido por Charles Fero. A\u00ednda que polo de agora non hai unha ortograf\u00eda est\u00e1ndar, o Sistema de Vogais Dobres v\u00f3lvese m\u00e1is e m\u00e1is popular entre educadores dos Estados Unidos e o Canad\u00e1, debido ao seu f\u00e1cil manexo.\nSistema de vogais dobres.\nO sistema de vogais dobres consiste en tres vogais breves, catro vogais longas, 18 consoantes e un nasal, representadas cos seguintes caracteres\nEste sistema ch\u00e1mase o sistema de \"Vogais Dobres\" porque as vogais longas que corresponden \u00e1s vogais breves , y &lt;o&gt; escr\u00edbense dobres: &lt;aa&gt;, &lt;ii&gt; e &lt;oo&gt;. Neste sistema, escr\u00edbese a nasal \"ny\" como \"nh\" se termina a palabra. Os grupos conson\u00e1nticos permitidos son &lt;mb&gt;, &lt;nd&gt;, &lt;ng&gt;, &lt;n'&gt;, &lt;nj&gt;, &lt;nz&gt;, &lt;ns&gt;, &lt;nzh&gt;, &lt;sk&gt;, &lt;shp&gt; e &lt;shk&gt;.\nExemplos.\nEste texto en \"ojibwemowin\" t\u00f3mase con permiso das primeiras catro li\u00f1as de Niizh Ikwewag, un conto escrito orixinalmente por Earl Nyholm, na p\u00e1xina web do profesor Brian Donovan da Universidade Estatal de Bemidji (Minnesota):\nGlosa.\nAbreviaturas:"}
{"id": "69444", "revid": "98629", "url": "https://gl.wikipedia.org/wiki?curid=69444", "title": "Pega azul", "text": "A pega azul \"(Cyanopica cyana)\" \u00e9 un c\u00f3rvido, parente da pega com\u00fan, distribu\u00eddo polo oeste da Pen\u00ednsula Ib\u00e9rica e o leste de Asia.\nDescrici\u00f3n.\nMiden entre 33 e 37\u00a0cm de lonxitude e as proporci\u00f3ns do seu corpo son semellantes as da pega com\u00fan, por ben que son m\u00e1is delgadas e o bico e as patas son algo m\u00e1is curtos en relaci\u00f3n \u00f3 corpo. A parte inferior e gris acasta\u00f1ada, a superior m\u00e1is escura, \u00e1s veces case casta\u00f1a. As partes superiores das \u00e1s e a cola, que mide entre 16 e 20\u00a0cm de longo, son azuladas. A cola acl\u00e1rase na punta, que \u00e1s veces \u00e9 mesmo branca. A coloraci\u00f3n branca da gorxa prol\u00f3ngase nunha banda lateral estreita ata \u00e1 caluga. A parte superior da cabeza \u00e9 negra brillante. O azul das \u00e1s, que en condici\u00f3ns de boa iluminaci\u00f3n ten aspecto azul ceo brillante, destaca menos en d\u00edas de mal tempo.\nDistribuci\u00f3n xeogr\u00e1fica.\nA distribuci\u00f3n xeogr\u00e1fica da especie, repartida en d\u00faas zonas moi distantes, \u00e9 un fen\u00f3meno que deu lugar a moitas interpretaci\u00f3ns. Os dous grupos de poboaci\u00f3n est\u00e1n repartidos, por un lado en Espa\u00f1a e Portugal e por outro na China, o Corea, Xap\u00f3n e Mongolia.\nSegundo unha teor\u00eda, esta curiosa distribuci\u00f3n ser\u00eda a consecuencia da desaparici\u00f3n das poboaci\u00f3ns intermedias que ter\u00edan existido na conca mediterr\u00e1nea e o leste de Asia, a consecuencia das glaciaci\u00f3ns. Exist\u00eda outra teor\u00eda que supu\u00f1a que as poboaci\u00f3ns europeas non eran aut\u00f3ctonas, e foran introducidas por mari\u00f1eiros portugueses contra o s\u00e9culo XVI. Contra esta teor\u00eda falar\u00eda a presenza na Pen\u00ednsula Ib\u00e9rica dunha variedade espec\u00edfica, \"C. C. cooki\" , descrita xa en 1830, xa que \u00e9 improbable que nun per\u00edodo tan curto coma 200 anos se produza unha separaci\u00f3n tan clara co resto da especie e o descubrimento de \u00f3sos de pega azul en Xibraltar dunha antig\u00fcidade de 44.100 anos.\nEstudos xen\u00e9ticos recentes amosar\u00edan que as formas europeas constit\u00faen unha especie separada, \"Cyanopica cooki\", a\u00ednda que esta situaci\u00f3n non foi a\u00ednda oficialmente reco\u00f1ecida.\nH\u00e1bitat.\nNa Pen\u00ednsula Ib\u00e9rica son aves de espazos arborados abertos, e est\u00e1n presentes a mi\u00fado nos bosques de sobreiras e outras especies do x\u00e9nero \"Quercus\", coma \"Quercus rotundifolia\" ou \"Q. pyrenaica\", e en bosques ou soutos pouco mestos de con\u00edferas ou mixtos. que prefiren \u00e1s zonas de cultivos arb\u00f3reos m\u00e1is intensivos. As taxas m\u00e1is altas de poboamento danse como consecuencia en Estremadura, oeste de Andaluc\u00eda e sur de Portugal.\nNas zonas fronteirizas da s\u00faa distribuci\u00f3n ib\u00e9rica son menos esixentes e viven tam\u00e9n en cultivos de am\u00e9ndoas e oliveiras. A s\u00faa \u00e1rea de cr\u00eda vese limitada pola falta de bi\u00f3topos axeitados, pero tam\u00e9n pola competencia das pegas com\u00fans, coas que practicamente nunca comparten os territorios.\nAs poboaci\u00f3ns asi\u00e1ticas cr\u00edan tam\u00e9n en parque e xard\u00edns.\nDe acordo co censo do \"European Bird Census Council \" a s\u00faa poboaci\u00f3n en Europa \u00e9 de entre 250.000 e 360.000 parellas reprodutoras e mantense estable.\nCostumes e alimentaci\u00f3n.\nSon aves sociais que cr\u00edan en colonias, en xeral pequenas, formadas por entre d\u00faas e oito parellas. Os ni\u00f1os est\u00e1n habitualmente situados en \u00e1rbores separadas, e est\u00e1n feitos de cotelos e pauci\u00f1os suxeitos con lama, e cunha molida interna de musgo. Non est\u00e1n fechados por riba coma os ni\u00f1os de pega com\u00fan. Po\u00f1en entre 6 e 8 ovos casta\u00f1os amarelados con pencas que chocan uns 15 d\u00edas.\nA procura de alimento fana tam\u00e9n en pequenos bandos de ata 30 individuos. O seu alimento b\u00e1sico son landras e sementes de pinos, dieta que complementan con insectos grandes e outros invertebrados, froita e calaza."}
{"id": "69445", "revid": "56817", "url": "https://gl.wikipedia.org/wiki?curid=69445", "title": "Omega (\u00e1lbum musical)", "text": "Omega \u00e9 un disco do cantaor granadino Enrique Morente, publicado en 1995. \u00c9 a visi\u00f3n do cantaor sobre a obra \"Poeta en Nueva York\" do tam\u00e9n granadino Federico Garc\u00eda Lorca, e conta con versi\u00f3ns de canci\u00f3ns de Leonard Cohen.\nEst\u00e1 considerado un dos discos m\u00e1is arriscados da s\u00faa carreira, e conta con importantes nomes do flamenco, as\u00ed como coa colaboraci\u00f3n do grupo granadino de metal Lagartija Nick."}
{"id": "69449", "revid": "736", "url": "https://gl.wikipedia.org/wiki?curid=69449", "title": "Paulo VI, Papa", "text": ""}
{"id": "69453", "revid": "1576", "url": "https://gl.wikipedia.org/wiki?curid=69453", "title": "Illas ordenadas por poboaci\u00f3n", "text": ""}
{"id": "69455", "revid": "23204", "url": "https://gl.wikipedia.org/wiki?curid=69455", "title": "Convenio sobre a diversidade biol\u00f3xica", "text": "O Convenio sobre a diversidade biol\u00f3xica foi adoptado o 22 de maio de 1992 en Nairobi. Posteriormente, o 5 de xu\u00f1o de 1992 e dentro da Conferencia das Naci\u00f3ns Unidas sobre Medio Ambiente e Desenvolvemento (CNUMAD), que tivo lugar no R\u00edo de Xaneiro, Brasil, m\u00e1is de 150 pa\u00edses asinaron este convenio xunto coa Convenci\u00f3n Marco das Naci\u00f3ns Unidas sobre o Cambio Clim\u00e1tico (UNFCCC). Constit\u00fae un dos instrumentos ambientais internacionais m\u00e1is importantes que entrou en vigor o 29 de decembro de 1993.\nEst\u00e1 coidadosamente equilibrado, vinculando xuridicamente \u00e1s partes e \u00e1 consecuci\u00f3n dos seus tres obxectivos principais que son os seguintes, mencionados todos eles no primeiro artigo:\nPartes.\nO Convenio sobre a diversidade biol\u00f3xica foi asinado por 190 Estados parte, dos cales 168 o ratificaron, inclu\u00edda Espa\u00f1a que o ratificou o 16 de novembro de 1993, e onde entrou en vigor tam\u00e9n o 29 de decembro de 1993.\nObxecto.\nO Convenio aborda a diversidade biol\u00f3xica de xeito integral, defin\u00edndoa no artigo 2 como:\nUn dos avances m\u00e1is importantes foi o reco\u00f1ecemento por vez primeira de que a conservaci\u00f3n da biodiversidade \u00e9 un interese com\u00fan, \u00e9 dicir, de toda a humanidade, e unha parte importante no proceso de desenvolvemento do planeta, no que a muller desempe\u00f1a unha importante funci\u00f3n polo que debe participar plenamente na formulaci\u00f3n e execuci\u00f3n das pol\u00edticas e medidas de conservaci\u00f3n.\nAdemais, o Convenio prop\u00f3n regras para asegurar o uso sustent\u00e1bel da biodiversidade, unha distribuci\u00f3n xusta dos beneficios procedentes do uso de recursos xen\u00e9ticos, a expansi\u00f3n da biotecnolox\u00eda, acceso \u00e1 transferencia da tecnolox\u00eda, avaliaci\u00f3n do impacto ambiental, subministraci\u00f3n de recursos financeiros...\nFuncionamento.\nPara o seu funcionamento, o convenio prev\u00e9 a existencia dos seguintes \u00f3rganos:\nAplicaci\u00f3n na UE.\nA UE aprobou a aplicaci\u00f3n do Convenio mediante a Decisi\u00f3n do Consello de 25 de outubro de 1993, relativa \u00e1 celebraci\u00f3n do Convenio sobre a diversidade biol\u00f3xica.\nCo obxectivo de aplicar o artigo 6 do Convenio, a UE o 4 de febreiro de 1998 aprobou un plan con medidas xerais para impulsar a conservaci\u00f3n e a utilizaci\u00f3n sost\u00edbel da biodiversidade.\nO Proceso de Cardiff, iniciado en 1998, ofrece un mecanismo para a integraci\u00f3n dos factores medioambientais en sectores clave da pol\u00edtica da UE. No ano 2001 se iniciaron catro importantes Planes de acci\u00f3n de biodiversidade, sobre a conservaci\u00f3n dos recursos naturais, agricultura, pesca e cooperaci\u00f3n econ\u00f3mica e desenvolvemento. Nese ano, os Xefes de Estado e de Goberno aprobaron en Gotemburgo (Suecia) unha estratexia de desenvolvemento sost\u00edbel: Deter o declive da biodiversidade na UE en 2010.\nRede Natura 2000: Se co\u00f1ece con este nome a participaci\u00f3n da UE na rede global de \u00e1reas protexidas (terrestres e mari\u00f1as) que poidan ser xestionadas de forma eficaz e que se establecera no ano 2004 como un programa de traballo da Conferencia.\nSe basea na Directiva europea de H\u00e1bitats (1992) que esix\u00eda o establecemento de ZEC (zonas especiais de conservaci\u00f3n) e na Directiva europea de Aves (1979) que esix\u00eda o establecemento de ZPE (Zonas de protecci\u00f3n especial), co fin de incorporar os lugares m\u00e1is destacados de Europa en canto a biodiversidade e garantir a conservaci\u00f3n das especies e dos h\u00e1bitats.\nEfem\u00e9ride.\nAs Naci\u00f3ns Unidas fixaron o 22 de maio como o d\u00eda Internacional da biodiversidade."}
{"id": "69506", "revid": "22795", "url": "https://gl.wikipedia.org/wiki?curid=69506", "title": "Sistema decimal", "text": ""}
{"id": "69507", "revid": "1987", "url": "https://gl.wikipedia.org/wiki?curid=69507", "title": "-2000", "text": "Outros.\nHistoria ano a ano"}
{"id": "69508", "revid": "56817", "url": "https://gl.wikipedia.org/wiki?curid=69508", "title": "370", "text": "Outros.\nHistoria ano a ano"}
{"id": "69509", "revid": "98629", "url": "https://gl.wikipedia.org/wiki?curid=69509", "title": "P\u00edllara rabirrubia", "text": "A p\u00edllara rabirrubia \"(Charadrius vociferus)\" \u00e9 unha ave caradriforme americana.\nDescrici\u00f3n.\nSon aves duns 26\u00a0cm de lonxitude, de cola longa e \u00e1s aguzadas, coa plumaxe da parte superior do corpo casta\u00f1a agrisada con matices laranxa avermellados. A parte inferior e o pescozo son brancas. A cara e a cabeza son casta\u00f1as, coa fronte branca. O anel ocular \u00e9 alaranxado. Os polos te\u00f1en un dese\u00f1o semellante \u00f3 dos adultos. Te\u00f1en unha li\u00f1a negra dobre no papo. \nDistribuci\u00f3n.\nCr\u00edan en Norteam\u00e9rica e M\u00e9xico, e poboaci\u00f3ns illadas cr\u00edan tam\u00e9n en Costa Rica e o Per\u00fa. As poboaci\u00f3ns m\u00e1is setentrionais emigran en inverno cara \u00f3 sur, chegando mesmo ata o norte de Suram\u00e9rica. En Europa son visitantes ocasionais raros.\nO seu h\u00e1bitat preferido son campos abertos e terras de labor. Buscan o seu alimento (insectos e outros invertebrados) en prados, zonas h\u00famidas e desembocaduras de r\u00edos, a mi\u00fado mesmo preto das edificaci\u00f3ns humanas.\nReproduci\u00f3n.\nFan o ni\u00f1o no chan, a mi\u00fado no grixo. Poden aproveitar unha lixeira depresi\u00f3n para ani\u00f1ar, pero non marcan o ni\u00f1o ou fanos \u00f3 cunhas poucas pedras. O aspecto dos ovos, moi pencados, recorda \u00f3 das pedras, polo que se mimetizan moi ben co contorno. \nPo\u00f1en en xeral catro ovos nunha superficie plana no chan, que choca nos dous membros da parella durante unhas catro semanas. Os polos, que te\u00f1en xa os ollos abertos e a penuxe ben desenvolta cando saen do ovo, deixan o ni\u00f1o deseguida, xa que poden cami\u00f1ar e comer poucas horas despois de naceren. Mante\u00f1en, por\u00e9n, a dependencia de seus pais ata que poden voar."}
{"id": "69510", "revid": "23204", "url": "https://gl.wikipedia.org/wiki?curid=69510", "title": "Os animais son xente guapa", "text": "Os animais son xente guapa (en ) \u00e9 un documental do 1974 sobre a vida salvaxe no sur de \u00c1frica. Rodouse no deserto do Kalahari (Namibia) e no r\u00edo Okavango, pensado para o cine. Dura m\u00e1is de 90 minutos.\nDende un punto de vista humor\u00edstico, amosa a vida naquela zona. Foi escrito e dirixido por Jamie Uys, m\u00e1is co\u00f1ecido pola s\u00faa pel\u00edcula \"Os deuses deben estar tolos\".\nFoi emitido pola TVG o 5 de maio de 1990."}
{"id": "69511", "revid": "865", "url": "https://gl.wikipedia.org/wiki?curid=69511", "title": "39/Smooth", "text": "39/Smooth \u00e9 o \u00e1lbum de estrea da banda estadounidense de punk rock Green Day, editado o 13 de abril de 1990 en vinilo e casete a trav\u00e9s do selo Lookout! Records. Combinar\u00edase posteriormente cos EPs \"Slappy\" e \"1,000 Hours\", xunto cun tema dun recompilatorio, e editar\u00edase en 1991 como \"1,039/Smoothed Out Slappy Hours\" en CD e casete. Tr\u00e1tase do \u00fanico \u00e1lbum de estudio do grupo con John Kiffmeyer na bater\u00eda.\nJesse Michaels de Operation Ivy axudou coas imaxes do disco. No libreto aparecen as letras escritas a man por Billie Joe Armstrong e cartas do bater\u00eda John Kiffmeyer e do dono de Lookout! Larry Livermore a I.R.S. Records, onde rexeitaban asinar co selo declarando a s\u00faa lealtade a Lookout! Records (por\u00e9n, o grupo posteriormente deixar\u00eda Lookout! para mudarse a un gran selo, Reprise Records)."}
{"id": "69514", "revid": "22570", "url": "https://gl.wikipedia.org/wiki?curid=69514", "title": "Holismo", "text": "Holismo (grego \"holos\", todo) \u00e9 a idea de que as propiedades dun sistema, xa sexa biol\u00f3xico, qu\u00edmico ou calquera outro, non poden ser determinadas nin explicadas s\u00f3 en base \u00e1 suma dos seus compo\u00f1entes, sen\u00f3n que o sistema pos\u00fae propiedades emerxentes, propias, que o fan comportarse dun xeito distinto da suma das s\u00faas partes.\nA palabra foi acu\u00f1ada por Jan Smuts, primeiro ministro da Sur\u00e1frica, no seu libro de 1926, \"Holism and Evolution\", que as\u00ed a definiu: \"A tendencia da Natureza a formar, a trav\u00e9s de evoluci\u00f3n creativa, \"todos\" que son maiores do que a suma das s\u00faas partes\". A palabra prov\u00e9n do grego \"holos\", \"totalidade\".\n\u00c9 tam\u00e9n chamado non reducionismo, por ser o oposto do reducionismo, implica unha visi\u00f3n sist\u00e9mica. Poder\u00eda verse tam\u00e9n como o oposto do atomismo ou inclusive do materialismo. Ve o mundo como un todo integrado, como un organismo.\nA\u00ednda que ao longo da Historia se te\u00f1a expresado por diversos pensadores, dunha forma ou doutra, o principio do holismo, o primeiro fil\u00f3sofo que o institu\u00edu para a ciencia foi o franc\u00e9s Augusto Comte (1798-1857), ao afirmar a importancia do esp\u00edrito de conxunto (ou de s\u00edntese) sobre o esp\u00edrito de detalles (ou de an\u00e1lise) para unha comprensi\u00f3n adecuada da ciencia en si e do seu valor para o conxunto da existencia humana."}
{"id": "69515", "revid": "23204", "url": "https://gl.wikipedia.org/wiki?curid=69515", "title": "Arturo Baltar", "text": "Arturo Baltar Santos, nado en Quint\u00e1s da Barra (Coles) en 1924 e finado en Cachamu\u00ed\u00f1a (O Pereiro de Aguiar) o 18 de decembro de 2017, foi un escultor galego.\nTraxectoria.\nAutor de esculturas sobre arxila, comezou modelando pequenas pezas ou conxuntos delas, anticipo dos complexos retablos que hab\u00eda de realizar m\u00e1is tarde, con escenas imaxinarias ou vividas, relixiosas ou profanas. Peregrinos, esmoleiros, cantores de \"panxoli\u00f1as\", son o seu mundo. A s\u00faa escenograf\u00eda policromada, en bel\u00e9ns, boticas, tabernas, altares etc. foi a s\u00faa obra m\u00e1is caracter\u00edstica, entre a que destaca o bel\u00e9n de Baltar, conxunto de figuras de tem\u00e1tica de Nadal que contin\u00faa en proceso de creaci\u00f3n ao longo dos anos. Est\u00e1 representado en museos de toda Galiza e en importantes colecci\u00f3ns institucionais e particulares."}
{"id": "69518", "revid": "56817", "url": "https://gl.wikipedia.org/wiki?curid=69518", "title": "562", "text": "Outros.\nHistoria ano a ano"}
{"id": "69557", "revid": "54336", "url": "https://gl.wikipedia.org/wiki?curid=69557", "title": "Santiago das Caldas, Ourense", "text": "Santiago das Caldas \u00e9 unha parroquia do concello de Ourense. Hoxe \u00e9 unha parroquia totalmente urbana, situada \u00e1 marxe dereita do r\u00edo Mi\u00f1o. Ten uns 20.000 habitantes.\nHistoria.\nA parroquia pertenc\u00eda \u00f3 Coto de San Miguel de Canedo. Comprende a entidade de poboaci\u00f3n que en tempos se co\u00f1ec\u00eda como Ponte Canedo, o n\u00facleo principal do antigo Concello de Canedo que en 1943 quedou anexionado \u00f3 Concello de Ourense. Desta parroquia e debido os incrementos demogr\u00e1ficos e a expansi\u00f3n da cidade foron segregadas d\u00faas zonas como parroquias eclesi\u00e1sticas novas: en 1954 a de Santa Ana do Pino e en 1969 a de Santa Teresita (no Vinte\u00fan e barrios adxacentes).\nPatrimonio.\nA igrexa parroquial primitiva estaba \u00f3 lado do cemiterio das Caldas, pero foi substitu\u00edda por un templo novo, sito na Avenida das Caldas, inaugurado o 28 de novembro de 1920. Foi o seu autor o arquitecto vasco Xos\u00e9 Mar\u00eda de Basterra, quen se atopaba en Ourense neses anos reformando o Seminario de San Fernando. \u00c9 o autor da igrexa dos xesu\u00edtas e da igrexa de Nosa Se\u00f1ora de Bego\u00f1a, ambos en Bilbao. Os seus dese\u00f1os est\u00e1n inspirados na arquitectura g\u00f3tica. Os retablos son do escultor galego M\u00e1ximo Magari\u00f1os.\nServizos.\nNa parroquia local\u00edzanse a estaci\u00f3n principal de ferrocarril de Ourense (co\u00f1ecida como Estaci\u00f3n de Ourense - Empalme), a estaci\u00f3n de autobuses, a comisar\u00eda da polic\u00eda local, o campo da feira, o parque de bombeiros, diversos centros educativos, un Centro de Sa\u00fade e as Burgas das Caldas (rebautizadas modernamente como Termas da Chavasqueira)."}
{"id": "69558", "revid": "1308", "url": "https://gl.wikipedia.org/wiki?curid=69558", "title": "Parlamento europeo", "text": ""}
{"id": "69559", "revid": "56817", "url": "https://gl.wikipedia.org/wiki?curid=69559", "title": "Kalahari", "text": "O deserto do Kalahari \u00e9 unha grande \u00e1rea semi\u00e1rida e areosa no sur de \u00c1frica, duns 500.000\u00a0km\u00b2. Ocupa o 70 % de Botswana, e partes de Zimbabue, Namibia e Sur\u00e1frica. Outras fontes estender\u00edan a \u00e1rea do Kalahari ata os 2,5 mill\u00f3ns de km\u00b2, inclu\u00edndo Gab\u00f3n, a Rep\u00fablica do Congo, a Rep\u00fablica Democr\u00e1tica do Congo, Angola e Zambia.\nHistoria e caracter\u00edsticas.\nO nome prov\u00e9n da palabra tswana Kgalagadi, que significa \"gran sede\". O Kalahari est\u00e1 formado por vastas \u00e1reas cubertas por areas de tons avermellados e marr\u00f3ns, e sen ning\u00fan tipo de auga na s\u00faa superficie. Con todo, o Kalahari non \u00e9 un aut\u00e9ntico deserto. Partes do Kalahari reciben m\u00e1is de 250 m\u00b3 de choiva ao longo do ano e te\u00f1en bastante vexetaci\u00f3n. S\u00f3 \u00e9 \u00e1rido de verdade no suroeste (menos de 175 m\u00b3 de choiva anual), o que o converte nun deserto f\u00f3sil. As temperaturas estivais no Kalahari est\u00e1n entre 20 e 40\u00a0\u00b0C. No inverno, o Kalahari ten un clima fr\u00edo e seco, con xeadas pola noite. A temperatura m\u00ednima media no inverno est\u00e1 por baixo dos 0\u00a0\u00b0C."}
{"id": "69560", "revid": "88628", "url": "https://gl.wikipedia.org/wiki?curid=69560", "title": "Romar\u00eda do Naseiro", "text": "O Naseiro, co\u00f1ecida tam\u00e9n como \"A Romar\u00eda do Bo Xantar\" \u00e9 unha popular romar\u00eda campestre que se celebra \u00e1 beira do r\u00edo Landro, na parroquia de San Pedro, Viveiro.\nTradicionalmente cel\u00e9brase o cuarto domingo do mes de agosto. A tradici\u00f3n marcaba que acudisen as familias de Viveiro, levando a mellor vaixela e mantel e os m\u00e1is t\u00edpicos manxares. Hoxe en d\u00eda \u00e9 costume da xuventude o pasar al\u00ed case toda a semana."}
{"id": "69563", "revid": "72012", "url": "https://gl.wikipedia.org/wiki?curid=69563", "title": "Comensalismo", "text": "Comensalismo (do lat\u00edn \"com mensa\", 'compartindo a mesa') \u00e9 unha relaci\u00f3n interespec\u00edfica entre seres vivos na que un deles sae beneficiado, mentres que o outro nin se beneficia nin se prexudica.\nTipos de comensalismo.\nComensalismo.\nO propio termo foi utilizado orixinalmente para describir o uso de restos de comida por parte dun segundo animal, coma no caso dos que seguen aos animais de caza e agardan a que estes rematen de comer para aproveitar a carniza.\nForese.\nCando un ser vivo se aproveita doutro para o transporte. Pode ser de car\u00e1cter temporal ou permanente.\nSon exemplos a r\u00e9mora, que se aproveita da quenlla, ou alg\u00fans \u00e1caros, que son transportados sobre os excrementos de insectos.\nInquilinismo.\nCando un organismo se hospeda sobre outro. Son exemplos as plantas ep\u00edfitas que viven sobre as \u00e1rbores como algunhas orqu\u00eddeas, ou aves coma o peto real, que habita nos buracos que el mesmo fai nas \u00e1rbores.\nFacilitaci\u00f3n.\nCando unha especie se beneficia de medrar xunto a outra. Nalg\u00fans casos poden sa\u00edr beneficiadas ambas as d\u00faas especies.\nTanatocrese.\nA tanatocrese (do lat\u00edn \"tanatos\", 'morte'), tam\u00e9n co\u00f1ecida coma comensalismo metabi\u00f3tico, \u00e9 unha dependencia m\u00e1is indirecta, na que un dos organismos usa algo do outro, mais faino tras a s\u00faa morte. \u00c9 exemplo disto o caranguexo ermit\u00e1n, que usa a cuncha dun molusco para defender o seu corpo."}
{"id": "69565", "revid": "4482", "url": "https://gl.wikipedia.org/wiki?curid=69565", "title": "Relaci\u00f3n interespec\u00edfica", "text": "Relaci\u00f3n interespec\u00edfica \u00e9, en ecolox\u00eda, a interacci\u00f3n que ten lugar, nunha comunidade, entre individuos de diferentes especies, sempre dentro dun mesmo ecosistema.\nTipos de relaci\u00f3ns interespec\u00edficas.\nComensalismo.\nUn dos individuos se beneficia mentres que o outro non sae beneficiado nin prexudicado."}
{"id": "69566", "revid": "22795", "url": "https://gl.wikipedia.org/wiki?curid=69566", "title": "Forese", "text": "O termo forese pode referirse:"}
{"id": "69567", "revid": "1987", "url": "https://gl.wikipedia.org/wiki?curid=69567", "title": "530", "text": "Outros.\nHistoria ano a ano"}
{"id": "69568", "revid": "56817", "url": "https://gl.wikipedia.org/wiki?curid=69568", "title": "533", "text": "Outros.\nHistoria ano a ano"}
{"id": "69569", "revid": "56817", "url": "https://gl.wikipedia.org/wiki?curid=69569", "title": "548", "text": ""}
{"id": "69570", "revid": "2465", "url": "https://gl.wikipedia.org/wiki?curid=69570", "title": "Galicia Express", "text": ""}
{"id": "69571", "revid": "109216", "url": "https://gl.wikipedia.org/wiki?curid=69571", "title": "Competencia (biolox\u00eda)", "text": "Competencia \u00e9 un tipo de relaci\u00f3n interespec\u00edfica que ten lugar entre varios organismos de diferentes especies, pero do mesmo nivel tr\u00f3fico ou de obtenci\u00f3n de recursos, cando exixte unha demanda activa dun recurso com\u00fan que pode ser limitado.\nTam\u00e9n pode establecerse a relaci\u00f3n de competencia entre d\u00faas poboaci\u00f3ns cando escasean factores de tipo abi\u00f3tico. As\u00ed, d\u00faas plantas poder\u00e1n competir pola cantidade de auga que hai no chan, ou ben d\u00faas aves poder\u00e1n competir polo espazo en que construir\u00e1n os seus ni\u00f1os, \u00e9 dicir, o espazo de ani\u00f1aci\u00f3n.\nA competencia foi, segundo as teor\u00edas con maior aceptaci\u00f3n actualmente, moi relevante na evoluci\u00f3n das especies, xa que \u00e9 peza fundamental da selecci\u00f3n natural.\nEntre especies non sempre se dan relaci\u00f3ns de competencia. No caso contrario, onde polo menos unha especie se beneficia por medrar xunto a outra, denom\u00ednase facilitaci\u00f3n.\nTipos de competencia.\nCompetencia por interferencia.\n\u00c9 a que ten lugar cando se realiza unha actividade que limita indirectamente o acceso do outro competidor ao recurso com\u00fan.\nCompetencia por explotaci\u00f3n.\nOcorre cando varias especies te\u00f1en acceso ao mesmo tempo a un mesmo recurso. Son exemplo disto os le\u00f3ns e os guepardos en \u00c1frica.\nPrincipio de exclusi\u00f3n competitiva.\nObservouse que cando d\u00faas especies compiten, unha delas excl\u00fae ou elimina a outra, co cal se ve beneficiada. Este feito, postulado polo investigador ruso G. F. Gause, co\u00f1\u00e9cese co nome de principio de exclusi\u00f3n competitiva. Por\u00e9n, algunhas poboaci\u00f3ns non entran en competencia, a pesar de que precisan o mesmo recurso para vivir e que escasea no ambiente; neste caso ocorre que unha das especies obt\u00e9n o recurso durante un intervalo de tempo concreto do d\u00eda (ma\u00f1\u00e1, atardecer, noite etc.), e a outra especie durante un intervalo de tempo do d\u00eda distinto, reducindo as\u00ed a necesidade de competencia e evitando que ningunha das d\u00faas especies se vexa deste modo prexudicada. Deste xeito, ambas as d\u00faas especies poden sobrevivir."}
{"id": "69572", "revid": "56817", "url": "https://gl.wikipedia.org/wiki?curid=69572", "title": "549", "text": ""}
{"id": "69573", "revid": "5863", "url": "https://gl.wikipedia.org/wiki?curid=69573", "title": "Facilitaci\u00f3n", "text": ""}
{"id": "69575", "revid": "2338", "url": "https://gl.wikipedia.org/wiki?curid=69575", "title": "Relaci\u00f3ns interespec\u00edficas", "text": ""}
{"id": "69576", "revid": "56817", "url": "https://gl.wikipedia.org/wiki?curid=69576", "title": "550", "text": ""}
{"id": "69577", "revid": "56817", "url": "https://gl.wikipedia.org/wiki?curid=69577", "title": "559", "text": ""}
{"id": "69578", "revid": "5863", "url": "https://gl.wikipedia.org/wiki?curid=69578", "title": "Depredaci\u00f3n", "text": "A depredaci\u00f3n \u00e9 unha interacci\u00f3n biol\u00f3xica na que un organismo, o depredador, mata e devora a outro organismo, a presa. Forma parte dunha familia de comportamentos de alimentaci\u00f3n com\u00fans que incl\u00faen o parasitismo e a micropredaci\u00f3n (que normalmente non matan o h\u00f3spede) e o parasitoidismo (que sempre acaba matando o h\u00f3spede). \u00c9 distinto do comportamento preeiro de alimentarse de presas mortas, a\u00ednda que moitos depredadores tam\u00e9n o practican; superp\u00f3nse cos herbivorismo, xa que os predadores de sementes e os frux\u00edvoros destrutivos tam\u00e9n son depredadores.\nOs depredadores poden buscar ou perseguir activamente presas ou esperalas, moitas veces ocultas. Cando se detecta unha presa, o depredador valora se a ataca. Isto pode implicar emboscada ou depredaci\u00f3n de persecuci\u00f3n. Se o ataque ten \u00e9xito, o depredador mata a presa, elimina calquera parte non comestible como a cuncha ou as espi\u00f1as e c\u00f3mea.\nOs depredadores est\u00e1n adaptados e adoitan estar moi especializados para a caza, con sentidos agudos como a visi\u00f3n, o o\u00eddo ou o olfacto. Moitos animais depredadores, tanto os vertebrados como os invertebrados, te\u00f1en gadoupas ou dentes afiados para agarrar, matar e cortar as s\u00faas presas. Outras adaptaci\u00f3ns incl\u00faen o furtivismo e o mimetismo agresivo que melloran a eficiencia da caza.\nA depredaci\u00f3n ten un poderoso efecto selectivo sobre as presas, e as presas desenvolven adaptaci\u00f3ns antipredadores como coloraci\u00f3n de advertencia, sinais de alarma, camuflaxe, mimetismo ou espi\u00f1as e qu\u00edmicos defensivos. \u00c1s veces, depredadores e presas at\u00f3panse nunha carreira de armamentos evolutiva, un ciclo de adaptaci\u00f3ns e contraadaptaci\u00f3ns. A depredaci\u00f3n foi o principal motor da evoluci\u00f3n dende polo menos o per\u00edodo C\u00e1mbrico.\nDefinici\u00f3n.\nNo nivel m\u00e1is b\u00e1sico, os depredadores matan e comen outros organismos. Por\u00e9n, o concepto de depredaci\u00f3n \u00e9 amplo, def\u00ednese de forma diferente en diferentes contextos e incl\u00fae unha gran variedade de m\u00e9todos de alimentaci\u00f3n e algunhas relaci\u00f3ns que te\u00f1en como resultado a morte da presa non se denominan xeralmente depredaci\u00f3n. Un parasitoide, como unha avespa de Darwin, pon os seus ovos dentro ou sobre o seu h\u00f3spede; os ovos eclosionan en larvas, que comen o h\u00f3spede, e morre inevitablemente. Os zo\u00f3logos xeralmente chaman isto unha forma de parasitismo, a\u00ednda que convencionalmente se pensa que os parasitos non matan os seus h\u00f3spedes. P\u00f3dese definir que un depredador difire dun parasitoide en que ten moitas presas, capturadas ao longo da s\u00faa vida, mentres que a larva dun parasitoide s\u00f3 ten unha, ou polo menos ten o seu abastecemento de alimentos nunha soa ocasi\u00f3n."}
{"id": "69579", "revid": "56817", "url": "https://gl.wikipedia.org/wiki?curid=69579", "title": "Presa", "text": ""}
{"id": "69580", "revid": "624", "url": "https://gl.wikipedia.org/wiki?curid=69580", "title": "551", "text": "Acontecementos.\nArte e cultura.\nO historiador godo Xordanes remata d\u00faas obras de historia: \"De origine actibusque Getarum\" (\"Sobre a orixe e feitos dos getas\") e m\u00e1is \"De summa temporum vel origine actibusque gentis Romanorum\" (\"Sobre a remota era ou orixe e feitos dos romanos\")."}
{"id": "69581", "revid": "56817", "url": "https://gl.wikipedia.org/wiki?curid=69581", "title": "553", "text": ""}
{"id": "69582", "revid": "624", "url": "https://gl.wikipedia.org/wiki?curid=69582", "title": "Olimpo, Exarca", "text": ""}
{"id": "69585", "revid": "5863", "url": "https://gl.wikipedia.org/wiki?curid=69585", "title": "Castelo de Nara\u00edo", "text": "O Castelo de Nara\u00edo \u00e9 un castelo medieval situado ao p\u00e9 do r\u00edo Castro, na parroquia de Santa Mar\u00eda de Nara\u00edo (San Sadurni\u00f1o). Tralo seu abandono no s\u00e9culo XVII foise irmandando co h\u00e1bitat que o rodea, chegando aos nosos d\u00edas como unha rom\u00e1ntica e florida ru\u00edna ao pe do r\u00edo Castro, afluente do r\u00edo Grande de Xuvia. Foi declarado Ben de Interese Cultural en 1994.\nHistoria.\nPertenceu esta fortaleza a Gonzalo Pi\u00f1eiro, nobre galego que tomou partido por Pedro I O Cruel na guerra civil que o enfrontou con Henrique II de Trast\u00e1mara. Vencido o seu se\u00f1or as hostes do Trast\u00e1mara perseguiron aos Pi\u00f1eiro ata derrotar ao \u00faltimo deles en Anca. Henrique concedeulle as terras e o castelo aos Andrade en pago a s\u00faa axuda durante a contenda.\nSegundo Comerma y Batalla o castelo tornou aos seus antigos propietarios no ano 1527.\nO castelo foi abandonado no s\u00e9culo XVII e o seu estudo comeza coa publicaci\u00f3n a principios do s\u00e9culo XX dun libri\u00f1o sobre tres castelos pr\u00f3ximos a Ferrol no que presentaba un plano do castelo cos seus sotos, libro este obra do enxe\u00f1eiro catal\u00e1n residente en Ferrol Andr\u00e9s Avelino Comerma y Batalla.\nA principios do ano 2007 un equipo dirixido polo arque\u00f3logo lugu\u00e9s Anxo Felpeto iniciou un proxecto de investigaci\u00f3n e rehabilitaci\u00f3n do castelo.\nDescrici\u00f3n.\nUnha escalinata de pedra e madeira permite o ascenso ata o que se conserva da fortificaci\u00f3n a torre da homenaxe e os muros do patio de armas.\nA entrada principal \u00e9 unha porta alintelada onde se situaba o anci\u00f1o e a porta levadiza. Conserva outras portas unhas de arcos de medio punto e outras con arcos escarzanos.\nA torre da homenaxe estrut\u00farase en catro plantas co teito abovedado. A porta de acceso sit\u00faase nove metros m\u00e1is alta que a porta principal. Outra pequena porta \u00e1brese na planta inferior. No seu lado sur \u00e1brese unha pequena vent\u00e1 xeminada co parteluz soportando dous arcos de medio punto. Unha \u00faltima abertura se pode apreciar na torre, tr\u00e1tase dunha latrina apoiada en canzorros.\nO Castelo \u00e9 propiedade da Casa de Alba que o cedeu por 30 anos \u00e1 Xunta de Galicia."}
{"id": "69586", "revid": "1131", "url": "https://gl.wikipedia.org/wiki?curid=69586", "title": "Castelo de Santa Cruz", "text": "O castelo de Santa Cruz tr\u00e1tase dun castelo situado no Porto de Santa Cruz (Li\u00e1ns, Oleiros), emprazado nunha illa e que serviu de efectiva defensa da r\u00eda da Coru\u00f1a en contadas ocasi\u00f3ns.\nHistoria.\nAs obras de construci\u00f3n inici\u00e1ronse no ano 1594 ou 1595, sendo capit\u00e1n xeneral de Galicia Diego das Mari\u00f1as, seguindo os planos do enxe\u00f1eiro militar Pedro Rodr\u00edguez Mu\u00f1iz. No s\u00e9culo XVIII completouse con novos baluartes, pavill\u00f3ns e parapetos, sendo Mart\u00edn Cerme\u00f1o o capit\u00e1n xeneral.\nDespois de perder o seu valor estrat\u00e9xico e ficar abandonado, o castelo foi mercado por Jos\u00e9 Quiroga P\u00e9rez de Deza, marido de Emilia Pardo Baz\u00e1n, para constru\u00edr unha residencia estival. A s\u00faa filla, Blanca Quiroga, decidiu doarllo ao ex\u00e9rcito en 1939 para ser usado como casa de colonias estivais dos orfos de guerra. Ese foi o seu uso at\u00e9 1978, en que o castelo volveu quedar desocupado.\nEn 1989, o concello de Oleiros adquiriu o castelo para dedicalo a fins de educaci\u00f3n ambiental. En 2001 fundouse al\u00ed o CEIDA, froito dun convenio de colaboraci\u00f3n entre a Conseller\u00eda de Medio Ambiente, Territorio e Infraestruturas, a Universidade da Coru\u00f1a e o concello de Oleiros."}
{"id": "69587", "revid": "98629", "url": "https://gl.wikipedia.org/wiki?curid=69587", "title": "Eur\u00edbor", "text": "Eur\u00edbor (acr\u00f3nimo de \"European Interbank Offered Rate\", en galego \"tipo europeo de oferta interbancaria\") \u00e9 un \u00edndice de referencia publicado diariamente que indica o tipo de xuro medio \u00f3 que as entidades financeiras se ofrecen a prestar di\u00f1eiro no mercado interbancario do euro (\u00e9 dicir, a outros bancos).\nEste \u00edndice \u00e9 calculado pola Federaci\u00f3n Bancaria Europea e efect\u00faase cos datos das 24 principais entidades bancarias da zona euro. Consiste no tipo de xuro medio de contado para as operaci\u00f3ns de dep\u00f3sito de euros a prazo.\nEste tipo de xuro apl\u00edcase \u00e1s operaci\u00f3ns entre bancos de Europa partindo dos prezos de oferta dos pr\u00e9stamos que se fan entre si os 64 principais bancos europeos; isto significa que \u00e9 a porcentaxe que paga como taxa un banco cando outro lle deixa di\u00f1eiro.\nRealmente o eur\u00edbor non \u00e9 un s\u00f3 tipo, sen\u00f3n un conxunto deles. As entidades financeiras usan diferentes tipos de xuro segundo o prazo ao que se prestan di\u00f1eiro. Polo tanto p\u00f3dese falar de eur\u00edbor a unha, d\u00faas ou tres semanas e a entre un e doce meses. A media mensual do eur\u00edbor a un ano \u00e9 a que se usa normalmente como referencia para as hipotecas. Tam\u00e9n existe o tipo de xuro a un d\u00eda que se denomina Eonia.\nO seu valor actual\u00edzase diariamente e \u00e9 publicado pola axencia Reuters. A media mensual publ\u00edcase en Espa\u00f1a no BOE.\n\u00c9 un \u00edndice moi importante do mercado financeiro, xa que afecta, entre outras cousas, aos pr\u00e9stamos bancarios.\nO eur\u00edbor soamente se aplica nos bancos dos Estados membros da Uni\u00f3n Europea que forman parte da Eurozona. Os tipos de referencia locais, como por exemplo o Pibor de Par\u00eds ou o Fibor de Frankfurt, xunt\u00e1ronse ao eur\u00edbor o 1 de xaneiro de 1999. No caso de Espa\u00f1a, o eur\u00edbor substitu\u00edu ao Mibor a ra\u00edz do traspaso de competencias do Banco de Espa\u00f1a ao Banco Central Europeo.\nProceso de c\u00e1lculo do eur\u00edbor.\nO c\u00e1lculo e publicaci\u00f3n do valor do eur\u00edbor realizase t\u00f3dolos d\u00edas laborables pola axencia Reuters, de acordo ao seguinte proceso:\nO hist\u00f3rico de datos do eur\u00edbor pode conseguirse nas p\u00e1xinas 47860-47866 (EURIBORRECAP01/EURIBORRECAP08) do sistema Reuters por un per\u00edodo dun mes, ou consultarse na p\u00e1xina do eur\u00edbor."}
{"id": "69588", "revid": "89787", "url": "https://gl.wikipedia.org/wiki?curid=69588", "title": "Sistema Europeo de Bancos Centrais", "text": "O Sistema Europeo de Bancos Centrais (SEBC) est\u00e1 composto polo Banco Central Europeo e os bancos centrais nacionais dos estados membros da Uni\u00f3n Europea (UE) independentemente de se est\u00e1n integrados no Euro ou non. O Tratado da Uni\u00f3n Europea atrib\u00fae ao SEBC as funci\u00f3ns de dese\u00f1o e execuci\u00f3n da pol\u00edtica monetaria dos pa\u00edses que conformen a \u00e1rea do euro. O obxectivo primordial que o Tratado asigna ao SEBC \u00e9 o de manter a estabilidade de prezos, sen prexu\u00edzo de cal \"apoiar\u00e1 as pol\u00edticas econ\u00f3micas xerais da Comunidade\". En principio prev\u00edase que todos os estados membros da Uni\u00f3n Europea se integraran no Euro, por\u00e9n ao non ser as\u00ed, a entidade encargada da pol\u00edtica monetaria na zona euro pasou a ser o Eurosistema, mentres que o SEBC asumir\u00e1 estas funci\u00f3ns no momento en que todos os estados adopten o Euro."}
{"id": "69589", "revid": "35560", "url": "https://gl.wikipedia.org/wiki?curid=69589", "title": "Banco Central Europeo", "text": "O Banco Central Europeo (BCE), \u00e9 o banco central da moeda \u00fanica europea, o Euro, e constit\u00fae o principal eixo do Eurosistema.\nEsta entidade \u00e9 un dos \u00f3rganos m\u00e1is importantes da Uni\u00f3n Europea (UE) e ten a s\u00faa central en Fr\u00e1ncfort do Meno, Alema\u00f1a.\nHistoria.\nO BCE constitu\u00eduse o 1 de xu\u00f1o de 1998.\nAntecedentes:\nO 2 de maio de 1998, o Consello da Uni\u00f3n Europea, na s\u00faa composici\u00f3n de Xefes de Estado e de Goberno, decidiu por unanimidade que once Estados membros (B\u00e9lxica, Alema\u00f1a, Espa\u00f1a, Francia, Irlanda, Italia, Luxemburgo, os Pa\u00edses Baixos, Austria, Portugal e Finlandia) cumpr\u00edan as condici\u00f3ns necesarias para a adopci\u00f3n da moeda \u00fanica o 1 de xaneiro de 1999. Ditos pa\u00edses participar\u00edan, polo tanto, na terceira fase da Uni\u00f3n Econ\u00f3mica e Monetaria Europea (UEM). Os xefes de Estado ou de Goberno chegaron as\u00ed mesmo a un acordo pol\u00edtico con relaci\u00f3n \u00e1s persoas que haber\u00edan de recomendarse como membros do Comit\u00e9 Executivo do BCE.\nAo mesmo tempo, os ministros de Econom\u00eda dos Estados membros que adoptaron a moeda \u00fanica acordaron, xunto cos gobernadores dos bancos centrais nacionais de ditos pa\u00edses, a Comisi\u00f3n Europea e o Instituto Monetario Europeo (IME), que os tipos de cambio centrais bilaterais do Sistema Monetario Europeo (SME) das moedas dos Estados membros participantes ser\u00edan utilizados para determinar os tipos de conversi\u00f3n irrevoc\u00e1bel do euro.\nO 25 de maio de 1998, os gobernos dos once Estados membros participantes nomearon ao presidente, ao vicepresidente e aos outros catro membros do Comit\u00e9 Executivo do BCE. A toma de posesi\u00f3n efectiva destes cargos tivo lugar o 1 de xu\u00f1o de 1998 e sinalou a constituci\u00f3n do BCE.\nO BCE e os bancos centrais nacionais dos Estados membros participantes constit\u00faen o Eurosistema, sobre o que recae o cometido de estabelecer e formular a pol\u00edtica monetaria \u00fanica na terceira fase da UEM.\nFunci\u00f3ns.\nA funci\u00f3n principal do BCE \u00e9 manter o poder adquisitivo da moeda \u00fanica e, deste xeito, a estabilidade de prezos na zona euro que comprende os dezaoito pa\u00edses da UE que adoptaron o euro. O BCE controla a oferta monetaria e a evoluci\u00f3n dos prezos.\nA base xur\u00eddica da pol\u00edtica monetaria \u00fanica est\u00e1 estabelecida no Tratado constitutivo da Comunidade Europea e nos Estatutos do Sistema Europeo de Bancos Centrais (SEBC) e do BCE. Os Estatutos estabeleceron a constituci\u00f3n do BCE e do SEBC a partir do 1 de xu\u00f1o de 1998.\nO BCE \u00e9 tam\u00e9n respons\u00e1bel de fixar as grandes li\u00f1as e executar a pol\u00edtica econ\u00f3mica e monetaria da UE.\nPara iso o BCE traballa co SEBC, que incl\u00fae aos 25 pa\u00edses da UE. Por\u00e9n, soamente 18 destes pa\u00edses adoptaron ata agora o euro, constitu\u00edndo as\u00ed a \"zona euro\", e os seus bancos centrais xunto co BCE, forman o \"Eurosistema\".\nO BCE ten personalidade xur\u00eddica propia de acordo co dereito p\u00fablico internacional.\nOrganizaci\u00f3n.\nO primeiro presidente da entidade foi Wim Duisenberg, substitu\u00eddo o 1 de novembro de 2003 por Jean-Claude Trichet e desde 2011 at\u00e9 2019 foi presidido por Mario Draghi. En 2019 Draghi foi sucedido por Christine Lagarde. \nO traballo do BCE organ\u00edzase mediante as seguintes instancias decisorias.\nO Comit\u00e9 Executivo\nFormado polo Presidente do BCE, o Vicepresidente e outros catro membros, todos designados por com\u00fan acordo dos presidentes o primeiros ministros dos pa\u00edses da zona euro. O seu mandato \u00e9 de oito anos non renov\u00e1bel.\nO Comit\u00e9 \u00e9 respons\u00e1bel de aplicar a pol\u00edtica monetaria definida polo Consello de Goberno e de dar instruci\u00f3ns aos bancos centrais nacionais. Tam\u00e9n prepara as reuni\u00f3ns do Consello de Goberno e enc\u00e1rgase da xesti\u00f3n coti\u00e1 do BCE.\nO Consello de Goberno\n\u00c9 a m\u00e1xima instancia decisoria do BCE. Est\u00e1 formado polos seis membros do Comit\u00e9 Executivo e os gobernadores dos 12 bancos centrais da zona euro. Pres\u00eddeo o Presidente do BCE. A s\u00faa misi\u00f3n primaria \u00e9 definir a pol\u00edtica monetaria da zona euro e, en especial, fixar os tipos de xuro ao que os bancos comerciais poden obter di\u00f1eiro do banco central.\nO Consello Xeral\nO Consello Xeral \u00e9 o terceiro organismo decisorio do BCE. Est\u00e1 formado polo Presidente do BCE, o Vicepresidente e os gobernadores dos bancos centrais nacionais dos 25 Estados membros da UE. Contrib\u00fae ao traballo consultivo e de coordenaci\u00f3n e axuda a preparar a futura ampliaci\u00f3n da zona euro.\nSede.\nA sede actual do BCE \u00e9 a \"Eurotower\", un edificio que se levanta en Frankfurt e que tam\u00e9n serve de sede \u00e1 SEBC."}
{"id": "69590", "revid": "5863", "url": "https://gl.wikipedia.org/wiki?curid=69590", "title": "Lei natural", "text": "A Lei Natural \u00e9 o conxunto de principios que, en \u00e9tica, teolox\u00eda, dereito e teor\u00eda social, remite ao que se sup\u00f3n son as caracter\u00edsticas permanentes da natureza humana, que poden servir como modelo para guiar e valorar a conduta \u00e9 as leis civ\u00eds. A lei natural considerase, en esencia, invariable e aplicable nun sentido universal. A causa da ambig\u00fcidade da palabra \u201cnatureza\u201d, o significado de natural var\u00eda. As\u00ed, a lei natural pode ser considerada como un ideal ao que aspira a humanidade, ou un feito xeral entendido como o modo en que act\u00faan por norma ou regra xeral os seres humanos. A lei natural \u00e9 diferente da lei positiva, establecida pola sociedade civil.\nHistoria.\nGrecia cl\u00e1sica.\nOs fil\u00f3sofos gregos foron os primeiros en elaborar unha doutrina da lei natural. No s\u00e9culo VI a.C., Her\u00e1clito falaba dunha sabedor\u00eda com\u00fan que impregna todo o Universo: \u201ctodas as leis humanas se nutren dunha, a divina\u201d. Arist\u00f3teles distingu\u00eda entre d\u00faas clases de xustiza: \u201cUnha norma de xustiza \u00e9 natural cando ten a mesma validez en todas partes, e non depende de que a aceptemos ou non; unha norma \u00e9 legal (convencional) cando en primeira instancia pode ser fixada nun sentido ou noutro con indiferenza\u201d.\nIdade moderna.\nO xurista holand\u00e9s Hugo Grocio est\u00e1 considerado o fundador da teor\u00eda moderna da lei natural. A s\u00faa definici\u00f3n desta como o conxunto de regras que poden ser descubertas polo uso da raz\u00f3n \u00e9 tradicional, pero ao presentar a hip\u00f3tese de que a s\u00faa lei ter\u00eda validez sempre, a\u00ednda que Deus non existira ou no suposto de que os problemas dos seres humanos non tiveran ningunha importancia para Deus, estableceu unha separaci\u00f3n dos presupostos teol\u00f3xicos e preparou o cami\u00f1o para as teor\u00edas racionalistas dos s\u00e9culos XVII e XVIII. Por esta v\u00eda desvinculouse do escolasticismo na s\u00faa metodolox\u00eda, a\u00ednda que non no seu contido.\nUnha segunda innovaci\u00f3n de Grocio foi considerar esta lei como dedutiva e independente da experiencia; na s\u00faa obra \"De iure belli ac paci\" (Sobre o dereito da guerra e a paz, 1625) afirmaba: \u201cAs\u00ed como os matem\u00e1ticos tratan as figuras como abstracci\u00f3ns dos seus corpos, as\u00ed no trato da lei afasto o meu xu\u00edzo de todos os feitos particulares\u201d"}
{"id": "69591", "revid": "5863", "url": "https://gl.wikipedia.org/wiki?curid=69591", "title": "CITES", "text": "O Convenio CITES (Convenci\u00f3n sobre o Comercio Internacional de Especies Ameazadas de fauna e flora silvestres) \u00e9 un acordo internacional concertado entre os gobernos para asegurar que o comercio internacional de esp\u00e9cimes de animais e plantas salvaxes non ameace a s\u00faa supervivencia no seu medio natural. Foi asinado en Washington o 3 de marzo de 1973 por 21 pa\u00edses e entrou en vigor o 1 de xullo de 1975. Actualmente est\u00e1n adheridos 172 pa\u00edses, denominados Partes. A adhesi\u00f3n de Espa\u00f1a ao Convenio CITES efectuouse mediante o Instrumento de ratificaci\u00f3n de 16 de maio de 1986.\nHoxe en d\u00eda, o CITES ofrece diversos graos de protecci\u00f3n a m\u00e1is de 33.000 especies de animais e plantas.\nProblem\u00e1tica.\nEst\u00edmase que anualmente o comercio internacional de vida silvestre el\u00e9vase a miles de mill\u00f3ns de d\u00f3lares e afecta a centos de mill\u00f3ns de esp\u00e9cimes de animais e plantas. O comercio abarca dende os animais e plantas vivas ata unha ampla gama de produtos derivados dos mesmos, como os produtos alimenticios, os artigos de coiro de animais ex\u00f3ticos, os instrumentos musicais fabricados con madeira, os artigos de recordo para os turistas, as medicinas, ou a madeira.\nAlg\u00fans factores como o comercio ou os niveis de explotaci\u00f3n dalg\u00fans animais e plantas son elevados, e isto, xunto coa destruci\u00f3n do seu h\u00e1bitat, poden provocar a mingua consider\u00e1bel das poboaci\u00f3ns e incluso facer que algunhas especies cheguen ao bordo da extinci\u00f3n. Moitas das especies obxecto desta convenci\u00f3n non est\u00e1n en perigo, pero mediante a regulaci\u00f3n dun comercio sustent\u00e1bel gar\u00e1ntese a preservaci\u00f3n destes recursos no futuro.\nFuncionamento.\nOs pa\u00edses adh\u00edrense voluntariamente. Os estados que se unen \u00e1 Convenci\u00f3n co\u00f1\u00e9cense como Partes. O CITES ofrece un marco que debe ser respectado por cada unha das Partes, as cales poden promulgar unha lexislaci\u00f3n m\u00e1is estrita a nivel nacional, sempre dentro do marco m\u00ednimo establecido pola Convenci\u00f3n.\nO CITES \u00e9 un dos acordos ambientais con maior n\u00famero de membros que o subscribiron. Somete o comercio internacional de esp\u00e9cimes silvestres ameazadas e dos seus produtos a certos controis.\nPara o seu funcionamento, existen dous \u00f3rganos:\nToda importaci\u00f3n, exportaci\u00f3n, reexportaci\u00f3n ou \"introduci\u00f3n\" de especies amparadas pola convenci\u00f3n debe autorizarse mediante un sistema de concesi\u00f3n de licenzas e de emisi\u00f3n de certificaci\u00f3ns para as excepci\u00f3ns previstas no propio Convenio, de xeito que toda especie ameazada ou produto derivado da mesma obxecto de comercio exterior se atope completamente documentada.\nAs especies amparadas polo CITES est\u00e1n inclu\u00eddas en tres Ap\u00e9ndices segundo o grao de protecci\u00f3n que necesiten.\nAplicaci\u00f3n na UE.\nA aplicaci\u00f3n deste Convenio no territorio da UE e, polo tanto, en Espa\u00f1a, l\u00e9vase a cabo en virtude da aplicaci\u00f3n conxunta de dous regulamentos:"}
{"id": "69592", "revid": "98629", "url": "https://gl.wikipedia.org/wiki?curid=69592", "title": "Realimentaci\u00f3n negativa", "text": " \nA Realimentaci\u00f3n negativa ou retroalimentaci\u00f3n negativa \u00e9 un mecanismo de control onde o valor da sa\u00edda do sistema se combina co da entrada para producir un resultado est\u00e1bel. Se a sa\u00edda do sistema aumenta, a realimentaci\u00f3n far\u00e1 que tenda a baixar e se baixa tender\u00e1 a facela subir, estabiliz\u00e1ndose o resultado.\nCaracter\u00edsticas.\nAs retroalimentaci\u00f3ns negativas se establecen en cadeas pechadas, sempre que o n\u00famero de relaci\u00f3ns negativas non sexa par. Se indica mediante un signo (-) dentro dun c\u00edrculo situado no centro da relaci\u00f3n. Este tipo de bucle esta presente en toda clase de controis, tanto naturais como artificiais. Un exemplo deste tipo de bucle, e o term\u00f3stato da calefacci\u00f3n que funciona do seguinte xeito: se a temperatura ambiente e menor que a establecida, acender\u00e1 a calefacci\u00f3n, pero se e maior, a desconectar\u00e1. Este mecanismo consegue manter estable a temperatura."}
{"id": "69593", "revid": "25871", "url": "https://gl.wikipedia.org/wiki?curid=69593", "title": "Hip\u00f3tese", "text": "Unha hip\u00f3tese \u00e9 unha proposici\u00f3n que establece relaci\u00f3ns entre os feitos; para outros \u00e9 unha posible soluci\u00f3n \u00f3 problema; outros sustentan que a hip\u00f3tese non \u00e9 m\u00e1is que unha relaci\u00f3n entre as variables, e, por \u00faltimo, hai quen afirma que \u00e9 un m\u00e9todo de comprobaci\u00f3n."}
{"id": "69596", "revid": "89787", "url": "https://gl.wikipedia.org/wiki?curid=69596", "title": "Principio de precauci\u00f3n", "text": "O principio de precauci\u00f3n \u00e9 un proceso que prev\u00e9 como se debe protexer o ambiente ou a sa\u00fade p\u00fablica ante posibles perigos do cal non est\u00e1n determinados ditos perigos. Esta medida non pode ser tomada como un medio de proteccionismo.\nResoluci\u00f3n de Nisa.\nNo convenio de Nisa xunt\u00e1ronse os pa\u00edses membros da Uni\u00f3n Europea e determinaron o principio de precauci\u00f3n, que se debe adoptar cando unha avaliaci\u00f3n pluridisciplinaria, independente e transparente realizada sobre a base de datos existentes, non permita saber o risco que pode causar. As medidas adoptadas te\u00f1en que procurar alterar o menos posible as relaci\u00f3ns comerciais entre pa\u00edses, tendo en conta o principio de proporcionalidade xa como riscos a curto e longo prazo, e por \u00faltimo reexaminar frecuentemente os avances cient\u00edficos. Por \u00faltimo, o Consello Europeo acentuou a importancia da consulta e informaci\u00f3n \u00e1 sociedade civil."}
{"id": "69597", "revid": "89787", "url": "https://gl.wikipedia.org/wiki?curid=69597", "title": "Axenda 21", "text": "A Axenda 21 (en ) \u00e9 un plan de acci\u00f3n non vinculante da Organizaci\u00f3n das Naci\u00f3ns Unidas para co desenvolvemento sustent\u00e1bel como obxectivo. Foi aprobado na Cimeira da Terra por 173 gobernos na \"Conferencia das Naci\u00f3ns Unidas sobre o ambiente e desenvolvemento\" que se levou a cabo na cidade brasileira R\u00edo de Xaneiro no 1992.\nAxenda 21 local.\nA Axenda 21 local \u00e9 a contribuci\u00f3n de cada concello e a s\u00faa comunidade local \u00e1 sustentabilidade, nun proceso aberto e participativo dirixido a mellorar a calidade de vida dos seus cidad\u00e1ns, compromet\u00e9ndose a actuar cara \u00e1 reducir o impacto e mellorar a conservaci\u00f3n ambiental, e mellorar o modelo social e econ\u00f3mico do concello."}
{"id": "69599", "revid": "2631", "url": "https://gl.wikipedia.org/wiki?curid=69599", "title": "Realimentaci\u00f3n positiva", "text": ""}
{"id": "69600", "revid": "1987", "url": "https://gl.wikipedia.org/wiki?curid=69600", "title": "Teor\u00eda cient\u00edfica", "text": "Unha teor\u00eda cient\u00edfica \u00e9 unha explicaci\u00f3n ou descrici\u00f3n (verdadeira ou falsa) conseguida a partir de observaci\u00f3ns ou experimentos que previamente numerosos cient\u00edficos comprobaron dando estas observaci\u00f3ns un resultado positivo. Se un s\u00f3 destes experimentos comprobase que d\u00e1 un resultado negativo a teor\u00eda descartar\u00edase. As teor\u00edas enfr\u00f3ntanse a un problema en canto a definici\u00f3n, e isto \u00e9 debido \u00e1 diversidade de definici\u00f3ns que se lle deron, por isto presenta certa ambig\u00fcidade.\nEtimolox\u00eda.\nA palabra deriva do grego \"theore\u00een\", \"observar\". De acordo con algunhas fontes, \"theore\u00een\" era frecuentemente utilizado no contexto de observar unha escena teatral, o que quizais explica o porqu\u00e9 algunhas veces a palabra teor\u00eda \u00e9 utilizada para representar algo provisional ou non completamente real\nClasificaci\u00f3n das teor\u00edas cient\u00edficas.\nAs teor\u00edas poden clasificarse de d\u00faas maneiras distintas segundo a s\u00faa forma:\nA teor\u00eda formal pode ser m\u00e1is precisa, pero af\u00e1stase da realidade porque a abstrae, mentres que a teor\u00eda emp\u00edrica \u00e9 m\u00e1is inexacta, pero garda maior relaci\u00f3n coa realidade.\nPasos para formular unha teor\u00eda (o m\u00e9todo cient\u00edfico).\nA definici\u00f3n de Francis Bacon sobre modelo cient\u00edfico (pasos posteriores \u00e1 formulaci\u00f3n dunha teor\u00eda): En termos xerais, os cient\u00edficos deben seguir unha sistematizaci\u00f3n para obter unha deduci\u00f3n v\u00e1lida acerca de algo. Esta sistematizaci\u00f3n res\u00famese nos pasos do m\u00e9todo cient\u00edfico.\nO primeiro paso en calquera investigaci\u00f3n \u00e9 a observaci\u00f3n. A observaci\u00f3n consiste en fixar a atenci\u00f3n nunha porci\u00f3n do Universo. Mediante a observaci\u00f3n identif\u00edcanse as realidades ou acontecementos espec\u00edficos do cosmos a trav\u00e9s dos nosos sentidos.\nO segundo paso \u00e9 o razoamento indutivo, trata de dar unha ou m\u00e1is respostas l\u00f3xicas \u00e1s preguntas. Cada resposta \u00e9 unha introduci\u00f3n tentativa que pode servir como unha gu\u00eda para o resto da investigaci\u00f3n. Estas soluci\u00f3ns preliminares a un problema son as hip\u00f3teses.\nDespois de enunciar unha ou m\u00e1is hip\u00f3teses, ou explicaci\u00f3ns propostas, o investigador elabora unha ou m\u00e1is predici\u00f3ns, as cales deben ser consistentes coas observaci\u00f3ns e hip\u00f3teses. Para facer isto, o investigador usa o razoamento dedutivo.\nDe seguido, as predici\u00f3ns son sometidas a probas sistem\u00e1ticas para comprobar a s\u00faa ocorrencia no futuro. Estas comprobaci\u00f3ns en conxunto reciben o nome de experimentaci\u00f3n.\nA experimentaci\u00f3n consiste en someter a un suxeito ou proceso a variables controladas de xeito artificial.\nA experimentaci\u00f3n pode realizarse de diversos xeitos, pero a experimentaci\u00f3n controlada \u00e9 unha caracter\u00edstica propia do m\u00e9todo cient\u00edfico, de tal xeito que outros sistemas m\u00e1is sinxelos non son viables para o prop\u00f3sito da ciencia.\nNa experimentaci\u00f3n controlada d\u00e9bense ter dous grupos de proba: un suxeito chamado grupo de control ou grupo testemu\u00f1a, e outro chamado grupo experimental. O grupo de control e o grupo experimental, son sometidos \u00e1s mesmas condici\u00f3ns, exclu\u00edndo a variable que se elixiu para o estudo. O grupo de control non \u00e9 sometido \u00e1 variable, s\u00f3 se somete ao grupo experimental. Obs\u00e9rvanse os resultados e rex\u00edstranse as diferenzas entre ambos os grupos. Se o investigador nota unha diferenza entre ambos os grupos, ent\u00f3n pode deducir unha resposta. Conforme a investigaci\u00f3n avanza, as hip\u00f3teses falsas rex\u00e9itanse unha a unha, ata obter a resposta m\u00e1is plausible de todas as hip\u00f3teses que se presentaron inicialmente. Cando a hip\u00f3tese se verifica, ent\u00f3n proc\u00e9sase a declaraci\u00f3n final, que en ciencias se chama teor\u00eda. Se a teor\u00eda se verifica como verdadeira en todo tempo e lugar, ent\u00f3n \u00e9 considerada como lei.\nUnha explicaci\u00f3n visual.\nPor pasos, a tira amosa:\n1. O primeiro \u00e9 a existencia dunha evidencia, un dato, xeralmente a partir dunha experiencia.\n2. \u00c9 ent\u00f3n cando o dato debe contrastarse, realizando novas experiencias e obtendo novos datos ou evidencias.\n3. Tentamos conectar as evidencias, o que nos d\u00e1 unha estrutura.\n4. Hai diferentes estruturas que poden ligar as evidencias, co que temos en competici\u00f3n varias teor\u00edas.\n5. Para desfacer a competici\u00f3n, seguimos obtendo datos.\n6. Cos novos datos, haber\u00e1 teor\u00edas que podemos rexeitar porque non encaixan con eles.\n7. Queda ent\u00f3n un n\u00famero reducido de teor\u00edas. En calquera estrutura te\u00f3rica, necesitamos asumir hip\u00f3teses, o que nos remite a unha maior ou menor dependencia inicial da teor\u00eda.\n8. As\u00famese ent\u00f3n que un conxunto de hip\u00f3teses iniciais menor corresponde a unha maior probabilidade de veracidade da teor\u00eda.\n9. As\u00ed, rematamos collendo a teor\u00eda que explique todo o que se pretende do xeito m\u00e1is sinxelo.\n10.Isto permite facernos unha idea, un modelo, da realidade que indican as evidencias reunidas.\n11.Ese modelo non ser\u00e1 totalmente certo ou v\u00e1lido, pero achegarase \u00e1 verdade subxacente m\u00e1is que os modelos que se foron descartando \u00f3 irmos rexeitando as teor\u00edas que os soportan."}
{"id": "69601", "revid": "98629", "url": "https://gl.wikipedia.org/wiki?curid=69601", "title": "Lynn Margulis", "text": "Lynn Margulis, nada en Chicago (Illinois) o 5 de marzo de 1938 e finada en Amherst (Massachusetts) o 22 de novembro de 2011, foi unha reco\u00f1ecida bi\u00f3loga estadounidense. Esta muller ademais de numerosos estudos (Licenciada na Universidade de Chicago, Doutora pola Universidade de Wisconsin...) tivo moitos t\u00edtulos e reco\u00f1ecementos, como a medalla outorgada polo expresidente Bill Clinton en 1999 ou a Medalla Nacional da Ciencia. Formou parte da Natural Academy of Science dende 1983 e da Russian Academy of Natural of Science. Foi nomeada doutora \"honoris causa\" pola Universidade de Vigo e investida o 26 de xaneiro de 2007.\nDesenvolveu o seu traballo como profesora distinguida do Departamento de Xeociencias da Universidade de Massachusetts. Entre os seus numerosos traballos no campo do evolucionismo destacou a s\u00faa teor\u00eda sobre o paso de c\u00e9lulas procariotas a c\u00e9lulas eucariotas (Endosimbiose Serial).\nTraxectoria.\nLynn Margulis iniciou os seus estudos de secundaria no instituto P\u00fablico de Hyde Park, pero cando os seus pais a trasladaron \u00e1 Escola Laboratorio da Universidade de Chicago, ela volveu ao instituto cos seus antigos amigos. Desta etapa de instituto recordaba con gran cari\u00f1o a s\u00faa mestra de lingua castel\u00e1, a se\u00f1ora Kniazza.\nAos 16 anos foi aceptada no programa de adiantados da Universidade de Chicago onde aos 20 anos licenciouse, segundo ela adquiriu o t\u00edtulo, un marido (Carl Sagan) e un m\u00e1is duradeiro escepticismo cr\u00edtico.\nEn 1958, continuar\u00e1 a s\u00faa formaci\u00f3n na Universidade de Wisconsin como alumna dun mestrado e axudante de profesora. Estuda biolox\u00eda celular e Xen\u00e9tica (xen\u00e9tica xeral e xen\u00e9tica de poboaci\u00f3ns), mostrando unha grande admiraci\u00f3n polo seu mestre James F. Crow \"(``Cambiou a mi\u00f1a vida, grazas a el souben que quer\u00eda estudar xen\u00e9tica\u00b4\u00b4)\".\nXa se sente atra\u00edda polo mundo das bacterias desde o seu comezo que, naquela \u00e9poca, ela dic\u00eda que eran consideradas s\u00f3 na s\u00faa dimensi\u00f3n de x\u00e9rmenes de car\u00e1cter pat\u00f3xeno e sen interese na esfera do evolucionismo. Lynn comezou a investigar os traballos ignorados e esquecidos para apoiar a s\u00faa primeira intuici\u00f3n sobre a importancia do mundo microbiano na evoluci\u00f3n. Nos seus diferentes traballos nos gu\u00eda no que foi a s\u00faa investigaci\u00f3n e os antecedentes das s\u00faas achegas.\nAs s\u00faas achegas a biolox\u00eda e ao evolucionismo son m\u00faltiples: describe paso a paso e con concreci\u00f3n a orixe das c\u00e9lulas eucariotas (a SET, consid\u00e9rase o seu mellor traballo; xunto a K.V. Schwartz clasifica a vida na terra en cinco reinos agrupados en dous grandes niveis: bacterias e eucariotas; formula a s\u00faa teor\u00eda sobre a simbiox\u00e9nese e a teor\u00eda de importancia desta na evoluci\u00f3n; apoia dende o primeiro momento a hip\u00f3tese de Gaia do qu\u00edmico James E. Lovelock, contribu\u00edndo a ela dende a biolox\u00eda e intentando que adquirise categor\u00eda de teor\u00eda; realizar unha suma de traballos concretos sobre organismos bacterianos e formas de vida simbi\u00f3tica... Na \u00faltima fase da s\u00faa vida, traballou na posible orixe dos cilios das espiroquetas.\nTeor\u00eda da endosimbiose serial (SET).\nTras quince intentos fracasados de publicar os seus traballos sobre a orixe das c\u00e9lulas eucariotas, en 1966 logra que a revista \"Journal of Theoretical Biology\" acepte e finalmente publique a finais de 1967 o seu artigo \"Origin of Mitosing Cells\". Max Taylor, especializado en protistas, mestre na Universidade de British Columbia, foi o que a bautizou co acr\u00f3nimo SET (\"Serial Endosynbiosis Theory\").\nLynn Margulis continuou traballando na s\u00faa teor\u00eda sobre a orixe das c\u00e9lulas eucariotas e o que nun principio fora un artigo adquiriu as dimensi\u00f3ns dun libro. Novamente fracasou nos seus intentos de publicar, na que ent\u00f3n era a s\u00faa editorial (Academia Press) que tras manter o manuscrito cinco meses retido devolv\u00e9ronlle unha carta onde publicaban o seu rexeitamento sen explicaci\u00f3ns. Tras m\u00e1is dun ano de intentos, o libro publicouse grazas a Yale University Press. Dende ent\u00f3n, a SET abrirase cami\u00f1o penosamente ata hoxe, que se considera proba nas s\u00faas tres cuartas partes."}
{"id": "69602", "revid": "22570", "url": "https://gl.wikipedia.org/wiki?curid=69602", "title": "Impacto ambiental", "text": "O impacto ambiental \u00e9 o efecto que produce unha determinada acci\u00f3n humana sobre o ambiente nos seus distintos aspectos. O concepto pode estenderse aos efectos dun fen\u00f3meno natural catastr\u00f3fico. Tecnicamente, \u00e9 a alteraci\u00f3n da li\u00f1a de base (ambiente) debido a acci\u00f3n antr\u00f3pica ou eventos naturais.\nTipos de efectos.\nEn funci\u00f3n do tipo de actuaci\u00f3n poden distinguirse varios tipos de efectos:\nA avaliaci\u00f3n dos impactos ambientais.\nOs impactos ambientais son considerados obxectos de estudo, tanto desde o campo cient\u00edfico como xur\u00eddico-administrativo. Desenvolv\u00e9ronse metodolox\u00edas de traballo e lexislaci\u00f3n \u00f3 respecto, para a s\u00faa identificaci\u00f3n, avaliaci\u00f3n e regulaci\u00f3n.\nCalquera intervenci\u00f3n humana sobre o medio ambiental que leve consigo planificaci\u00f3n ou programaci\u00f3n, anteproxecto e proxecto de actuaci\u00f3n, control de seguimento da actividade, debe sufrir en funci\u00f3n das s\u00faas repercusi\u00f3ns ambientais, unha avaliaci\u00f3n de impacto ambiental (EIA). Isto realizase de acordo coa normativa vixente en cada naci\u00f3n, de cara s\u00faa aceptaci\u00f3n (total ou con medidas correctoras) ou rexeitamento.\nA EIA \u00e9 unha actividade prescrita tanto por directivas da UE (\"Avaliaci\u00f3n dos impactos sobre o medio ambiente de certas obras p\u00fablicas e privadas\") como pola lexislaci\u00f3n do noso pais.\nIdentificaci\u00f3n, descrici\u00f3n e avaliaci\u00f3n dos impactos ambientais.\nNunha avaliaci\u00f3n dos impactos ambientais \u00e9 necesario, primeiramente, realizar unha identificaci\u00f3n das actividades ou acci\u00f3ns que se realizar\u00e1n durante as distintas fases de execuci\u00f3n do proxecto, susceptibles de provocar impactos, os cales son resumidos, para a confecci\u00f3n da matriz de identificaci\u00f3n e avaliaci\u00f3n de impactos.\nExemplo destas actividades ou acci\u00f3ns por fases do proxecto temos: \nSeguidamente proc\u00e9dese a identificar os impactos ambientais que son provocados polo proxecto en cada un dos factores ambientais afectados.\nAdoita suceder que durante a avaliaci\u00f3n algunhas compo\u00f1entes non sexan analizadas porque non existe afectaci\u00f3n, debido \u00e1 deterioraci\u00f3n que poida existir ou que a \u00e1rea \u00e9 industrial e estea afectada polo transcurso de longos anos de explotaci\u00f3n da f\u00e1brica etc.\nMatriz de identificaci\u00f3n e descrici\u00f3n de impactos.\nUnha vez identificados os impactos por compo\u00f1entes ambientais proc\u00e9dese a elaborar a matriz de identificaci\u00f3n e descrici\u00f3n e avaliaci\u00f3n de impactos ambientais\". A matriz des\u00e9\u00f1ase de modo que integre as actividades do proxecto nos impactos identificados. Desta forma p\u00f3dese determinar cales son acci\u00f3ns que contrib\u00faen a producir o impacto, e polo tanto d\u00e9bese intervir en devanditas actividades e modificalas, se \u00e9 posible, para neutralizar ou minimizar o impacto.\nA matriz de identificaci\u00f3n e avaliaci\u00f3n de impactos ambientais componse de dous sectores: \nNo primeiro sector, na columna inicial relaci\u00f3nanse todas as compo\u00f1entes ambientais estudadas en devandita Avaliaci\u00f3n de Impacto Ambiental (EIA), seguidamente (a partir da segunda columna) ind\u00edcanse as actividades avaliadas no proxecto, este ter\u00e1 columnas cantas actividades foron establecidas, xeralmente non menos de tres correspondentes \u00e1s fases de movemento de terra, instalaci\u00f3n do equipamento, operaci\u00f3n da instalaci\u00f3n e abandono. \nNa pr\u00f3xima columna, logo das acci\u00f3ns, corresponde relacionar todos os impactos ambientais detectados e avaliados, ordenados por compo\u00f1entes ambientais, esta columna constit\u00fae o enlace entre o primeiro e o segundo sector da matriz, porque se utiliza en ambos. \nUnha vez relacionados todos os impactos ambientais proc\u00e9dese a sinalar (pode ser cunha X) en cal ou cales das actividades ten lugar o impacto.\nNo segundo sector relaci\u00f3nanse e aval\u00edanse os 9 criterios avaliaci\u00f3n os cales relacionamos a continuaci\u00f3n:\nValoraci\u00f3n dos criterios de avaliaci\u00f3n.\nA valoraci\u00f3n dos criterios pres\u00e9ntase a continuaci\u00f3n: \nA Natureza do impacto pode ser: \nCerteza do impacto.\nA Certeza do impacto pode ser: \nTipos de impacto.\nPara Tipo utiliz\u00e1ronse as seguintes ponderaci\u00f3ns: \nTempo de ocorrencia do impacto.\nPara Tempo en Aparecer utiliz\u00e1ronse as seguintes ponderaci\u00f3ns: \nInclusi\u00f3n do impacto no dese\u00f1o do proxecto.\nNo que respecta a se o impacto foi considerado no dese\u00f1o e operaci\u00f3n do proxecto, utilizouse: "}
{"id": "69603", "revid": "2701", "url": "https://gl.wikipedia.org/wiki?curid=69603", "title": "Retroalimentaci\u00f3n negativa", "text": ""}
{"id": "69604", "revid": "7592", "url": "https://gl.wikipedia.org/wiki?curid=69604", "title": "Teoria", "text": ""}
{"id": "69605", "revid": "98629", "url": "https://gl.wikipedia.org/wiki?curid=69605", "title": "Castelo de Vilalba", "text": "A Torre do Castelo dos Andrade ou Torre dos Andrade \u00e9 o que queda do Castelo de Vilalba, construci\u00f3n que tivo as s\u00faas orixes na familia dos Castro no s\u00e9culo XI. A imaxe actual \u00e9 resultado da reconstruci\u00f3n feita no s\u00e9culo XV polo conde de Vilalba Diego de Andrade.\nTen a consideraci\u00f3n de Ben de Interese Cultural por decreto de 1949, ratificado en normativa posterior.\nSituaci\u00f3n.\nSit\u00faase no casco urbano de Vilalba, a car\u00f3n da praza e igrexa de Santa Mar\u00eda.\nHistoria.\nA elecci\u00f3n do lugar para a s\u00faa construci\u00f3n baseouse no valor estrat\u00e9xico da localizaci\u00f3n xa que no lugar conflu\u00edan o Cami\u00f1o do Norte e o antigo Cami\u00f1o Real de Betanzos e A Coru\u00f1a.\nDurante unha boa parte da Idade Media a vila de Vilalba pertenceu a familia dos Castro. Durante a guerra civil entre Henrique II de Trast\u00e1mara e Pedro I este dooulle a vila ao naquel momento o seu aliado Fern\u00e1n P\u00e9rez de Andrade, O Boo. Fern\u00e1n abandonou a causa petrista e puxo a salvo das forzas inimigas na fortaleza de La Rochele ao finalmente vitorioso Henrique II. Unha vez vitorioso o rei outorgou ao Andrade, entre outras moitas posesi\u00f3ns, o se\u00f1or\u00edo da vila.\nNo s\u00e9culo XV os Irmandi\u00f1os atacaron o castelo do se\u00f1or de Vilalba Nuno Freire de Andrade, o Mao derrub\u00e1ndoo. O edificio non foi reconstru\u00eddo ata que os Reis Cat\u00f3licos lle concederon o condado de Vilalba a Diego de Andrade.\nAnos m\u00e1is tarde o castelo retornou ao patrimonio dos Castro por mor do casamento entre Teresa de Andrade, neta de Diego de Andrade, e Fernando Ruiz de Castro Osorio da casa de Lemos.\nNo s\u00e9culo XVIII foi obxecto de novas reformas.\nNa d\u00e9cada de 1960 foi habilitado para a s\u00faa explotaci\u00f3n econ\u00f3mica como Parador de turismo, sendo o m\u00e1is pequeno de toda a rede. Inicialmente foi un parador de 3 estrelas con 6 habitaci\u00f3ns. Recentemente ampliouse cun edificio anexo con 42 novas habitaci\u00f3ns, mantendo o equilibrio coa contorna e adquirindo a categor\u00eda de 4 estrelas.\nDescrici\u00f3n.\nA estrutura do antigo castelo era de planta poligonal rodeada por unha muralla. A fortaleza ti\u00f1a tres torre\u00f3ns, un deles comunicado a trav\u00e9s dunha ponte levadiza.\nA actual torre \u00e9 de planta octogonal. Tr\u00e1tase da antiga torre da homenaxe do castelo. Lev\u00e1ntase en cachotar\u00eda de xisto e reservando o uso do granito para os remates e elementos decorativos (ameas e xambas de portas e vent\u00e1s)."}
{"id": "69606", "revid": "23204", "url": "https://gl.wikipedia.org/wiki?curid=69606", "title": "Castelo de Maceda", "text": "O castelo de Maceda \u00e9 unha fortificaci\u00f3n de orixe medieval situada no concello de Maceda. O actual conxunto arquitect\u00f3nico presenta un predominio de elementos palacianos sobre os elementos defensivos, froito da extensa remodelaci\u00f3n promovida na Idade Moderna para adecualo \u00e1s funci\u00f3ns residenciais.\nHistoria.\nA s\u00faa orixe rem\u00f3ntase aos \u00faltimos anos do s\u00e9culo XI, cando foi iniciada a torre da homenaxe, posiblemente por determinaci\u00f3n real. M\u00e1is tarde, o castelo e os seus dominios foron doados como dote de Mar\u00eda Fern\u00e1ndez, filla do conde de Trava e da condesa de Portugal, Teresa de Le\u00e3o, co gallo do seu matrimonio con Xo\u00e1n Ares de Novoa, pasando a integrar os dominios dos Novoa. Segundo a tradici\u00f3n, neste castelo criouse o rei Afonso X, sendo aqu\u00ed onde aprendeu a lingua galega.\nDurante a Gran Guerra Irmandi\u00f1a o castelo foi atacado e arrasado polas forzas irmandi\u00f1as, comandadas por Diego de Lemos. No s\u00e9culo XVII constatouse que era o conde de Maceda, Alonso de Lanz\u00f3s e Novoa, descendente de Afonso de Lanz\u00f3s, un dos principais dirixentes dos irmandi\u00f1os.\nNo s\u00e9culo seguinte pasou a mans da familia Taboada, e desta \u00e1 do pazo de Fefi\u00f1\u00e1ns de Cambados.\nDesde o s\u00e9culo XVII o complexo viuse deteriorando, at\u00e9 que en 1993 o concello de Maceda o adquiriu, iniciando obras de restauraci\u00f3n que espertaron pol\u00e9mica, sinalando alg\u00fans estudosos que parte das soluci\u00f3ns arquitect\u00f3nicas \u00e1s que se recorreu durante a reconstruci\u00f3n non foron as m\u00e1is adecuadas.\nActualmente est\u00e1 restaurado, funcionando como hotel-monumento.\nCaracter\u00edsticas.\nEst\u00e1 constru\u00eddo con perpia\u00f1os de granito regulares, que conservan as marcas dos canteiros que os cortaron.\nO elemento m\u00e1is antigo \u00e9 a torre da homenaxe, de planta cadrada, que se remonta ao s\u00e9culo XI. Acc\u00e9dese a trav\u00e9s dunha porta con arco de volta perfecta. No primeiro pavimento \u00e1brense d\u00faas seteiras, estando o segundo profundamente reformado.\nA torre est\u00e1 envolvida por unha cerca, recorrida no seu alto por un adarve e besteiras, delimitando unha praza de armas. Nela \u00e1brese unha cisterna escavada na rocha para salvar unha diferenza de setenta metros para chegar \u00e1s augas do r\u00edo Chaioso.\nNa Idade Moderna comezaron as obras para adecuar a edificaci\u00f3n \u00e1 funci\u00f3n de morada, constru\u00edndose novas dependencias.\nA muralla exterior tam\u00e9n foi obxecto de significativas reformas. Conf\u00f3rmase en catro lados con ameas con besteiras e outras ameas con buracos. Dous dos seus v\u00e9rtices ref\u00f3rzanse, un cunha torre de planta cadrada, e ,no outro extremo, cunha de planta circular, nos demais hai contrafortes defensivos.\nNunha \u00faltima fase construtiva, o conxunto foi adecuado a\u00ednda m\u00e1is \u00e1 funci\u00f3n residencial, agreg\u00e1ndolle m\u00e1is elementos palacianos, miradoiros abalaustrados e unha solaina."}
{"id": "69607", "revid": "1987", "url": "https://gl.wikipedia.org/wiki?curid=69607", "title": "Convenci\u00f3n constitucional", "text": "Unha convenci\u00f3n constitucional \u00e9 un encontro pol\u00edtico, que ten como obxectivo redactar unha constituci\u00f3n nova ou revisar unha xa existente. Real\u00edzase unha \"convenci\u00f3n constitucional xeneral\" para crear a primeira constituci\u00f3n dunha entidade pol\u00edtica ou para substitu\u00edr unha preexistente, mentres que unha \"convenci\u00f3n constitucional limitada\" real\u00edzase para revisar unha constituci\u00f3n xa existente.\nEstados Unidos.\nNos Estados Unidos de Am\u00e9rica, todos os estados te\u00f1en o dereito de realizar convenci\u00f3ns constitucionais, xa sexan limitadas ou xerais. Polo xeral, son propostas por unha das c\u00e1maras do poder lexislativo do estado, e deben ser aprobadas pola maior\u00eda (un 51%, un 60% ou un 67%, dependendo do estado) dos membros de ambas as c\u00e1maras do Lexislativo e logo pola maior\u00eda da poboaci\u00f3n do estado (un 51%). Varios estados norteamericanos permiten que a poboaci\u00f3n, a trav\u00e9s de manifestos (cun n\u00famero m\u00ednimo de firmas, xeralmente entre un 5% e 10% da poboaci\u00f3n electoral), propo\u00f1an convenci\u00f3ns constitucionais, que necesitar\u00e1n ser ratificadas pola maior\u00eda dos membros de ambas as c\u00e1maras do Lexislativo, ademais de pola poboaci\u00f3n do estado."}
{"id": "69608", "revid": "2270", "url": "https://gl.wikipedia.org/wiki?curid=69608", "title": "Convenci\u00f3n Constitucional", "text": ""}
{"id": "69609", "revid": "4482", "url": "https://gl.wikipedia.org/wiki?curid=69609", "title": "Biocenose", "text": "A biocenose, ou tam\u00e9n comunidade bi\u00f3tica, biol\u00f3xica ou ecol\u00f3xica, \u00e9 o conxunto de organismos que coexisten nun h\u00e1bitat definido, ou bi\u00f3topo, que ofrece as condici\u00f3ns necesarias para a s\u00faa supervivencia. O termo \"biocenose\" foi acu\u00f1ado en 1877 por Karl M\u00f6bius, quen subli\u00f1aba as\u00ed a necesidade de enfocar a atenci\u00f3n non s\u00f3 cara ao individuo, sen\u00f3n ao conxunto de individuos.\nA biocenose pode dividirse, segundo a clase de organismos que a forman, como en fitocenose (organismos vexetais) e zoocenose (organismos animais). O conxunto formado pola biocenose e o bi\u00f3topo co\u00f1\u00e9cese como ecosistema. En agricultura, o campo de cultivo e mais o seu ambiente inmediato reciben o nome de agrobiocenose.\nInteracci\u00f3ns entre especies.\nAs relaci\u00f3ns entre os individuos que conforman unha biocenose clasif\u00edcanse en dous grupos:"}
{"id": "69610", "revid": "89787", "url": "https://gl.wikipedia.org/wiki?curid=69610", "title": "Vari Caram\u00e9s", "text": "Vari Caram\u00e9s Med\u00edn, nado en Ferrol en 1953, \u00e9 un fot\u00f3grafo galego.\nTraxectoria.\nNado en Ferrol e asentado na Coru\u00f1a, comezou a fotografar con quine anos, cando o seu pai lle regalou unha c\u00e1mara \"Voigtlander\"\nA s\u00faa primeira exposici\u00f3n foi na Coru\u00f1a en 1980, cidade onde ao longo da s\u00faa carreira exp\u00f3n reiteradamente. En 1986 foi invitado a participar no proxecto \"vigovisi\u00f3n\", da II Edici\u00f3n da Fotobienal, certame hoxe con fama internacional, no que seis fot\u00f3grafos de diferentes pa\u00edses deb\u00edan retratar Vigo durante unha semana. Colectivamente expuxo en diferentes cidades de Galiza, as\u00ed como en Madrid, Santander, Lisboa, Braga, C\u00f3rdoba e Quimper (Francia).\nEstilo.\nNa s\u00faa obra hai unha nostalxia acusada, desde a deliberada intemporalidade que imprimen as s\u00faas imaxes, nas que o pl\u00e1stico imponse ao testemu\u00f1al, a\u00ednda que, ao fin rematan sendo emotivos documentos definidores dun lugar, un ambiente, unha situaci\u00f3n. Inter\u00e9salle m\u00e1is o pormenor, o mi\u00fado, que a totalidade."}
{"id": "69613", "revid": "23204", "url": "https://gl.wikipedia.org/wiki?curid=69613", "title": "Simbiose", "text": "En Biolox\u00eda e Ecolox\u00eda, ent\u00e9ndese por simbiose unha relaci\u00f3n interespec\u00edfica entre dous organismos (simbiontes) que se benefician mutuamente nunha relaci\u00f3n obrigada. Se un dos simbiontes perece, o outro tam\u00e9n perecer\u00e1 ao perder o recurso de que se ve beneficiado.\nUn exemplo de simbiose \u00e9 a que se produce entre a anemone de mar e o caranguexo ermit\u00e1n. O caranguexo s\u00e9rvelle de transporte \u00e1 anemone, e esta prot\u00e9xeo cos seus tent\u00e1culos velenosos.\nTipos de simbiose.\nEctosimbiose.\nNa ectosimbiose, o simbionte vive na parte exterior do organismo anfitri\u00f3n, ou mesmo no interior, na superficie do percorrido dixestivo ou o conduto das gl\u00e1ndulas ex\u00f3crinas.\nEndosimbiose.\nNa endosimbiose, o simbionte vive no espazo intracelular do anfitri\u00f3n.\nSimbiose e Evoluci\u00f3n.\nA bi\u00f3loga Lynn Margulis, famosa polo seu traballo sobre endosimbiose, afirma que a simbiose \u00e9 o principal resultado forzado pola Evoluci\u00f3n. Considera que as ideas de Darwin sobre a Evoluci\u00f3n, baseadas na competencia, est\u00e1n incompletas, e reivindica que a Evoluci\u00f3n est\u00e1 fortemente baseada na cooperaci\u00f3n, interacci\u00f3n e dependencia mutua entre organismos. Segundo escribiu en \"Margulis, L., and Sagan, D.\", \"A vida non se fixo co planeta por combater, sen\u00f3n por traballar unidos\"."}
{"id": "69614", "revid": "624", "url": "https://gl.wikipedia.org/wiki?curid=69614", "title": "Alfabeto ar\u00e1bigo", "text": ""}
{"id": "69615", "revid": "27155", "url": "https://gl.wikipedia.org/wiki?curid=69615", "title": "Mutualismo", "text": "Mutualismo \u00e9, en Biolox\u00eda e Ecolox\u00eda, unha relaci\u00f3n interespec\u00edfica na que dous organismos se benefician mutuamente. Precisamente, o concepto \"mutualismo\" deriva da axuda mutua que poden brindarse dous individuos que pertencen a diferentes especies. A relaci\u00f3n de mutualismo \u00e9 a mi\u00fado temporal e, a diferenza da simbiose, a relaci\u00f3n de mutualismo non \u00e9 obrigada."}
{"id": "69616", "revid": "1822", "url": "https://gl.wikipedia.org/wiki?curid=69616", "title": "Parasitismo", "text": "En biolox\u00eda e ecolox\u00eda, o parasitismo \u00e9 unha relaci\u00f3n interespec\u00edfica en que un organismo (parasito) obt\u00e9n beneficio doutro, provoc\u00e1ndolle un dano paulatino que non lle provoca \u00e1 v\u00edtima a morte inmediata. Tradicionalmente, \"parasito\" ref\u00edrese a un organismo visible a simple vista, ou un macroparasito (como o helminto). Os microparasitos son moito m\u00e1is pequenos, como os protozoos, virus e bacterias. Exemplos de parasitos incl\u00faen plantas como o visgo e a cuscuta, e animais como os ancilostom\u00edases.\n\u00d3 contrario que os depredadores, os parasitos polo xeral non matan \u00f3 seu anfitri\u00f3n, son moitos m\u00e1is pequenos ca el e poden vivir do seu anfitri\u00f3n durante un per\u00edodo de tempo extenso. Os parasitos presentan un alto grao de especializaci\u00f3n, e reprod\u00facense tan axi\u00f1a como os seus anfritri\u00f3ns. Exemplos cl\u00e1sicos son os que se producen entre vertebrados e cestodos, trematodos, a especie \"Plasmodium\" e pulgas. O parasitoide \u00e9 unha estratexia da evoluci\u00f3n dentro do parasitismo no que o parasito mata o seu anfitri\u00f3n."}
{"id": "69617", "revid": "22570", "url": "https://gl.wikipedia.org/wiki?curid=69617", "title": "Explotaci\u00f3n", "text": "A explotaci\u00f3n \u00e9 un termo usado na biolox\u00eda e a ecolox\u00eda para referirse a un comportamento animal. Consiste nun subtipo de relaci\u00f3n interespec\u00edfica dentro do mutualismo, na que unha parte resulta beneficiada a costa doutra prexudicada.\nDous exemplos danse no caso da polinizaci\u00f3n: nun caso, os insectos aprov\u00e9itanse dos beneficios dados pola planta (obtenci\u00f3n de n\u00e9ctar) pero que non ofrecen unha contrapartida (por exemplo, por carecer dos \u00f3rganos necesarios para a transferencia de pole); outro caso \u00e9 o das flores dalgunhas orqu\u00eddeas que semellan ofrecer n\u00e9ctar, pero que non o fan e non lles impide recibir insectos polinizadores, debido a que existen certas especies deles que non distinguen se a planta pos\u00fae n\u00e9ctar ou non. Outro exemplo \u00e9 o dos peixes limpadores de ectoparasitos (parasitos externos) doutros animais: por\u00e9n hai algunhas especies que do que se alimentan \u00e9 en realidade de escamas, mucus e mesmo tecidos.\nNon debe confundirse cos parasitos (como a posta do ovo do cuco en ni\u00f1os doutras especies), pois nese caso o comportamento non se basea na deturpaci\u00f3n dunha pr\u00e1ctica mutualista, sen\u00f3n que \u00e9 universalmente prexudicial para unha especie."}
{"id": "69618", "revid": "23204", "url": "https://gl.wikipedia.org/wiki?curid=69618", "title": "Principio da exclusi\u00f3n competitiva", "text": "En ecolox\u00eda, o principio da exclusi\u00f3n competitiva, \u00e1s veces denominado lei de Gause da exclusi\u00f3n competitiva, afirma que d\u00faas especies que compiten polos mesmos recursos non poden coexistir a valores de poboaci\u00f3n constantes, se os outros factores ecol\u00f3xicos permanecen constantes. Cando unha especie ten a\u00ednda que s\u00f3 sexa unha pequena vantaxe sobre a outra, ent\u00f3n a que ten a vantaxe acabar\u00e1 dominando a longo prazo. Un dos dous competidores ser\u00e1 sempre superado polo outro, o que conducir\u00e1 \u00e1 extinci\u00f3n do competidor con desvantaxe ou a un cambio de comportamento ou evolutivo adapt\u00e1ndose a un novo nicho ecol\u00f3xico. O principio foi parafraseado coa m\u00e1xima \"os competidores absolutos non poden coexistir\".\nBase experimental.\nBase\u00e1ndose en observaci\u00f3ns de campo, Joseph Grinnell formulou o principio da exclusi\u00f3n competitiva en 1904: \"\"Non \u00e9 probable que d\u00faas especies de aproximadamente os mesmos h\u00e1bitos alimenticios permanezan moito tempo equilibradas en n\u00famero na mesma rexi\u00f3n. Unha desprazar\u00e1 \u00e1 outra\". O ec\u00f3logo ruso Georgy Gause formulou a lei da exclusi\u00f3n competitiva base\u00e1ndose en experimentos de competencia en laboratorio nos que usou d\u00faas especies de \"Paramecium\", \"P. aurelia\" e \"P. caudatum\". As condici\u00f3ns do experimento eran engadir auga doce cada d\u00eda e enviar un fluxo de alimento constante. A\u00ednda que inicialmente era \"P. caudatum\" o que dominaba, \"P. aurelia\" recuperouse despois e causou a extinci\u00f3n de \"P. caudatum\" por medio dunha competencia polos recursos explotadora. Por\u00e9n, Gause ama\u00f1ouse para permitir que \"P. caudatum\" sobrevivise cambiando os par\u00e1metros ambientais (alimento, auga). As\u00ed, a lei de Gause s\u00f3 \u00e9 v\u00e1lida se os factores ecol\u00f3xicos son constantes. Gause tam\u00e9n estudou a competencia entre d\u00faas especies de l\u00e9vedos, \"Saccharomyces cerevisiae\" e \"Schizosaccharomyces kefir\", e encontrou que \"Schizosaccharomyces kefir\" sempre superaba na competencia a \"Saccharomyces cerevisiae\" ao producir unha maior concentraci\u00f3n de alcohol et\u00edlico.\nPredici\u00f3n.\nVarios modelos matem\u00e1ticos e te\u00f3ricos, como os modelos de Lotka-Volterra de competencia, pred\u00edn a exclusi\u00f3n competitiva. Por\u00e9n, por raz\u00f3ns que non se comprenden ben, a exclusi\u00f3n competitiva raramente se observa en ecosistemas naturais, e moitas comunidades biol\u00f3xicas parecen violar a lei de Gause. O exemplo mellor co\u00f1ecido \u00e9 o chamado paradoxo do plancto. Todas as especies de plancto viven dun n\u00famero de recursos moi limitado, principalmente enerx\u00eda solar e minerais disolvidos na auga. Segundo o principio de exclusi\u00f3n competitiva, s\u00f3 deber\u00edan poder coexistir un pequeno n\u00famero de especies de seres planct\u00f3nicos con eses recursos. Non obstante, hai un gran n\u00famero de especies planct\u00f3nicas que coexisten en pequenas rexi\u00f3ns do oc\u00e9ano aberto. Algunhas comunidades que apoian a exclusi\u00f3n competitiva son certos paxaros de bosques de con\u00edferas estudados por MacArthur e os pimp\u00edns de Darwin, a\u00ednda que estes \u00faltimos presentan un solapamento ecol\u00f3xico moi forte, e s\u00f3 son afectados negativamente pola competici\u00f3n baixo condici\u00f3ns extremas.\nTrazos paradoxais.\nUnha soluci\u00f3n parcial ao paradoxo est\u00e1 en elevar a dimensionalidade do sistema. A heteroxeneidade espacial, as interacci\u00f3ns tr\u00f3ficas, a competencia por m\u00faltiples recursos, a compensaci\u00f3n competici\u00f3n-colonizaci\u00f3n, e o retardo poden impedir a exclusi\u00f3n (ignorando a extinci\u00f3n estoc\u00e1stica en marcos de tempo m\u00e1is grandes). Por\u00e9n, tales sistemas tenden a ser intratables analiticamente. Ademais, moitos poden, en teor\u00eda, soster un ilimitado n\u00famero de especies. Con estes sistemas creouse un novo paradoxo: A maior\u00eda dos modelos ben co\u00f1ecidos que permiten a coexistencia estable permiten que coexistan un ilimitado n\u00famero de especies, a pesar de que na natureza calquera comunidade cont\u00e9n s\u00f3 un n\u00famero relativamente reducido de especies.\nRedefinici\u00f3n.\nEstudos recentes enfocados a alg\u00fans dos supostos aceptados feitos para os modelos que pred\u00edn a exclusi\u00f3n competitiva indicaron que ditos supostos deben ser reconsiderados. Por exemplo, unha lixeira modificaci\u00f3n do suposto de como est\u00e1n relacionados o crecemento e o tama\u00f1o corporal leva a unha diferente conclusi\u00f3n, concretamente que nun ecosistema dado poden coexistir un certo rango de especies mentres que outras se ver\u00e1n superadas e eliminadas.\nUn dos principais xeitos polos que poden coexistir especies que comparten o nicho \u00e9 a compensaci\u00f3n competici\u00f3n-colonizaci\u00f3n. Consiste en que as especies que son mellores competidoras son as especialistas, mentres que as especies que son mellores colonizadoras son con m\u00e1is probabilidade xeralistas. Os modelos h\u00f3spede-parasito son modos eficientes de examinar estas relaci\u00f3ns, usando eventos de transferencia de h\u00f3spede. Parece que pode haber dous lugares onde a capacidade de colonizar difire en especies estreitamente relacionadas ecoloxicamente. Nos piollos das plumas, Bush e Clayton obtiveron varias comprobaci\u00f3ns disto ao atoparen que dous x\u00e9neros destes piollos estreitamente relacionados te\u00f1en unha capacidade case igual de colonizar novas pombas h\u00f3spede unha vez transferidos. Harbison continuou esta li\u00f1a de experimentos investigando se os dous x\u00e9neros se diferenciaban na s\u00faa capacidade de transferencia. Esta investigaci\u00f3n enfocouse principalmente en determinar como ocorr\u00eda a colonizaci\u00f3n e por que os piollos das \u00e1s son mellores colonizadores que os piollos do corpo da ave. A transferencia vertical \u00e9 o que se observa m\u00e1is a mi\u00fado, entre proxenitores e descendencia, e \u00e9 moi estudada e ben comprendida. A transferencia horizontal \u00e9 dif\u00edcil de medir, pero nestes piollos parece ocorrer por medio de forese ou \"autostop\" dunha especie noutra. Harbison atopou que os piollos do corpo das aves son menos h\u00e1biles na forese e en destacar competitivamente, mentres que os piollos das \u00e1s son os m\u00e1is h\u00e1biles na colonizaci\u00f3n."}
{"id": "69619", "revid": "56817", "url": "https://gl.wikipedia.org/wiki?curid=69619", "title": "580", "text": "Outros.\nHistoria ano a ano"}
{"id": "69620", "revid": "56817", "url": "https://gl.wikipedia.org/wiki?curid=69620", "title": "542", "text": "Outros.\nHistoria ano a ano"}
{"id": "69622", "revid": "65337", "url": "https://gl.wikipedia.org/wiki?curid=69622", "title": "Escritura celtib\u00e9rica", "text": "A escritura celtib\u00e9rica \u00e9 unha escritura paleohisp\u00e1nica que \u00e9 a adaptaci\u00f3n case directa da escritura ib\u00e9rica nororiental \u00e1s particularidades da lingua celtib\u00e9rica. Sobre a orixe das escrituras paleohisp\u00e1nicas non hai consenso: para alg\u00fans investigadores a s\u00faa orixe esta directa e unicamente vinculado ao alfabeto fenicio, mentres que para outros na s\u00faa creaci\u00f3n tam\u00e9n influir\u00eda o alfabeto grego.\nComo o resto de escrituras paleohisp\u00e1nicas, esta escritura presenta signos con valor sil\u00e1bico, para as oclusivas, e signos con valor alfab\u00e9tico, para o resto de consoantes e vogais. A partir do punto de vista da clasificaci\u00f3n dos sistemas de escritura non \u00e9 nin un alfabeto nin un silabario, sen\u00f3n unha escritura mixta que se identifica normalmente como semisilabario. O signario b\u00e1sico est\u00e1 formado por 26 signos, en lugar dos 28 do signario ib\u00e9rico nororiental orixinal, posto que se elimina unha das d\u00faas vibrantes e unha das tres nasais: cinco vogais, 15 sil\u00e1bicos e 6 conson\u00e1nticos (unha lateral, d\u00faas sibilantes, unha vibrante e d\u00faas nasais).\nO signo que en ib\u00e9rico se transcribe como s ad\u00f3itase transcribir en celtib\u00e9rico como z porque en ocasi\u00f3ns parece representar o resultado fricativo dunha antiga oclusiva dental, mentres que o signo que se transcribe como \u015b en ib\u00e9rico transcr\u00edbese como s en celtib\u00e9rico.\nO signario celtib\u00e9rico ten d\u00faas variantes diferenciadas polos valores dos signos nasais: na variante oriental a nasal eliminada \u00e9 a que en ib\u00e9rico se identifica con m', mentres que na variante occidental a nasal eliminada \u00e9 a que en ib\u00e9rico se identifica con m, circunstancia que se interpreta como proba dunha dobre orixe. Ademais, cabe destacar que algunhas das inscrici\u00f3ns da variante occidental presentan indicios de uso do sistema dual que permite diferenciar os silabogramas oclusivos dentais e velares xordos dos sonoros cun trazo engadido: a forma simple representa a sonora e a forma complexa a xorda. Finalmente, tam\u00e9n cabe sinalar que nun reducido grupo de inscrici\u00f3ns docum\u00e9ntase a redundancia voc\u00e1lica dos signos sil\u00e1bicos.\nEsta escritura, ao igual que o seu modelo, escr\u00edbese de esquerda a dereita e o seu \u00e1mbito natural de uso \u00e9 a val do Ebro e as cabeceiras do Texo e Douro que corresponden ao territorio dos celtiberos. As inscrici\u00f3ns celtib\u00e9ricas aparecen sobre soportes moi variados (moedas de prata e bronce, t\u00e9seras de prata ou bronce, plaquetas de bronce, cer\u00e1micas de verniz negro, \u00e1nforas, fusaiolas, placas de pedra etc.), pero non superan os dous centenares, a\u00ednda que algunha delas \u00e9 excepcionalmente longa como o terceiro bronce de Botorrita (Zaragoza) con m\u00e1is de tres mil signos que cont\u00e9n un tipo de censo de aproximadamente 250 persoas. Os contextos arqueol\u00f3xicos da maior\u00eda de inscrici\u00f3ns son desco\u00f1ecidos, circunstancia que non permite precisar excesivamente a cronolox\u00eda real de uso deste signario, a\u00ednda que o seu uso en moedas \u00e9 claro nos s\u00e9culos -II e -I."}
{"id": "69624", "revid": "98629", "url": "https://gl.wikipedia.org/wiki?curid=69624", "title": "566", "text": "Outros.\nHistoria ano a ano"}
{"id": "69625", "revid": "23204", "url": "https://gl.wikipedia.org/wiki?curid=69625", "title": "Escrituras paleohisp\u00e1nicas", "text": " As escrituras paleohisp\u00e1nicas son os sistemas de escritura que foron creados na Pen\u00ednsula Ib\u00e9rica antes de que o alfabeto latino se convertese no sistema de escritura dominante.\nHistoria.\nEstas escrituras us\u00e1ronse con certeza desde como m\u00ednimo o s\u00e9culo V a.C., quizais a partir do s. -VII segundo algunhas hip\u00f3teses, ata finais do s\u00e9culo -I ou principios do s\u00e9culo I e foron o principal veh\u00edculo de expresi\u00f3n das linguas paleohisp\u00e1nicas. Ag\u00e1s o alfabeto greco-ib\u00e9rico, que \u00e9 unha adaptaci\u00f3n do alfabeto grego x\u00f3nico, o resto de escrituras paleohisp\u00e1nicas comparten unha caracter\u00edstica tipol\u00f3xica distintiva: presentan signos con valor sil\u00e1bico, para as oclusivas, e signos con valor alfab\u00e9tico, para o resto de consoantes e vogais. A partir do punto de vista da clasificaci\u00f3n dos sistemas de escritura, non \u00e9 nin un alfabeto nin un silabario, sen\u00f3n unha escritura mixta que se identifica normalmente como semisilabario.\nAs escrituras paleohisp\u00e1nicas p\u00f3dense agrupar en dous grandes grupos, meridional e nororiental, posto que, a\u00ednda que ambos grupos utilizan un repertorio de signos similar, se diferencian claramente polos valores que os signos representan. Sobre a s\u00faa orixe non hai consenso: para alg\u00fans investigadores a s\u00faa orixe est\u00e1 directa e unicamente vinculado ao alfabeto fenicio, mentres que para outros na s\u00faa creaci\u00f3n tam\u00e9n influir\u00eda o alfabeto grego.\nAs inscrici\u00f3ns que usan os signarios meridionais apareceron fundamentalmente na metade sur da Pen\u00ednsula Ib\u00e9rica, representan o 5% do total conservado e moi maioritariamente escr\u00edbense de dereita a esquerda:\nAs inscrici\u00f3ns que usan os signarios nororientais apareceron fundamentalmente no cuadrante nororiental da Pen\u00ednsula Ib\u00e9rica, representan o 95% do total conservado e moi maioritariamente escr\u00edbense de esquerda a dereita:"}
{"id": "69626", "revid": "56817", "url": "https://gl.wikipedia.org/wiki?curid=69626", "title": "466", "text": "Outros.\nHistoria ano a ano"}
{"id": "69627", "revid": "56817", "url": "https://gl.wikipedia.org/wiki?curid=69627", "title": "423", "text": "Outros.\nHistoria ano a ano"}
{"id": "69628", "revid": "56817", "url": "https://gl.wikipedia.org/wiki?curid=69628", "title": "420", "text": ""}
{"id": "69629", "revid": "2373", "url": "https://gl.wikipedia.org/wiki?curid=69629", "title": "Naseiro", "text": ""}
{"id": "69632", "revid": "2074", "url": "https://gl.wikipedia.org/wiki?curid=69632", "title": "Humano", "text": ""}
{"id": "69633", "revid": "1131", "url": "https://gl.wikipedia.org/wiki?curid=69633", "title": "Museo Brit\u00e1nico", "text": "O Museo Brit\u00e1nico (en ) \u00e9 un museo sobre a cultura e historia humana situado na cidade de Londres (Inglaterra). As s\u00faas colecci\u00f3ns, constitu\u00eddas por m\u00e1is de 13 mill\u00f3ns de obxectos, at\u00f3panse entre as maiores e m\u00e1is detalladas do mundo, formadas por obxectos de t\u00f3dolos continentes que ilustran e documentan a historia da cultura dende os seus comezos ata a actualidade.\nO Museo Brit\u00e1nico foi inaugurado en 1753. Nun primeiro momento, o museo estaba formado principalmente polas colecci\u00f3ns do f\u00edsico e cient\u00edfico brit\u00e1nico Sir Hans Sloane. O museo abriu por primeira vez ao p\u00fablico o 15 de xaneiro de 1759 na Casa Montagu (\"Montagu House\"), Bloomsbury, no mesmo lugar no que se atopa hoxe en d\u00eda o museo. A expansi\u00f3n do museo ao longo do tempo deu lugar \u00e1 creaci\u00f3n de diferentes instituci\u00f3ns relacionadas co Museo Brit\u00e1nico como son o Museo Brit\u00e1nico de Historia Natural (\"British Museum of Natural History\") creado en South Kensington en 1887. Ata 1997, cando a actual edificio da Biblioteca Brit\u00e1nica (\"British Library\") abriu ao p\u00fablico, O Museo Brit\u00e1nico era o \u00fanico museo do mundo que posu\u00eda unha biblioteca e un museo nacional de antig\u00fcidades nun s\u00f3 edificio. Dende o 2001 o director do museo \u00e9 Neil MacGregor.\nComa outros museos nacionais e galer\u00edas de arte do Reino Unido, a entrado do museo \u00e9 de balde, a\u00ednda que hai que pagar por algunhas exposici\u00f3ns temporais."}
{"id": "69634", "revid": "1093", "url": "https://gl.wikipedia.org/wiki?curid=69634", "title": "FEVE", "text": ""}
{"id": "69640", "revid": "89787", "url": "https://gl.wikipedia.org/wiki?curid=69640", "title": "Administrador de Infraestruturas Ferroviarias", "text": "O Administrador de Infraestruturas Ferroviarias (en castel\u00e1n: \"Administrador de Infraestructuras Ferroviarias\"), m\u00e1is co\u00f1ecido como Adif, \u00e9 unha entidade p\u00fablica empresarial dependente inicialmente do Ministerio de Fomento de Espa\u00f1a (hoxe Ministerio de Transportes, Mobilidade e Axenda Urbana), que ten como obxectivo a construci\u00f3n de li\u00f1as de ferrocarril e a xesti\u00f3n da s\u00faa explotaci\u00f3n.\nAdif herdou a infraestrutura das extintas RENFE (2005) e FEVE (2013), polo que \u00e9 propietaria da maior\u00eda de li\u00f1as de ferrocarril de Espa\u00f1a. \nA data de 31 de decembro de 2015 administraba 15 384 quil\u00f3metros de v\u00edas e 1 903 estaci\u00f3ns, 41 delas por Adif AV (alta velocidade). Tam\u00e9n herdou as funci\u00f3ns da empresa p\u00fablica GIF. \nHistoria.\nAdif \u00e9 froito da Lei do Sector Ferroviario, que xorde da trasposici\u00f3n de Directivas europeas, e que obriga a que as grandes ferroviarias nacionais europeas xestionen de forma independente a infraestrutura e os trens que circulan por ela. O obxectivo final \u00e9 permitir a calquera outra operador ferroviaria circular pola rede en condici\u00f3ns de igualdade cos trens de Renfe Operadora, promovendo a libre competencia.\nA divisi\u00f3n de RENFE f\u00edxose efectiva o 1 de xaneiro de 2005 entre d\u00faas empresas: \nA divisi\u00f3n tivo algunhas particularidades como, por exemplo, que a venda de billetes en estaci\u00f3ns ata agora \u00e9 competencia de Adif, en contra do que ocorre noutros administradores de infraestruturas (AENA, estaci\u00f3ns de autob\u00fas...), e que as estaci\u00f3ns exclusivamente de proximidades son propiedade de Adif pero son xestionadas por Renfe. Isto \u00e9 posible debido a que as redes de proximidades non son obxectivo da libre competencia.\nO 31 de decembro de 2012 realizouse unha operaci\u00f3n similar coa compa\u00f1\u00eda que xestionaba os ferrocarr\u00eds de v\u00eda estreita, FEVE, fac\u00e9ndose cargo Adif de toda a infraestrutura de v\u00eda estreita non transferida a comunidades aut\u00f3nomas.\nA partir do 1 de xaneiro de 2014 o Real Decreto 15/2013 divide ao Adif en d\u00faas sociedades:\nSegundo os medios, o obxectivo fundamental da segregaci\u00f3n \u00e9 o cumprimento das modificaci\u00f3ns operadas polo Sistema Europeo de Contas e os novos criterios contables establecidos no mesmo, que esixe \u00e1s empresas p\u00fablicas que polo menos o 50 % dos gastos estean cubertos pola s\u00faa actividade comercial (e non por subvenci\u00f3ns) para que o seu pasivo non compute como d\u00e9ficit. Mantense unha estrutura organizativa \u00fanica.\nXerencias operativas.\nAdif controla o tr\u00e1fico ferroviario en Espa\u00f1a a trav\u00e9s de seis xerencias operativas, encadradas na \"Direcci\u00f3n Ejecutiva de Circulaci\u00f3n\" e localizadas en:\nActividades e funci\u00f3ns.\nAs principais actividades de Adif son tres: \nRede ferroviaria.\nTodas as li\u00f1as que pertenc\u00edan a RENFE na s\u00faa escisi\u00f3n pasaron a titularidade estatal, sendo administradas por Adif. \u00c1 rede orixinal \u00fanense as li\u00f1as que foron constru\u00eddas desde a creaci\u00f3n de Adif.\nEsta rede componse de todas as li\u00f1as de v\u00eda ancha de Espa\u00f1a, f\u00f3ra das li\u00f1as Barcelona-Vall\u00e8s e Lleida-La Pobla de Segur, de car\u00e1cter rexional e pertencentes a FGC. Tam\u00e9n incl\u00fae unha li\u00f1a de v\u00eda estreita, a Li\u00f1a C9 de Proximidades Madrid.\nInfraestruturas para mercanc\u00edas.\nAdif mant\u00e9n unha ampla rede de infraestruturas e terminais para o tratamento de mercanc\u00edas. As instalaci\u00f3ns de mercador\u00edas div\u00eddense en dous grupos, 1 e 2, dependendo dos servizos que ofrezan.\nNas instalaci\u00f3ns de mercanc\u00edas, ademais dos labores t\u00edpicos dunha estaci\u00f3n ferroviaria, p\u00f3dense realizar todo tipo de manobras, transbordo de mercanc\u00edas, manipulaci\u00f3n de colectores, almacenaxe, planificaci\u00f3n, alugueiro de medios auxiliares, limpeza de material, aparcadoiro de veh\u00edculos etc.\nAdemais, os trens poden recibir varios servizos nas instalaci\u00f3ns de Adif, como subministraci\u00f3n de area e combustible."}
{"id": "69651", "revid": "2074", "url": "https://gl.wikipedia.org/wiki?curid=69651", "title": "Arque\u00f3logo", "text": ""}
{"id": "69657", "revid": "22570", "url": "https://gl.wikipedia.org/wiki?curid=69657", "title": "Sistema de informaci\u00f3n xeogr\u00e1fica", "text": "Os sistemas de informaci\u00f3n xeogr\u00e1fica (SIX ou GIS en ingl\u00e9s) son sistemas de telem\u00e1tica apoiados na teledetecci\u00f3n, \u00e9 dicir, son programas de ordenador que conte\u00f1en un conxunto de imaxes, as cales \u00f3 superpo\u00f1erse permiten obter moitos datos sobre unha zona de estudo. Estas imaxes describen o tipo de cuberta vexetal, a litolox\u00eda, a topograf\u00eda etc. desa zona. Polo tanto, esta superposici\u00f3n de capas representar\u00e1 a superficie da Terra. Tam\u00e9n nos pode ofrecer datos cualitativos non representables en mapas.\nEstes datos proceden de fotograf\u00edas obtidas dende un sat\u00e9lite, avi\u00f3n ou de simples mapas, os cales son distribu\u00eddos dividindo o espazo nunha serie de celi\u00f1as determinadas polas s\u00faas coordenadas xeogr\u00e1ficas, polo tanto, cada punto do territorio obter\u00e1 toda a informaci\u00f3n dos datos anteriormente expostos.\nFunci\u00f3ns dun six.\nO six util\u00edzase para almacenar, manipular, xestionar e representar a informaci\u00f3n dun territorio. Polo tanto, serve para facer simulaci\u00f3ns sobre o que ocorrer\u00eda se se produce algunha modificaci\u00f3n nalgunha das capas do terreo representadas.\nDebido a isto o six \u00e9 moi empregado para o estudo do medio ambiente xa que con el p\u00f3dese previr os riscos, deter os impactos ambientais, ordenar o territorio,etc.\nAs\u00ed que, segundo o que estea destinado cada six, teremos distintos tipos.\nTipos.\nA nivel nacional.\nExisten moitos tipos six pero os m\u00e1is importantes son:\n- SIX de riscos: son espec\u00edficos para cada tipo de riscos ou zona. Con el p\u00f3dese previr os distintos riscos que se poidan presentar nunha zona e elaborar plans de emerxencias.\n- Proxecto PNCTA: (Plan Nacional de Cartograf\u00eda Tem\u00e1tica Ambiental). Este six \u00e9 promovido polo Ministerio de Medio Ambiente e realizado polo Instituto Xeomineiro de Espa\u00f1a.\nPos\u00fae datos sobre cada punto do territorio espa\u00f1ol referidos a litolox\u00eda, patrimonio natural, xeolox\u00eda, vexetaci\u00f3n, solos e paisaxe. Este six \u00e9 accesible para calquera cidad\u00e1n a trav\u00e9s de internet.\n- INM: (Instituto Nacional de Meteorolox\u00eda). Foi xerado a partir de datos clim\u00e1ticos tomados dende fai 150 anos. Pode servir para realizar estimaci\u00f3ns sobre os diferentes riscos que estean relacionados coa climatolox\u00eda (incendios, secas, inundaci\u00f3ns,etc.)\n- Programa CORINE da UE: bas\u00e9ase en datos xeogr\u00e1ficos, de terra, auga, aire, vexetaci\u00f3n e aspectos socioecon\u00f3micos. P\u00f3dese acceder a este six a trav\u00e9s de internet.\nA nivel internacional.\nExisten moitos exemplos, entre eles destacan aqueles patrocinados pola FAO:\n- SIX planificador agr\u00edcola: determina zonas do planeta adecuadas para \u00f3 cultivo segundo as s\u00faas caracter\u00edsticas climatol\u00f3xicas, litol\u00f3xicas e a s\u00faa accesibilidade. Tam\u00e9n realiza simulaci\u00f3ns sobre o que ocorrer\u00eda se nesas zonas se produce un cambio como a seca.\n- SIX planificador forestal: analiza os efectos provocados por unha deforestaci\u00f3n, o seu impacto ambiental ou os distintos sistemas adecuados para a explotaci\u00f3n madeireira.\nSIX para a ordenaci\u00f3n da fauna silvestre: analiza a situaci\u00f3n daquelas especies que est\u00e1n en perigo de extinci\u00f3n e determina en que zonas hai que establecer algunhas medidas de protecci\u00f3n."}
{"id": "69658", "revid": "609012", "url": "https://gl.wikipedia.org/wiki?curid=69658", "title": "SIX", "text": ""}
{"id": "69661", "revid": "197", "url": "https://gl.wikipedia.org/wiki?curid=69661", "title": "R\u00edo Guadiana", "text": "O r\u00edo Guadiana (en castel\u00e1n Guadiana; en portugu\u00e9s Guadiana e Odiana) \u00e9 un dos r\u00edos m\u00e1is importantes da Pen\u00ednsula Ib\u00e9rica. O seu curso baixo serve de fronteira entre Espa\u00f1a e Portugal, desembocando entre Ayamonte (provincia de Huelva) e Vila Real de Santo Antonio (distrito de Faro).\nEtimolox\u00eda.\nNa \u00e9poca do Imperio Romano o curso -que separaba as provincias Baetica e Lusitana- co\u00f1ec\u00edase como r\u00edo Ana, segundo cita Plinio o Vello en \"Naturalis Historia\" e nos \"Comentarios \u00e1 guerra civil\" de Xulio C\u00e9sar, libro I, XXXVIII. O nome actual d\u00e9bese aos poboadores musulm\u00e1ns, que substitu\u00edron o termo \"r\u00edo\" en lat\u00edn (\"flumen\") pola palabra relacionada \"val\" en \u00e1rabe: (\"w\u0101di\"), dando orixe ao hidr\u00f3nimo Guadiana: (\"wadi-ana\").\nSituaci\u00f3n xeogr\u00e1fica.\nNace en Fuente del Ojuelo (Viveros, Albacete), no tramo do r\u00edo Pinilla, ata as Lagoas de Ruidera (folla cartogr\u00e1fica: 788), que forman o chamado \"Guadiana Vello\" ou \"Guadiana Alto\". A seguir, atravesa terreos moi permeables, polo que chega a desaparecer e reaparecer nuns pequenos mananciais chamados Ollos do Guadiana, en Villarubia de los Ojos (Cidade Real), no tramo denominado \"Guadiana medio\". En realidade, a causa da sobrexplotaci\u00f3n do r\u00edo e dos afluentes, podemos afirmar que volve nacer unha vez pasado os Ollos do Guadiana. Finalmente, percorre a provincia de Cidade Real e as comunidades de Estremadura e Andaluc\u00eda (Guadiana propiamente dito), para desembocar no Oc\u00e9ano Atl\u00e1ntico por Ayamonte (Huelva) (folla cartogr\u00e1fica: 998).\nAfluentes.\n\u00d3 longo dos seus 744\u00a0km de curso recibe auga dos seguintes afluentes:\nR\u00e9xime.\nCanto \u00f3 seu r\u00e9xime fluvial, o Guadiana \u00e9 de caudal escaso, uns 70 m3/s en Ayamonte, cun m\u00e1ximo en inverno, coincidindo co per\u00edodo de m\u00e1is choivas. Inmediatamente despois de entrar en Portugal, constru\u00eduse o encoro de Alqueva.\nEn novembro de 1997 produciuse unha grande inundaci\u00f3n, con desbordamentos na provincia de Badaxoz e numerosas perdas humanas e materiais."}
{"id": "69663", "revid": "865", "url": "https://gl.wikipedia.org/wiki?curid=69663", "title": "Era Vulgaris", "text": "Era Vulgaris \u00e9 o quinto \u00e1lbum de estudio da banda estadounidenseQueens of the Stone Age, editado o 8 de xu\u00f1o do 2007 en varios pa\u00edses, o d\u00eda 11 no Reino Unido e o 12 nos Estados Unidos.\nOs temas \"Sick, Sick, Sick\" e \"3's &amp; 7's\" foron editados como sinxelos a principios de xu\u00f1o, e ag\u00e1rdase un terceiro sinxelo, de \"Make It Wit Chu\", en outono do 2007."}
{"id": "69664", "revid": "56817", "url": "https://gl.wikipedia.org/wiki?curid=69664", "title": "308", "text": "Outros.\nHistoria ano a ano"}
{"id": "69665", "revid": "65337", "url": "https://gl.wikipedia.org/wiki?curid=69665", "title": "315", "text": ""}
{"id": "69666", "revid": "23204", "url": "https://gl.wikipedia.org/wiki?curid=69666", "title": "311", "text": "Outros.\nHistoria ano a ano"}
{"id": "69667", "revid": "23204", "url": "https://gl.wikipedia.org/wiki?curid=69667", "title": "314", "text": "Outros.\nHistoria ano a ano"}
{"id": "69668", "revid": "23204", "url": "https://gl.wikipedia.org/wiki?curid=69668", "title": "Signario de Espanca", "text": "O signario de Espanca (Castro Verde, Baixo Alentexo, Portugal) \u00e9 o \u00fanico signario enteiro conservado dunha escritura paleohisp\u00e1nica. Est\u00e1 realizado sobre unha pequena placa de xisto (48 x 28 x 2\u00a0cm.) que apareceu f\u00f3ra de contexto e polo tanto non disp\u00f3n de dataci\u00f3n arqueol\u00f3xica. \u00c9 un signario dobre que consta de 27 signos e que probabelmente corresponde a un exercicio de aprendizaxe, xa que consta de d\u00faas li\u00f1as, a primeira est\u00e1 trazada con maior seguridade e seguramente corresponde ao exemplo trazado polo mestre, mentres que a segunda, trazada con maior inseguridade, parece corresponder ao alumno.\nNon coincide exactamente con ningunha das escrituras co\u00f1ecidas a trav\u00e9s de inscrici\u00f3ns, a\u00ednda que pertence claramente ao grupo meridional e apareceu na zona nuclear da escritura tartesa ou do suroeste. Cabe destacar que os 13 primeiros signos conservan a orde relativa correspondente ao alfabeto fenicio. Sobre a s\u00faa orixe non hai consenso: para alg\u00fans investigadores a s\u00faa orixe esta directa e unicamente vinculado ao alfabeto fenicio, mentres que para outros na a s\u00faa creaci\u00f3n tam\u00e9n influir\u00eda o alfabeto grego."}
{"id": "69669", "revid": "89787", "url": "https://gl.wikipedia.org/wiki?curid=69669", "title": "IMEI", "text": "O IMEI (do ingl\u00e9s \"International Mobile Equipment Identity\", Identidade Internacional de Equipo M\u00f3bil) \u00e9 un c\u00f3digo pre-gravado nos tel\u00e9fonos m\u00f3biles GSM, UMTS e LTE. Este c\u00f3digo identifica ao aparello univocamente a nivel mundial, e \u00e9 transmitido polo aparello \u00e1 rede ao conectarse a esta.\nIsto quere dicir, entre outras cousas, que a operadora que usemos non s\u00f3 co\u00f1ece, quen e desde onde fai a chamada (SIM) sen\u00f3n tam\u00e9n desde que terminal telef\u00f3nico a fixo (e p\u00f3dese obter bastante informaci\u00f3n a partir do como podes comprobar co programa IMEI INFO).\nA empresa operador pode usar o IMEI para verificar o estado do aparello mediante unha base de datos denominada EIR (Equipment Identity Register).\nO IMEI dun aparello habitualmente est\u00e1 impreso na parte posterior do equipo, baixo a bater\u00eda. P\u00f3dese marcar a secuencia \"*#06#\"(asterisco, grade, cero, seis, grade) para que apareza no \"display\"; O IMEI ten 15 cifras (nalg\u00fans tel\u00e9fonos 14, se omite o \u00faltimo d\u00edxito SPARE normalmente un 0). O IMEI subdivide en varios campos TAC, FAC, SNR e SPARE.\nEIR.\nA EIR \u00e9 unha base de datos na que existe informaci\u00f3n sobre o estado dos tel\u00e9fonos m\u00f3biles. Dentro desta base de datos existen tres listas de IMEI: a branca, a gris e a negra.\nEstrutura do c\u00f3digo de IMEI.\nO c\u00f3digo de IMEI consta de catro partes.\nUn exemplo de IMEI \u00e9: 451236 20 069823 1."}
{"id": "69670", "revid": "23204", "url": "https://gl.wikipedia.org/wiki?curid=69670", "title": "250", "text": "Outros.\nHistoria ano a ano"}
{"id": "69671", "revid": "89787", "url": "https://gl.wikipedia.org/wiki?curid=69671", "title": "Escritura tartesa", "text": "A escritura tartesa, tam\u00e9n co\u00f1ecida como do suroeste (suroccidental) da Pen\u00ednsula Ib\u00e9rica e como sudlusitana, \u00e9 unha escritura paleohisp\u00e1nica moi similar, tanto pola forma dos signos como polo valor que os signos representan, \u00e1 escritura ib\u00e9rica suroriental. A diferenza desta, que expresa lingua ib\u00e9rica, a escritura tartesa expresa unha lingua que non puido a\u00ednda ser relacionada con ningunha outra. Sobre a orixe das escrituras paleohisp\u00e1nicas non hai consenso: para alg\u00fans investigadores a s\u00faa orixe esta directa e unicamente vinculado ao alfabeto fenicio, mentres que para outros na s\u00faa creaci\u00f3n tam\u00e9n influir\u00eda o alfabeto grego.\nCaracter\u00edsticas.\nA diferenza das outras escrituras paleohisp\u00e1nicas, a escritura tartesa e a lingua que expresa non te\u00f1en unha denominaci\u00f3n consensuada. A denominaci\u00f3n m\u00e1is neutra \u00e9 a de escritura do suroeste da Pen\u00ednsula Ib\u00e9rica, posto que s\u00f3 fai referencia \u00e1 localizaci\u00f3n xeogr\u00e1fica das inscrici\u00f3ns que usan esta escritura no cuadrante sudoccidental da Pen\u00ednsula Ib\u00e9rica. Pero a denominaci\u00f3n m\u00e1is popular \u00e9 a de escritura tartesa, a\u00ednda que non \u00e9 unha denominaci\u00f3n precisa, posto que as inscrici\u00f3ns que usan esta escritura s\u00f3 aparecen marxinalmente no territorio no que as fontes cl\u00e1sicas sit\u00faan o reino de Tartessos e, en cambio, conc\u00e9ntranse no territorio que as fontes cl\u00e1sicas atrib\u00faen aos conios. Unha terceira denominaci\u00f3n \u00e9 escritura sudlusitana, que fai referencia \u00e1 s\u00faa posici\u00f3n xeogr\u00e1fica relativa respecto do territorio dos lusitanos.\nComo o resto das escrituras paleohisp\u00e1nicas, esta escritura presenta signos con valor sil\u00e1bico, para as oclusivas, e signos con valor alfab\u00e9tico, para o resto de consoantes e vogais. A partir do punto de vista da clasificaci\u00f3n dos sistemas de escritura non \u00e9 nin un alfabeto nin un silabario, sen\u00f3n unha escritura mixta que se identifica normalmente como semisilabario. A caracter\u00edstica distintiva desta escritura \u00e9 a sistem\u00e1tica redundancia voc\u00e1lica dos signos sil\u00e1bicos, fen\u00f3meno que nas outras escrituras paleohisp\u00e1nicas \u00e9 residual. Este fen\u00f3meno foi descuberto por Ulrich Schmoll e permite clasificar a maior parte dos signos desta escritura en sil\u00e1bicos, voc\u00e1licos e conson\u00e1nticos. A\u00ednda as\u00ed, o seu desciframento a\u00ednda non se pode dar por fechado, posto que non hai consenso entre os diferentes investigadores que fixeron propostas concretas.\nEsta escritura escr\u00edbese moi maioritariamente de dereita a esquerda e o seu \u00e1mbito de uso \u00e9 o cuadrante sudoccidental da Pen\u00ednsula Ib\u00e9rica: fundamentalmente no Algarve e no Baixo Alentexo e residualmente en Andaluc\u00eda occidental e Estremadura. Practicamente o \u00fanico soporte sobre o que aparece son grandes lousas de pedra, preto dun centenar. O tipo de soporte e o feito de que practicamente todas apareceron f\u00f3ra de contexto, impide precisar excesivamente a s\u00faa cronolox\u00eda, a\u00ednda que, polos escasos exemplares que presentan algunha restrici\u00f3n cronol\u00f3xica, parece que deber\u00edan de ser do s\u00e9culo V a.C. ou anteriores. A\u00ednda as\u00ed, tradicionalmente atrib\u00faeselles unha antig\u00fcidade que as poder\u00eda facer remontar ata o s\u00e9culo VII a.C., hip\u00f3teses que, de se confirmaren, a converter\u00eda na escritura paleohisp\u00e1nica m\u00e1is antiga."}
{"id": "69672", "revid": "23204", "url": "https://gl.wikipedia.org/wiki?curid=69672", "title": "Escritura ib\u00e9rica suroriental", "text": "A escritura ib\u00e9rica suroriental (tam\u00e9n co\u00f1ecida como meridional) \u00e9 unha escritura paleohisp\u00e1nica moi similar, tanto pola forma dos signos como polo valor que estes representan, \u00e1 escritura tartesa, que poder\u00eda ser o seu antecedente.\nHistoria e caracter\u00edsticas.\nAs inscrici\u00f3ns que usan a escritura ib\u00e9rica suroriental expresan lingua ib\u00e9rica, como tam\u00e9n o fan as inscrici\u00f3ns que usan a escritura ib\u00e9rica nororiental, pero o valor da maior\u00eda de signos destas escrituras non coincide en absoluto, a\u00ednda que o repertorio de signos \u00e9 similar. Sobre a orixe das escrituras paleohisp\u00e1nicas non hai consenso: para alg\u00fans investigadores a s\u00faa orixe esta directa e unicamente vinculado ao alfabeto fenicio, mentres que para outros na s\u00faa creaci\u00f3n tam\u00e9n influir\u00eda o alfabeto grego.\nComo o resto de escrituras paleohisp\u00e1nicas, esta escritura presenta signos con valor sil\u00e1bico, para as oclusivas, e signos con valor alfab\u00e9tico, para o resto de consoantes e vogais. A partir do punto de vista da clasificaci\u00f3n dos sistemas de escritura non \u00e9 nin un alfabeto nin un silabario, sen\u00f3n unha escritura mixta que se identifica normalmente como semisilabario. A diferenza das inscrici\u00f3ns en escritura tartesa, as inscrici\u00f3ns en escritura suroriental non presentan o fen\u00f3meno da redundancia voc\u00e1lica dos signos sil\u00e1bicos. O seu desciframento a\u00ednda non se pode dar por fechado, posto que a\u00ednda hai signos sobre os que non hai consenso entre os diferentes investigadores que fixeron propostas concretas.\nA escritura ib\u00e9rica suroriental escr\u00edbese moi maioritariamente de dereita a esquerda e o seu \u00e1mbito de uso \u00e9 o cuadrante suroriental da Pen\u00ednsula Ib\u00e9rica: Andaluc\u00eda oriental, Rexi\u00f3n de Murcia e as provincias de Albacete, Alacant e Valencia. As inscrici\u00f3ns surorientais aparecen sobre soportes moi variados (moedas de prata e bronce, louza de prata e cer\u00e1mica, plaqui\u00f1as de chumbo, pedras etc.), pero non superan o medio centenar, entre as m\u00e1is salientadas at\u00f3panse o chumbo de Gador (Almer\u00eda) e o chumbo da Bastida de les Alcusas (Mogente, Valencia). Os contextos arqueol\u00f3xicos m\u00e1is antigos das inscrici\u00f3ns que usan esta escritura son do s\u00e9culo -IV, mentres que os m\u00e1is modernos son do s\u00e9culo -II."}
{"id": "69673", "revid": "56817", "url": "https://gl.wikipedia.org/wiki?curid=69673", "title": "251", "text": "Outros.\nHistoria ano a ano"}
{"id": "69674", "revid": "1131", "url": "https://gl.wikipedia.org/wiki?curid=69674", "title": "Escritura ib\u00e9rica nororiental", "text": "A escritura ib\u00e9rica nororiental (tam\u00e9n co\u00f1ecida como levantina ou simplemente ib\u00e9rica por ser con diferenza a m\u00e1is usada) \u00e9 a escritura paleohisp\u00e1nica que foi o veh\u00edculo principal de expresi\u00f3n da lingua ib\u00e9rica, lingua que tam\u00e9n expresan as inscrici\u00f3ns en escritura ib\u00e9rica suroriental, pero cabe destacar que o valor da maior\u00eda de signos destas escrituras non coincide en absoluto, a\u00ednda que o repertorio de signos \u00e9 similar. A\u00ednda as\u00ed, a hip\u00f3tese m\u00e1is aceptada considera que a escritura nororiental deriva directamente da escritura suroriental. Sobre a orixe das escrituras paleohisp\u00e1nicas non hai consenso: para alg\u00fans investigadores a s\u00faa orixe est\u00e1 directa e unicamente vinculado ao alfabeto fenicio, mentres que para outros na s\u00faa creaci\u00f3n tam\u00e9n influir\u00eda o alfabeto grego.\nComo o resto de escrituras paleohisp\u00e1nicas, esta escritura presenta signos con valor sil\u00e1bico, para as oclusivas, e signos con valor alfab\u00e9tico, para o resto de consoantes e vogais. A partir do punto de vista da clasificaci\u00f3n dos sistemas de escritura non \u00e9 nin un alfabeto nin un silabario, sen\u00f3n unha escritura mixta que se identifica normalmente como semisilabario. O signario b\u00e1sico est\u00e1 formado por 28 signos: cinco voc\u00e1licos, 15 sil\u00e1bicos e 8 conson\u00e1nticos (unha lateral, d\u00faas sibilantes, d\u00faas vibrantes e tres nasais). O seu desciframento, culminado o 1922 por Manuel G\u00f3mez-Moreno, \u00e9 practicamente total e bas\u00e9ase principalmente na existencia de numerosas lendas monetarias, algunhas biling\u00fces ou case biling\u00fces, facilmente relacion\u00e1beis con top\u00f3nimos co\u00f1ecidos polas fontes cl\u00e1sicas. Do signario ib\u00e9rico nororiental co\u00f1\u00e9cense d\u00faas variantes: a variante dual \u00e9 case exclusiva das inscrici\u00f3ns m\u00e1is antigas dos s\u00e9culos -V, -IV e -III e caracter\u00edzase polo uso do sistema dual, descuberto por Joan Maluquer de Motes o 1968, que permite diferenciar os silabogramas oclusivos dentais e velares xordos dos sonoros cun trazo engadido de forma que a forma simple representa \u00e1 sonora e a forma complexa \u00e1 xorda. A variante non dual \u00e9 case exclusiva das inscrici\u00f3ns m\u00e1is modernas dos s\u00e9culos -II e -I.\nA escritura ib\u00e9rica nororiental escr\u00edbese moi maioritariamente de esquerda a dereita e usouse fundamentalmente no cuadrante nororiental da Pen\u00ednsula Ib\u00e9rica: unha ampla franxa costeira a partir do sur do Languedoc-Rosell\u00f3n ata Alacant que penetra cara o interior polo val do Ebro e que corresponde \u00e1 maior parte dos pobos que as fontes cl\u00e1sicas identifican como iberos (indiketes, ausetanos, laietanos, lacetanos, cosetanos, ilerxetes, ilercav\u00f3ns, sedetanos, edetanos, contestanos etc.). Os contextos arqueol\u00f3xicos m\u00e1is antigos sit\u00faanas a finais do s\u00e9culo -V, mentres que as m\u00e1is modernas son de finais do s\u00e9culo -I, ou quizais de principios do s\u00e9culo I. As inscrici\u00f3ns nororientais aparecen sobre soportes moi variados (moedas de prata e bronce, l\u00e1minas de chumbo, cer\u00e1micas \u00e1ticas, cer\u00e1micas de verniz negro A e B, cer\u00e1micas pintadas, dolias, \u00e1nforas, fusaiolas, ronseis e placas de pedra, mosaicos etc.) e \u00e9 con diferenza o signario paleohisp\u00e1nico m\u00e1is documentado, uns dous milleiros de inscrici\u00f3ns, que representan o 95% do total."}
{"id": "69675", "revid": "624", "url": "https://gl.wikipedia.org/wiki?curid=69675", "title": "Escrituras ib\u00e9ricas", "text": ""}
{"id": "69676", "revid": "98629", "url": "https://gl.wikipedia.org/wiki?curid=69676", "title": "Alfabeto greco-ib\u00e9rico", "text": "O alfabeto greco-ib\u00e9rico \u00e9 unha adaptaci\u00f3n case directa dun alfabeto grego x\u00f3nico \u00e1s particularidades da lingua ib\u00e9rica e, polo tanto, carece da caracter\u00edstica distintiva do resto de escrituras paleohisp\u00e1nicas, que presentan signos con valor sil\u00e1bico, para as oclusivas, e signos con valor alfab\u00e9tico, para o resto de consoantes e vogais.\nEste alfabeto escr\u00edbese de esquerda a dereita e a s\u00faa \u00e1rea de difusi\u00f3n conc\u00e9ntrase nas provincias de Alacant e Murcia. O n\u00famero de inscrici\u00f3ns que o utilizan \u00e9 moi reducido, d\u00faas decenas de grafitos cer\u00e1micos e unha decena de fus\u00edbeis, entre os que salientan o chumbo da Serreta (Alcoi, Alacant) e o do Cigarralejo (Mula, Murcia). O chumbo da Serreta apareceu en 1921 e foi decisivo no desciframento do signario ib\u00e9rico nororiental de Manuel G\u00f3mez-Moreno publicada en 1922. Os contextos arqueol\u00f3xicos das inscrici\u00f3ns onde se usa son do s\u00e9culo IV a.C., pero as caracter\u00edsticas paleogr\u00e1ficas con relaci\u00f3n ao modelo parecen indicar que a adaptaci\u00f3n poder\u00eda ser de mediados do s\u00e9culo V a.C..\nO alfabeto greco-ib\u00e9rico est\u00e1 formado por 16 signos id\u00e9nticos aos do modelo ag\u00e1s polo que respecta \u00e1 segunda vibrante: cinco vogais, s\u00f3 unha nasal, unha lateral, d\u00faas sibilantes, d\u00faas vibrantes, tres oclusivas sonoras, (labial, dental e velar), pero s\u00f3 d\u00faas xordas (dental e velar). Para representar a segunda vibrante eng\u00e1dese un til a rho, el\u00edxese eta no canto de \u00e9psilon para representar /e/, e el\u00edxese sampi como segunda sibilante."}
{"id": "69677", "revid": "624", "url": "https://gl.wikipedia.org/wiki?curid=69677", "title": "Signario ib\u00e9rico nororiental", "text": ""}
{"id": "69679", "revid": "609859", "url": "https://gl.wikipedia.org/wiki?curid=69679", "title": "Xos\u00e9 Henrique Monteagudo Romero", "text": ""}
{"id": "69682", "revid": "47401", "url": "https://gl.wikipedia.org/wiki?curid=69682", "title": "Arte fractal", "text": "Arte fractal \u00e9 a creada utiliz\u00e1ndo funci\u00f3ns matem\u00e1ticas chamadas fractais e transformando os resultados dos c\u00e1lculos en imaxes, animaci\u00f3ns, m\u00fasica ou outro tipo de medios. As imaxes fractais son os gr\u00e1ficos resultante dos c\u00e1lculos, e as animaci\u00f3ns son secuencias deses gr\u00e1ficos. A m\u00fasica fractal transforma os resultados do c\u00e1lculo en sons. Xeralmente, mais non exclusivamente, util\u00edzanse computadores para procesalos, debido \u00e1 complexidade da matem\u00e1tica utilizada.\nClasificaci\u00f3n.\nExisten catro categor\u00edas relevantes de arte fractal, divisi\u00f3n baseada no tipo de matem\u00e1tica utilizada no proceso, onde o nome normalmente aparece asociado ao do matem\u00e1tico que a desenvolveu:\nT\u00e9\u00f1ense utilizado fractais dos catro tipos como base de arte e animaci\u00f3n dixital. Comezando con detalles bidimensionais, os fractais atopan m\u00faltiples aplicaci\u00f3ns art\u00edsticas, como xerar texturas, simulaci\u00f3n da vexetaci\u00f3n e confecci\u00f3n de paisaxes. Poden ent\u00f3n evolucionar para representaci\u00f3ns tridimensionais complexas. Na m\u00fasica, os sons baseados en fractais son sorprendentemente realistas e parecen m\u00e1is capaces de producir sons parecidos cos naturais que outros procesos artificiais.\nPaleta de curvas.\nSendo un tipo de arte que usa basicamente o computador como soporte primario, non \u00e9 de admirar que a Internet sexa o maior repositorio deste tipo de arte. Son particularmente interesantes tam\u00e9n as relaci\u00f3ns entre fractais e a chamada secuencia de Fibonacci e a proporci\u00f3n \u00e1urea (\u03a6), tan apreciada polos artistas da Antig\u00fcidade cl\u00e1sica e do Renacemento. Con fractais aplicados ao co\u00f1ecemento do funcionamento do universo, calculados con potentes computadores, podemos non s\u00f3 simular o nacemento de mundos e o crecemento celular do \u00e1cido desoxirribonucleico, mais pode o artista usar a s\u00faa sensibilidade para seleccionar nesa nova paleta electr\u00f3nica, as imaxes ou sons que desexa para representar a s\u00faa arte.\nGaler\u00eda de imaxes.\nAlg\u00fans exemplos a partir do conxunto de Mandelbrot feitos en base a un aplique de JAVA."}
{"id": "69684", "revid": "25871", "url": "https://gl.wikipedia.org/wiki?curid=69684", "title": "Conxunto de Mandelbrot", "text": "En Matem\u00e1tica, un conxunto de Mandelbrot \u00e9 un fractal definido como o conxunto de puntos \"c\" no plano complexo para o cal a sucesi\u00f3n definida iterativamente: \n\"non\" tende ao infinito.\nPara cada punto c do plano complexo, a sucesi\u00f3n \u00e9 expandida como:\ne as\u00ed sucesivamente.\nSe reescribirmos a sucesi\u00f3n en termos das partes real e imaxinaria (coordenadas x e y do plano complexo), a cada iteraci\u00f3n n, substitu\u00edndo \"z\"\"n\" polo punto \"xn\" + \"yni\" e \"c\" polo punto \"a\" + \"bi\", temos:\ne\nO conxunto de Mandelbrot, na s\u00faa representaci\u00f3n gr\u00e1fica, pode ser dividido nun conxunto infinito de figuras negras, sendo a maior delas un cardioide localizado no centro do plano complexo. Existe unha infinidade (cont\u00e1bel) de case-c\u00edrculos (o maior deles \u00e9 a \u00fanica figura que, de feito, \u00e9 un c\u00edrculo exacto e local\u00edzase \u00e1 esquerda do cardioide) tanxentes ao cardioide e var\u00edan de tama\u00f1o con raio tendendo asintoticamente a cero.\nCada un deses c\u00edrculos ten o seu propio conxunto infinito (cont\u00e1bel) de pequenos c\u00edrculos cuxos raios tam\u00e9n tenden asintoticamente a cero. Ese proceso rep\u00edtese infinitamente, xerando unha figura fractal.\nCando se explora o Conxunto de Mandelbrot con m\u00e1is resoluci\u00f3n (facendo \u00abzoom\u00bb) at\u00f3panse sempre r\u00e9plicas e m\u00e1is r\u00e9plicas do conxunto ad infinitun! \u00c9 unha caracter\u00edstica dos obxectos fractais. S\u00f3 a limitada precisi\u00f3n das computaci\u00f3ns pos\u00edbeis fai con que, a partir de certa altura, iso deixe de acontecer.\nHistoria.\nO conxunto de Mandelbrot foi definido pola primeira vez en 1905 por Pierre Fatou, un matem\u00e1tico franc\u00e9s que traballou no campo da din\u00e1mica anal\u00edtica complexa. Fatou estudou procesos recursivos como \nComezando cun punto calquera formula_11 do plano complexo, p\u00f3dense xerar puntos sucesivos aplicando repetidamente esta f\u00f3rmula. A sucesi\u00f3n de puntos obtida ch\u00e1mase \u00f3rbita de formula_11 baixo a transformaci\u00f3n formula_10.\nFatou percebeu que a \u00f3rbita de formula_14 baixo esta transformaci\u00f3n fornecer\u00eda algunha introspecci\u00f3n sobre o comportamento de tales sistemas. Existe un n\u00famero infinito de tales funci\u00f3ns - unha para cada valor de \"c\". Fatou non tivo acceso a un computador capaz de plotear as \u00f3rbitas de todas esas funci\u00f3ns, mais el tentou facelo a man. El probou que unha vez que un punto atinxe unha distancia da orixe maior a 2, a \u00f3rbita exp\u00e1ndese para o infinito.\nFatou nunca viu unha imaxe, como estamos acostumados, do que hoxe chamamos de conxunto de Mandelbrot pois a cantidade de c\u00e1lculos necesaria para se xeraren tales imaxes est\u00e1 al\u00e9n da capacidade dun ser humano para executar a man. O Profesor Beno\u00eet Mandelbrot foi a primeira persoa en utilizar un computador para plotear o conxunto.\nOs fractais populariz\u00e1ronse a partir do libro \"\" de Mandelbrot en 1975. Neste libro, Mandelbrot usou o termo fractal para describir un n\u00famero de fen\u00f3menos matem\u00e1ticos que parec\u00edan exhibir comportamento ca\u00f3tico ou sorprendente. Todos estes fen\u00f3menos inclu\u00edan a definici\u00f3n dalgunha curva ou alg\u00fan conxunto a trav\u00e9s do uso de funci\u00f3ns ou algoritmos recursivos. O conxunto de Mandelbrot \u00e9 un deses fen\u00f3menos e leva o nome do seu descubridor.\nRelaci\u00f3n cos conxuntos de Julia.\nO conxunto de Mandelbrot foi creado por Beno\u00eet Mandelbrot como un \u00edndice ao conxunto de Julia: cada punto no plano complexo corresponde a un conxunto de Julia diferente. Os puntos que pertencen ao conxunto de Mandelbrot corresponden precisamente aos conxuntos de Julia conexos, e os puntos f\u00f3ra do conxunto de Mandelbrot corresponden aos conxuntos de Julia disconexos.\nOs puntos do conxunto de Mandelbrot correspondense de forma precisa cos conxuntos de Julia conectados, e os puntos de f\u00f3ra corresponden aos non conectados.\nIntuitivamente, os conxuntos de Julia \"interesantes\" corresponden aos puntos pr\u00f3ximos \u00e1 fronteira do conxunto de Mandelbrot; os puntos m\u00e1is internos ao conxunto de Mandelbrot corresponden a formas xeom\u00e9tricas relativamente simples, en canto que os puntos m\u00e1is externos lembran poeira rodeada por manchas de cores. Alg\u00fans programas, como o Fractint, permiten que o usuario escolla un punto e vexa o conxunto de Julia correspondente, tornando f\u00e1cil a navegaci\u00f3n.\nO conxunto de Mandelbrot tam\u00e9n \"cont\u00e9n\" estruturas moi semellantes aos conxuntos de Julia; de feito, para calquera valor \"c\", a rexi\u00f3n do conxunto de Mandelbrot ao redor de \"c\" lembra o centro do conxunto de Julia con par\u00e1metro \"c\".\nCiclos Peri\u00f3dicos no conxunto de Mandelbrot.\n Dentro do conxunto de Mandelbrot, a iteraci\u00f3n da sucesi\u00f3n zn+1= zn2+c evolui de modo diferente para diferentes valores de c. Para valores de of c no centro da grande cardioide, as iteraci\u00f3ns converxe para un punto. Para valores de c dentro do gran bulbo \u00e1 esquerda do cardioide, as iteraci\u00f3ns converxen para un ciclo de per\u00edodo 2. Para os outros bulbos, as iteraci\u00f3ns converxen para ciclos con diferentes per\u00edodos, de acordo co n\u00famero mostrado na figura seguinte.\nN\u00f3tese que no bulbo que fica exactamente no medio entre o bulbo con n=2 e o bulbo con n=5, o per\u00edodo do ciclo \u00e9 n=2+3=5;no bulbo entre o bulbo con n=2 e o bulbo con n=3, o per\u00edodo do ciclo \u00e9 n=2+5=7;no que est\u00e1 entre o bulbo con n=2 e o bulbo con n=7, o per\u00edodo do ciclo \u00e9 n=2+7=9. De feito, hai nese cuadrante do cardioide tantos bulbos como os n\u00fameros reais entre 2 e 3!\nSe observarmos o movemento dos puntos nun ciclo do bulbo con n=5, vemos que o ciclo salta sempre 2 compo\u00f1entes no sentido antihorario en cada iteraci\u00f3n. Podemos ent\u00f3n designar ese ciclo polo n\u00famero racional 2/5; e dicir, o ciclo roda en torno dun punto central nunha rotaci\u00f3n de 2/5 de revoluci\u00f3n por cada iteraci\u00f3n. E ese bulbo pode designarse por \u00abbulbo 2/5\u00bb.\nUsando esta designaci\u00f3n, vese claro que os bulbos primarios est\u00e1n ordenados en orde crecente deste n\u00famero de rotaci\u00f3n: 1/7 1/6 1/5 1/4 2/7 1/3 3/8 2/5 3/7 1/2. Para sabermos o n\u00famero de rotaci\u00f3n dun bulbo intermedio, basta sumar os numeradores e os denominadores separadamente:\nentre o bulbo 2/5 e o bulbo 1/2, hai o bulbo 3/7; e hai tam\u00e9n outro bulbo 4/9 a\u00ednda m\u00e1is pequeno entre o bulbo 1/2 e o bulbo 3/7.\nOs bulbos est\u00e1n ordenados exactamente como os n\u00fameros racionais; hai un bulbo p/q para cada n\u00famero racional entre 0 e 1 e eles est\u00e1n ordenados correctamente \u00e1 volta do bulbo principal no sentido antihorario, comezando en cero na c\u00faspide. Na parte de baixo, os ciclos rodan no sentido horario. \n Na figura da esquerda repres\u00e9ntase sobre o conxunto de Mandelbrot a evoluci\u00f3n da sucesi\u00f3n zn+1= zn2+c a partir de diferentes valores de c.\nDese\u00f1ando o conxunto.\nP\u00f3dese mostrar que unha vez que o valor absoluto de \"z\" \"n\" \u00e9 maior que 2 (na forma cartesiana, cando \"x\"\"n\"2 + \"y\"\"n\"2 &gt; 22) a sucesi\u00f3n tender\u00e1 ao infinito e, polo tanto, \"c\" non pertence ao conxunto de Mandelbrot. Este valor, co\u00f1ecido como valor de fuga, permite o termo dos c\u00e1lculos para puntos que non pertencen ao conxunto de Mandelbrot. Para aqueles valores pertencentes ao conxunto, ou sexa, valores de \"c\" para os cales \"z\"\"n\" non tende ao infinito, o c\u00e1lculo nunca terminar\u00e1. Polo tanto, o c\u00e1lculo debe terminarse despois dun certo n\u00famero de iteraci\u00f3ns determinado polo programa. Iso resulta nunha imaxe que \u00e9 s\u00f3 unha representaci\u00f3n aproximada do conxunto verdadeiro. Os afeccionados aprenden axi\u00f1a a reco\u00f1ecer as imperfecci\u00f3ns nas imaxes xeradas, onde se incl\u00faen puntos que non pertencen ao conxunto de Mandelbrot debido ao n\u00famero insuficiente de iteraci\u00f3ns executadas polo algoritmo. Nestas situaci\u00f3ns, \u00e9 pos\u00edbel reaxustar o programa para que sexa executado un n\u00famero maior de iteraci\u00f3ns, co custo de tornar o proceso m\u00e1is lento debido ao aumento da cantidade de c\u00e1lculos.\nPor desgraza, o n\u00famero de iteraci\u00f3ns necesarias para a representaci\u00f3n perfecta do conxunto \u00e9 infinito. Al\u00e9n diso, o conxunto ocupa unha rexi\u00f3n continua do plano de Argand-Gauss que, polo tanto, \u00e9 impos\u00edbel de representarse fielmente nunha imaxe pixelizada (espazo discreto).\nEngadindo cor.\nMatematicamente falando, as imaxes dos conxuntos de Mandelbrot e de Julia son en \"branco e negro\", no sentido de que un punto est\u00e1 ou dentro ou f\u00f3ra do conxunto en cuesti\u00f3n. Por\u00e9n, a maior\u00eda das imaxes xeradas por computador des\u00e9\u00f1anse con cores. No m\u00e9todo de renderizaci\u00f3n m\u00e1is com\u00fan, para os puntos que diverxe para o infinito e que, polo tanto, non fan parte do conxunto, as cores reflicten o n\u00famero de iteraci\u00f3ns necesarias para atinxiren unha certa distancia da orixe. Iso crea formas conc\u00e9ntricas, sendo cada m\u00e1is interna unha mellor aproximaci\u00f3n do conxunto de Mandelbrot en relaci\u00f3n \u00e1 capa exterior.\nUn pos\u00edbel esquema de cores \u00e9 o de pintar de negro os puntos que diverxen axi\u00f1a, ter as cores m\u00e1is claras ao centro da imaxe e un gradiente de tons de cinza.\nPara determinar se o punto \"Z0\" pertence ao conxunto de Mandelbrot (tradicionalmente representado en negro) ou se est\u00e1 f\u00f3ra do conxunto (colorido de acordo coa s\u00faa velocidade de escape), a distancia de \"Zi\" debe calcularse a cada iteraci\u00f3n:\nSe formula_15, ent\u00f3n formula_16. Note que unha das moitas otimizaci\u00f3ns pos\u00edbeis no c\u00e1lculo de mandelbrots pode se aplicar aqu\u00ed. En vez de testar se formula_17, podemos simplemente testar se formula_18 evitando, dese modo, a operaci\u00f3n de c\u00e1lculo da ra\u00edz cadrada.\nOptimizaci\u00f3n.\nUnha forma de mellorar o desempe\u00f1o dos c\u00e1lculos \u00e9 achar de antem\u00e1n se un dado punto est\u00e1 dentro do cardioide. A ecuaci\u00f3n polar do cardioide \u00e9 \nmais co centro das coordenadas polares en (1/4,0) \u2014 a punta do cardioide \u2014 en vez de estar na orixe.\nDado un punto (\"x\",\"y\"), calcule o seguinte:\nSe formula_23 ent\u00f3n o punto (\"x\",\"y\") pertence ao conxunto de Mandelbrot (p\u00ednteo de negro, por exemplo), e p\u00f3dese saltar os c\u00e1lculos para este punto.\nPara outros puntos, \u00e9 pos\u00edbel evitar unha gran cantidade de operaci\u00f3ns facendo \"testes de periodicidade\" - verificar se un punto alcanzado nunha iteraci\u00f3n dun p\u00edxel xa alcanzouse anteriormente. Se xa, a sucesi\u00f3n non pode diverxer, e o punto debe pertencer ao conxunto.\nAlg\u00fans detalles do conxunto de Mandelbrot.\nfeitos con base nun applet de JAVA \nArte e o Conxunto de Mandelbrot.\nAlgunhas persoas te\u00f1en o hobby de buscar no conxunto de Mandelbrot figuras interesantes, coleccionando as figuras xunto coas respectivas coordenadas utilizadas para xeralas. Por exemplo, a imaxe \u00e1 dereita \u00e9 un close centrado nas coordenadas (0.282, -0.01). Abaixo hai m\u00e1is exemplos de belas rexi\u00f3ns do conxunto de Mandelbrot:\nHai moitos programas para xeraci\u00f3n de fractais dispo\u00f1\u00edbeis de balde en Internet as\u00ed como software libre. As\u00ed, por exemplo, os feitos por Stephen Ferguson (Sterling Fractal e a serie Tierazon). Moitas persoas escriben os seus propios programas de xeraci\u00f3n de fractais para que poidan ter a maior mobilidade pos\u00edbel no proceso de xeraci\u00f3n das imaxes.\nOutros Conxuntos de Mandelbrot.\nCando se fala sobre o conxunto de Mandelbrot, frecuentemente se refere ao conxunto descrito enriba. Por\u00e9n, calquera funci\u00f3n mapeada a partir de, ou para, o campo complexo pos\u00fae un conxunto de Mandelbrot que indica, para cada punto, se o conxunto de Julia correspondente a aquela funci\u00f3n \u00e9 ou non conexo.\nExemplo:\nSexa formula_24.\nPara cada valor de \"c\", dese\u00f1amos o conxunto de Julia formula_25 de formula_26, e determinamos se el \u00e9 conexo ou non. Se formula_25 for conexo, ent\u00f3n \"c\" pertence ao conxunto de Mandelbrot de {formula_28}, sen\u00f3n, \"c\" non pertence ao conxunto.\nIsto tam\u00e9n pode xeneralizarse para conxuntos de Julia parametrizados por m\u00e1is de dous n\u00fameros reais. Por exemplo, unha familia de conxuntos de Julia parametrizada por tres n\u00fameros reais ser\u00e1 asociada a un conxunto de Mandelbrot tridimensional. Claramente, as figuras xeradas nos casos bidimensionais son, en xeral, m\u00e1is facilmente visualiz\u00e1beis.\nO Conxunto de Mandelbrot e a m\u00fasica.\nA banda australiana GangGajang ten unha m\u00fasica \"Time (and the Mandelbrot set)\", ou \"Tempo (e o conxunto de Mandelbrot)\", onde o termo \"Mandelbrot set\" (Conxunto de Mandelbrot) \u00e9 libremente usado.\nO cantor americano Jonathan Coulton ten unha canci\u00f3n titulada \"Mandelbrot Set\", ou \"Conxunto de Mandelbrot\", versando sobre a historia do conxunto de Mandelbrot as\u00ed como a do propio Beno\u00eet Mandelbrot."}
{"id": "69685", "revid": "98629", "url": "https://gl.wikipedia.org/wiki?curid=69685", "title": "Tri\u00e1ngulo de Sierpinski", "text": "O Tri\u00e1ngulo de Sierpinski \u00e9 unha figura xeom\u00e9trica obtida a trav\u00e9s dun proceso recursivo. \u00c9 unha das formas elementais da xeometr\u00eda fractal por presentar propiedades tales como ter tantos puntos como o do conxunto dos n\u00fameros reais, ter \u00e1rea igual a cero, ser auto-semellante (unha s\u00faa parte \u00e9 id\u00e9ntica en total), non perder a s\u00faa definici\u00f3n inicial \u00e1 medida que se ampl\u00eda.\nFoi primeiramente descrito por Waclaw Sierpinski (1882 - 1969), matem\u00e1tico polon\u00e9s\nConstruci\u00f3n.\nUnha das maneiras de obter un tri\u00e1ngulo de Sierpinski \u00e9 a trav\u00e9s do seguinte algoritmo:\nA\u00ednda que no proceso enriba a figura inicial sexa un tri\u00e1ngulo, non \u00e9 necesario partir dun para se chegar no tri\u00e1ngulo de Sierpinski. \u00c9 pos\u00edbel utilizar calquera figura xeom\u00e9trica (ver abaixo), o tri\u00e1ngulo s\u00f3 util\u00edzase por facilitar a visualisaci\u00f3n.\nO fractal propiamente dito obtense ao repitir infinitas veces o proceso do algoritmo, mais conforme o n\u00famero de iteraci\u00f3ns aumenta, a imaxe obtida tende a se tornar cada vez m\u00e1is parecida co fractal.\nPropiedades.\nO tri\u00e1ngulo de Sierpinski pos\u00fae unha dimensi\u00f3n de Hausdorff de aproximadamente 1,585 (log(3)/log(2)). Iso acontece porque esa \u00e9 unha figura formada por tres copias de si mesma, cada unha reducida por un factor de 1/2.\nTam\u00e9n existe unha relaci\u00f3n co tri\u00e1ngulo de Pascal. Montando o tri\u00e1ngulo de Pascal con 2n li\u00f1as, e pintando os n\u00fameros pares de branco e os \u00edmpares de negro, a figura obtida ser\u00e1 unha aproximaci\u00f3n do tri\u00e1ngulo de Sierpinski.\nA \u00e1rea dun tri\u00e1ngulo de Sierpinski \u00e9 cero. Iso pode ser percibido cando observamos que, a cada iteraci\u00f3n, a \u00e1rea da figura obtida foi reducida en 25% en relaci\u00f3n a \u00e1rea da figura orixinal."}
{"id": "69686", "revid": "56817", "url": "https://gl.wikipedia.org/wiki?curid=69686", "title": "Curva de Koch", "text": "A curva de Koch, folerpa de neve de Koch ou estrela de Koch \u00e9 unha curva xeom\u00e9trica e un dos primeiros fractais en seren descritos. Aparece por primeira vez nun artigo de 1906, titulado \"Une m\u00e9thode geom\u00e9trique \u00e9l\u00e9mentaire pour l'\u00e9tude de certaines questions de la th\u00e9orie des courves planes\", de autor\u00eda do matem\u00e1tico sueco Helge von Koch.\nConstruci\u00f3n.\nConstr\u00faese a partir dun tri\u00e1ngulo equil\u00e1tero. Eric Haines desenvolveu o mesmo concepto en tres dimensi\u00f3ns, o que resultou nun fractal con volume dunha folerpa de neve.\nPodemos imaxinar a s\u00faa construci\u00f3n a partir dun segmento de recta que ser\u00e1 sometido a alteraci\u00f3ns recorrentes (iteraci\u00f3ns), como se describe a continuaci\u00f3n:\nDespois de facer isto, o resultado ser\u00e1 semellante \u00e1 secci\u00f3n lonxitudinal dun sombreiro de bruxa.\nProcedendo da mesma forma para cada un dos catro segmentos que fican, f\u00f3rmanse 16 novos segmentos m\u00e1is pequenos.\nA curva de Koch \u00e9 o l\u00edmite para o que tende esta construci\u00f3n, repetindo as operaci\u00f3ns referidas, sucesivamente, para cada segmento.\nA seguinte figura representa as seis primeiras etapas de construci\u00f3n. A \u00faltima curva \u00e9 unha boa aproximaci\u00f3n da curva final.\n \nSe considerarmos cada paso, notamos que para pasar dunha li\u00f1a para a seguinte, substitu\u00edmos tres segmentos por catro de igual lonxitude, ou sexa, a lonxitude total multipl\u00edcase por 4/3. O l\u00edmite da sucesi\u00f3n xeom\u00e9trica de raz\u00f3n 4/3 \u00e9 o infinito, o que significa que a figura final (ou para que tende esta sucesi\u00f3n) ter\u00e1 unha lonxitude infinita (designado por Mandelbrot como \"infinito interno\").\nEsta caracter\u00edstica, t\u00edpica dos fractais, sumada ao feito de que a curva parece ter unha certa espesura debido \u00e1s constantes mudanzas de direcci\u00f3n, suxire que esta figura non \u00e9 realmente unidimensional (non \u00e9 exactamente unha li\u00f1a, dotada s\u00f3 de lonxitude). A s\u00faa dimensi\u00f3n estar\u00e1 entre 1 (da recta) e 2 (do plano). Observando a figura: se ampli\u00e1semos (a trav\u00e9s dunha homotecia ) tres veces a secci\u00f3n A'B' obter\u00edamos exactamente a secci\u00f3n AB. Na curva final \u00e9 f\u00e1cil verificar que a secci\u00f3n A'C \u00e9 catro veces superior \u00e1 AB.\nS\u00e1bese que unha homotecia de raz\u00f3n tres multiplica as lonxitudes por 3, as superficies por 32 = 9, e os volumes por 33 = 27 (o que, xeneralizando, permite calcular o \"volume\" dun obxecto de dimensi\u00f3n \"d\" por 3d). Ent\u00f3n, como temos 3d = 4 para a curva de Koch (como se viu no par\u00e1grafo anterior), d\u00e1:\nd = log. 4 /log. 3 = 1,26186..."}
{"id": "69687", "revid": "55340", "url": "https://gl.wikipedia.org/wiki?curid=69687", "title": "Amensalismo", "text": "O amensalismo \u00e9, en biolox\u00eda e ecolox\u00eda, unha relaci\u00f3n interespec\u00edfica na que un organismo se ve prexudicado mentres que outro non sae beneficiado nin prexudicado.\nNalgunhas forestas da selva amaz\u00f3nica, hai \u00e1rbores de maior tama\u00f1o que non permiten a chegada da luz do sol \u00e1s herbas que se atopan a rentes do chan. Este \u00e9 un exemplo de \"amensalismo\". Difer\u00e9nciase da competencia en que as plantas de menor tama\u00f1o non afectan \u00e1 supervivencia das \u00e1rbores de maior tama\u00f1o."}
{"id": "69689", "revid": "29029", "url": "https://gl.wikipedia.org/wiki?curid=69689", "title": "Atractor", "text": "Na f\u00edsica matem\u00e1tica contempor\u00e1nea, un atractor pode ser definido como o conxunto de comportamentos caracter\u00edsticos para os que evoluciona un sistema din\u00e1mico independentemente do punto de partida.\nExemplos.\nUn exemplo cl\u00e1sico dun atractor \u00e9 unha bola rolando sobre un plano. Debido ao efecto do atrito o movemento da bola tender\u00e1 a converxer sempre para unha situaci\u00f3n cuxa velocidade \u00e9 nula. Este \u00e9 o atractor, o movemento cero.\nOutro exemplo de atractor \u00e9 un p\u00e9ndulo en movemento. O seu balanceo, sempre tender\u00e1 a converxer a unha oscilaci\u00f3n de per\u00edodo constante; ent\u00f3n, o atractor \u00e9 ese per\u00edodo constante.\nTipos.\nUn sistema din\u00e1mico pode evolucionar para:\nOs sistemas m\u00e1is complexos pos\u00faen os tres tipos de atractores; unhas condici\u00f3ns iniciais diferentes non s\u00f3 levan a comportamentos diferentes sen\u00f3n tam\u00e9n a tipos de comportamento diferentes.\nAtractor estra\u00f1o.\nUn atractor \u00e9 estra\u00f1o se ten dimensi\u00f3n de Hausdorff non enteira (ou \"fractal\") ou se a din\u00e1mica no atractor \u00e9 ca\u00f3tica."}
{"id": "69690", "revid": "5863", "url": "https://gl.wikipedia.org/wiki?curid=69690", "title": "Forese (Biolox\u00eda)", "text": ""}
{"id": "69691", "revid": "2437", "url": "https://gl.wikipedia.org/wiki?curid=69691", "title": "Atractor estra\u00f1o", "text": ""}
{"id": "69692", "revid": "5863", "url": "https://gl.wikipedia.org/wiki?curid=69692", "title": "Inquilinismo", "text": ""}
{"id": "69693", "revid": "5863", "url": "https://gl.wikipedia.org/wiki?curid=69693", "title": "Tanatocrese", "text": ""}
{"id": "69694", "revid": "98629", "url": "https://gl.wikipedia.org/wiki?curid=69694", "title": "Luis Caruncho", "text": "Luis Mar\u00eda Caruncho Amat, nado na Coru\u00f1a o 15 de xaneiro de 1929 e finado en Madrid o 7 de outubro de 2016, foi un escultor, pintor e xestor cultural galego.\nTraxectoria.\nProfesional.\nNaceu na casa familiar da r\u00faa Font\u00e1n da Coru\u00f1a e pasou a infancia na Coru\u00f1a. Na mocidade trasladouse coa familia a Madrid ao terminar a guerra (1940). A\u00ednda de mozo, e por mediaci\u00f3n do seu pai, co\u00f1eceu outros artistas como Joaqu\u00edn Vaquero Palacios e Jos\u00e9 Caballero. Empezou a constru\u00edr pequenas pezas e achegouse aos centros art\u00edsticos da Escola de Artes e Oficios de Madrid e do C\u00edrculo de Bellas Artes.\nFixo o bacharelato en Madrid; a\u00ednda que tentou inicialmente entrar na Academia Xeral do Aire., mudou a aviaci\u00f3n polos estudos de enxe\u00f1er\u00eda industrial, arquitectura e finalmente en arte. Naquela etapa de formaci\u00f3n viaxou por Europa, fundamentalmente Par\u00eds e Aix-en-Provence. Finalmente diplomouse como arquitecto t\u00e9cnico. \u00c1 s\u00faa volta a Madrid comezou a traballar como aparellador no concello de Madrid, ata que obt\u00e9n unha excedencia para po\u00f1erse como aparellador de xeito privado. Como tal, participou na obra de remodelaci\u00f3n da Fundaci\u00f3n Camilo Jos\u00e9 Cela, de Iria Flavia.\nMais tam\u00e9n realizou traballos por mor da s\u00faa carreira art\u00edstica no eido da xesti\u00f3n cultural: foi promotor e comisario art\u00edstico e tam\u00e9n xestor cultural. Chegou a dirixir o Centro Cultural del Conde Duque, en Madrid, desde a s\u00faa inauguraci\u00f3n en 1983 ata 1995, ag\u00e1s un breve per\u00edodo durante o que foi director expositivo do concello de Madrid. Coa s\u00faa xubilaci\u00f3n pasou a dirixir o Museo de Arte Contempor\u00e1nea Uni\u00f3n Fenosa, entre 1995 e 2005. Tam\u00e9n se dedicou \u00e1 promoci\u00f3n art\u00edstica como galerista privado, e foi o dono da galer\u00eda Kandinsky en Madrid, un dos centros de arte importantes da capital espa\u00f1ola na d\u00e9cada dos 70 e 80 (a partir de 1974). E mesmo chegou a desenvolver proxectos de escenograf\u00eda para produci\u00f3ns teatrais\nCarreira art\u00edstica.\nEn paralelo desenvolveu a s\u00faa carreira art\u00edstica, e cultivou a pintura, a arquitectura, o gravado e a escultura, que realizou e expuxo tanto en galer\u00edas como en espazos ao aire libre, de Espa\u00f1a e doutros lugares do mundo, a mi\u00fado por encargo de embaixadas do goberno espa\u00f1ol. Tam\u00e9n en representaci\u00f3n de Espa\u00f1a participou nas bienais de S\u00e3o Paulo, Valpara\u00edso ou Alexandr\u00eda. Artisticamente cultivou a abstracci\u00f3n e o construtivismo, con referencias art\u00edsticas como Piet Mondrian, Kasimir Malevich, ou nun contexto espa\u00f1ol, Daniel V\u00e1zquez D\u00edaz ou Pablo Palazuelo. Foi un dos promotores do construtivismo en Espa\u00f1a e da abstracci\u00f3n en Galicia nos anos 50 e 60, a canda os seus compa\u00f1eiros de xeraci\u00f3n Manuel Molez\u00fan, Manuel Mampaso e Jos\u00e9 Mar\u00eda de Labra.\nEn 1971 asinou o \"Manifesto do grupo aberto de Arte Construtiva Tridimensional\" canda os artistas e cr\u00edticos Feliciano Hern\u00e1ndez, De Labra, Maribel Nazco, Salvador Soria, Sen\u00e9n Ubi\u00f1a, Ricardo Ugarte e Carlos Are\u00e1n. Anos m\u00e1is tarde, xa na d\u00e9cada dos oitenta, fundou o Grupo Ruedo Ib\u00e9rico, inicialmente cos tam\u00e9n artistas Jos\u00e9 Caballero e \u00c1lvaro Delgado, aos que se lles engadir\u00edan posteriormente Jos\u00e9 Mar\u00eda Iglesias, Salvador Victoria, Jos\u00e9 Luis Fajardo, Jos\u00e9 Luis Morales y Mar\u00edn e Jos\u00e9 Manuel Caballero Bonald.\nHai obra de Caruncho en colecci\u00f3ns de arte como a de Afundaci\u00f3n, a do Palacio da Zarzuela, no Centro Galego de Arte Contempor\u00e1nea, o Centro de Arte Reina Sof\u00eda, o Museo da Fundaci\u00f3n Pilar y Joan Mir\u00f3, Museo Maside e o Museo de Arte Contempor\u00e1nea Gas Natural Fenosa.\nObra.\nComo comisario art\u00edstico prologou e curou cat\u00e1logos, para os que tam\u00e9n redactou textos art\u00edsticos, como de mostras sobre Laxeiro, Mar\u00eda Antonia Dans ou outros artistas, galegos ou non."}
{"id": "69695", "revid": "2338", "url": "https://gl.wikipedia.org/wiki?curid=69695", "title": "Manto inferior", "text": ""}
{"id": "69696", "revid": "2338", "url": "https://gl.wikipedia.org/wiki?curid=69696", "title": "Manto superior", "text": ""}
{"id": "69697", "revid": "98629", "url": "https://gl.wikipedia.org/wiki?curid=69697", "title": "Fernando Cas\u00e1s", "text": "Fernando Estarque Cas\u00e1s, m\u00e1is co\u00f1ecido como Fernando Cas\u00e1s, nado en Gondomar en 1946 \u00e9 un escultor e pintor galego cuxa carreira se desenvolveu no Brasil, pa\u00eds ao que foi levado polos seus pais cando contaba con moi poucos anos.\nTraxectoria.\nComezou a investigar en pintura en 1964, traballando con tintas sobre soportes infrecuentes, como madeiras de derriba e tendidos en xeso. En 1967 produciu mobles que son verdadeiros obxectos de creaci\u00f3n, en madeiras queimadas e en coiro. Pasou en 1969 a estudar na Esdi-Escola Superior de Dese\u00f1o do R\u00edo de Xaneiro, e a s\u00faa orixinalidade conduciuno a realizar interesantes murais para empresas p\u00fablicas do pa\u00eds suramericano, que derivan en creaci\u00f3ns nas que se transforma a natureza mesma na s\u00faa expresi\u00f3n vexetal, que exp\u00f3n en todo o noroeste brasileiro, e que o artista, ironicamente, denomina \"Proxecto idiotas\".\nEn 1975 retornou a Espa\u00f1a e realizou unha exposici\u00f3n en Vigo, que sorprendeu pola s\u00faa ins\u00f3lita orixinalidade. De 1977 data a s\u00faa etapa que denomina \u00abCiclo do Cupin\u00bb, que continuou nos seguintes con \u00abReciclo\u00bb e \u00abLabirinto\u00bb, en diversas cidades brasileiras e en Vigo, Compostela e Barcelona. Alternou a escultura e a pintura e realizou relevos de grandes dimensi\u00f3ns, co t\u00edtulo do famoso libro de Celso Emilio Ferreiro, \"Longa noite de pedra\", con pezas tituladas \"Voo\", \"Onda\", \"Lume\" e \"Terra\", atendendo \u00e1s s\u00faas ra\u00edces galegas.\nIncorporou aos seus materiais a pedra e o bronce e investiga con papeis reciclados e fibras vexetais. De 1983 data a s\u00faa grande exposici\u00f3n en Vigo \u00abDiario de Viaxe\u00bb, que \u00e9 un percorrido imaxinario pola etnolox\u00eda americana que tan ben co\u00f1ece.\nProseguiu as s\u00faas experiencias, inspiradas na arte popular aut\u00f3ctona da Amazonia brasileira, con obras que expuxo en Xenebra e Xerusal\u00e9n. De 1988 data a serie Amazonas, Serie negra, cando o papel rugoso e denso se ense\u00f1orea de superficies irregulares ou traballa sobre toc\u00f3ns e fragmentos de \u00e1rbores centenarias, de morfolox\u00eda peculiar. Con esta serie conseguiu o premio Brasil-Estados Unidos de Artes Pl\u00e1sticas dese ano. A s\u00faa escultura \u00abAmazonia-Cobra grande\u00bb colocouse no pavill\u00f3n Ruth Youth do museo israel\u00ed de Xerusal\u00e9n.\nEn 1989 regresou definitivamente a Espa\u00f1a e instalou o seu taller en Gondomar. A s\u00faa obra segue mostr\u00e1ndose individualmente en medio mundo e acudiu \u00e1s grandes bienais, como a de S\u00e3o Paulo.\nTr\u00e1tase dun vangardista razonante, inquedo e reflexivo, por completo inconformista e negador do tradicional e manido, para quen calquera elemento abandonable pode transformarse en arte. \u00c9 considerablemente abstracto, case sempre informalista, en verdade tel\u00farico."}
{"id": "69698", "revid": "736", "url": "https://gl.wikipedia.org/wiki?curid=69698", "title": "Lynn margulis", "text": ""}
{"id": "69699", "revid": "5454354", "url": "https://gl.wikipedia.org/wiki?curid=69699", "title": "Plataforma continental", "text": "Ent\u00e9ndese por plataforma continental o per\u00edmetro estendido de cada continente, que queda cuberto durante os per\u00edodos interglaciares por mares relativamente pouco profundos e golfos. A plataforma nace na li\u00f1a da costa e est\u00e9ndese ata o noiro continental."}
{"id": "69700", "revid": "5623004", "url": "https://gl.wikipedia.org/wiki?curid=69700", "title": "Noiro continental", "text": "O noiro continental \u00e9 un terreo inclinado que une a plataforma continental da chaira abisal. Ten uns 20 km de lonxitude. No noiro at\u00f3panse can\u00f3ns submarinos, escavados polas correntes de turvidez e sedimentos da placa continental que escorregan por el."}
{"id": "69701", "revid": "27155", "url": "https://gl.wikipedia.org/wiki?curid=69701", "title": "Prisma de acreci\u00f3n", "text": "Un prisma de acreci\u00f3n \u00e9 unha gran masa de sedimentos e codia oce\u00e1nica deformada, que se acumula en forma de cu\u00f1a na zona de subducci\u00f3n (zona de contacto entre d\u00faas placas que converxen). Nesta zona os sedimentos son arrancados da codia oce\u00e1nica en subducci\u00f3n e acrecionados \u00f3 bloque de codia continental ou mixta. F\u00f3rmanse nas marxes continentais activas, se non hai prisma, os materiales que chegan do continente subd\u00facense coa placa.\nO prisma de acreci\u00f3n \u00e9 unha estrutura formada pola acumulaci\u00f3n desordeada de sedimentos e codia oce\u00e1nica deformada."}
{"id": "69702", "revid": "131329", "url": "https://gl.wikipedia.org/wiki?curid=69702", "title": "Chaira abisal", "text": "As chairas abisais son zonas chairas ou de pendente moi suave do fondo da conca oce\u00e1nica profunda. Est\u00e1n entre as zonas da Terra m\u00e1is chairas e suaves, e entre as menos exploradas. As chairas abisais sup\u00f3n aproximadamente o 40% do fondo do oc\u00e9ano e a s\u00faa profundidade oscila entre os 2.200 e os 5.500 m. Adoitan quedar entre o p\u00e9 do noiro continental e unha dorsal oce\u00e1nica ou unha fosa.\nSon as principais zonas de sedimentaci\u00f3n do planeta; baixo a capa de sedimentos, at\u00f3pase a codia oce\u00e1nica, formada por silicatos magn\u00e9sicos que comp\u00f3n rocas de tipo bas\u00e1ltico. Estas rocas te\u00f1en a s\u00faa orixe nas dorsais oce\u00e1nicas, pola solidificaci\u00f3n do magma que por elas aflora \u00e1 superficie, e destr\u00faense nas zonas de subduci\u00f3n, xunto aos continentes, onde se introducen de novo no magma.\nEntre os escasos elementos destacados do relevo das chairas abisais at\u00f3panse:\n-Monte volc\u00e1nico: monte submarino formado pola acumulaci\u00f3n de materiais provenientes dunha erupci\u00f3n volc\u00e1nica.\n-Illa volc\u00e1nica: monte volc\u00e1nico que, polas s\u00faas dimensi\u00f3ns, chega a emerxer da superficie do mar formando unha illa.\n-Guyot: estrutura tabular submarina cuxo orixe non est\u00e1 claro; consid\u00e9rase que poden tratarse de illas volc\u00e1nicas que foron erosionadas ao estar emerxidas, quedando as\u00ed a s\u00faa cima plana, e volveron afundirse no fondo do mar.\n\u00c1 chaira abisal non chega a luz do sol; consecuentemente, apenas si alberga vida, esta est\u00e1 formada por bacterias quimiosint\u00e9ticas (que non realizan a fotos\u00edntese sen\u00f3n un proceso an\u00e1logo desencadeado polos produtos gaseosos provenientes do subsolo en zonas volc\u00e1nicas) e alg\u00fans animais invertebrados (p.ej. vermes) e vertebrados (alg\u00fans peixes).\nOs peixes abisais est\u00e1n dotados de bocas grandes e, debido \u00e1 falta de luz, non cazan sen\u00f3n que tenden trampas \u00e1s presas potenciais; para iso, moitos s\u00e9rvense da bioluminescencia, posu\u00edndo ap\u00e9ndices luminosos que chaman a atenci\u00f3n das presas de modo que estas ach\u00e9ganse a eles, sendo atrapadas ent\u00f3n pola mencionada boca de gran tama\u00f1o."}
{"id": "69703", "revid": "98629", "url": "https://gl.wikipedia.org/wiki?curid=69703", "title": "Fosa abisal", "text": "Unha fosa abisal ou fosa submarina \u00e9 unha depresi\u00f3n longa, profunda e estreita no fondo oce\u00e1nico. Caracter\u00edzase pola falta de luz e corresp\u00f3ndese con profundidades superiores \u00f3s 2.000 ou 6.000 metros, chegando ata os 11.000 metros. A s\u00faa fauna ten que soportar as presi\u00f3ns inmensas das profundidades do oc\u00e9ano. Estas rexi\u00f3ns caracter\u00edzanse tam\u00e9n polo fr\u00edo continuo e a escaseza de alimentos."}
{"id": "69704", "revid": "15490", "url": "https://gl.wikipedia.org/wiki?curid=69704", "title": "Dorsal oce\u00e1nica", "text": "Unha dorsal oce\u00e1nica \u00e9 unha cordilleira submarina situada na parte media dos oc\u00e9anos da Terra e formada por procesos relacionados coa Tect\u00f3nica de placas. A cordilleira presenta un surco central co\u00f1ecido como rift, zona de abundante vulcanismo onde se emite magma continuamente dende o manto sublitosf\u00e9rico a trav\u00e9s de fisuras do fondo do oc\u00e9ano, form\u00e1ndose novas porcions de litosfera oce\u00e1nica e provocando a expansi\u00f3n do piso oce\u00e1nico. Unha dorsal oce\u00e1nica marca a fronteira entre d\u00faas placas tect\u00f3nicas, constitu\u00edndo un l\u00edmite de placas diverxente no que ambas placas se separan. T\u00f3dalas dorsais oce\u00e1nicas est\u00e1n interconectadas.\nEstrutura.\nUnha dorsal oce\u00e1nica ten unha estrutura de dobre crista, elevada e moi fracturada. Entre ambas cristas hai unha greta, ou rift, fracturada en forma de zigzag debido \u00e1s fallas transformantes, que desprazan segmentos da dorsal. Ao longo do rift producense numerosos sismos superficiaies e erupcions volc\u00e1nicas que verten lavas de basalto. A ambos lados da dorsal vaise incrementando pouco a pouco o grosor da cortiza volc\u00e1nica e o espesor dos sedimentos.\nNas cristas das dorsaies hai tam\u00e9n fontes hidrotermais das que brota vapor rico en minerais a unha temperatura de at\u00e9 350 \u00b0C a trav\u00e9s das gretas do fondo mari\u00f1o. Estas fontes de auga depositan estruturas columnares de sulfuros met\u00e1licos que mante\u00f1en colonias de animais pouco com\u00fans (vermes mari\u00f1os e ameixas xigantes, camar\u00f3ns, peixes). Os compostos que emiten estes mananciais de auga quente xogan un importante papel no mantemento da composici\u00f3n da auga mari\u00f1a, subministrando magnesio e outros compo\u00f1entes.\nHistoria.\nAs dorsais oce\u00e1nicas local\u00edzanse na s\u00faa maior parte submerxidas a gran profundidade no oc\u00e9ano. O descubrimento da s\u00faa verdadeira extensi\u00f3n e as s\u00faas caracter\u00edsticas produciuse nas d\u00e9cadas de 1960 e 1970. No Proxecto FAMOUS (French-American Mid-Ocean Undersea Study), empreg\u00e1rnose 3 sumerxibles nortamericanos e franceses para estudar o rift axial da dorsal mesoatl\u00e1ntica, situada a unha profundidade de entre 2000 e 3000 metros. Obtiv\u00e9ronse milleiros de im\u00e1xenes, mostras e mapas detallados. Tam\u00e9n se estudaron d\u00faas dors\u00e1is no Pac\u00edfico.\nNun primeiro momento, a dorsal semellaba ser un fen\u00f3meno espec\u00edfico do oc\u00e9ano Atl\u00e1ntico, pero a medida que os sondaxes do piso oce\u00e1nico continuaban arredor do mundo descubriuse que t\u00f3dolos oc\u00e9anos conte\u00f1en partes du sistema de dorsal oce\u00e1nica."}
{"id": "69705", "revid": "56817", "url": "https://gl.wikipedia.org/wiki?curid=69705", "title": "556", "text": "Outros.\nHistoria ano a ano"}
{"id": "69706", "revid": "75439", "url": "https://gl.wikipedia.org/wiki?curid=69706", "title": "Relevo terrestre", "text": "En xeograf\u00eda o relevo terrestre ref\u00edrese ao conxunto das diferentes formas que adopta a superficie da Terra. \u00c9 o obxecto de estudo da xeomorfolox\u00eda. O relevo orix\u00ednase ou transf\u00f3rmase pola interferencia de dous tipos de axentes, os end\u00f3xenos, como o vulcanismo e a tect\u00f3nica de placas, e os es\u00f3xenos, como a meteorizaci\u00f3n e a antropicidade.\nFactores que condicionan a forma do relevo.\nO proceso polo que a superficie terrestre adquire unha determinada forma denom\u00ednase modelaxe do relevo. A s\u00faa semellanza coa actividade dun escultor xustifica que en ambos os casos se empregue o termo \u00ab\"modelar\"\u00bb.\nA diversidade de relevos existente d\u00e9bese aos seguintes factores:"}
{"id": "69707", "revid": "56817", "url": "https://gl.wikipedia.org/wiki?curid=69707", "title": "546", "text": "Outros.\nHistoria ano a ano"}
{"id": "69708", "revid": "56817", "url": "https://gl.wikipedia.org/wiki?curid=69708", "title": "579", "text": "Outros.\nHistoria ano a ano"}
{"id": "69710", "revid": "98629", "url": "https://gl.wikipedia.org/wiki?curid=69710", "title": "221", "text": ""}
{"id": "69711", "revid": "2338", "url": "https://gl.wikipedia.org/wiki?curid=69711", "title": "Lei das proporci\u00f3ns definidas", "text": ""}
{"id": "69712", "revid": "2338", "url": "https://gl.wikipedia.org/wiki?curid=69712", "title": "Lei de conservaci\u00f3n da masa", "text": ""}
{"id": "69713", "revid": "23204", "url": "https://gl.wikipedia.org/wiki?curid=69713", "title": "574", "text": "Outros.\nHistoria ano a ano"}
{"id": "69714", "revid": "109216", "url": "https://gl.wikipedia.org/wiki?curid=69714", "title": "Teor\u00eda at\u00f3mica de Dalton", "text": "A teor\u00eda at\u00f3mica de Dalton \u00e9 un modelo de comportamentl para a materia de nivel microsc\u00f3pico.\nA partir da an\u00e1lise da lei das proporci\u00f3ns definidas, John Dalton estableceu este modelo de comportamento para a materia de nivel microscopio, que se viu reforzado polos resultados dos experimentos que deron lugar \u00e1 lei das proporci\u00f3ns m\u00faltiples establecida polo propio Dalton.\nPrincipais proposici\u00f3ns.\nAs principais proposici\u00f3ns que conforman a teor\u00eda at\u00f3mica de Dalton son:\nEstas catro proposici\u00f3ns permiten a resoluci\u00f3n de xeito correcto de moitos problemas que se dan na qu\u00edmica rutineira de laboratorio, a pesar de que, destas catro proposici\u00f3ns, a \u00fanica totalmente certa \u00e9 a terceira.\nOutras hip\u00f3teses.\nAs catro proposici\u00f3ns anteriormente mencionadas non son as \u00fanicas. Dalton realizou m\u00e1is hip\u00f3teses, de car\u00e1cter redical e esencialmente falsas, xa que se amosaron incompatibles con experimentos sinxelos.\nUnha destas hip\u00f3teses establec\u00eda que os elementos eran monoat\u00f3micos, \u00e9 dicir, que Dalton non contemplaba a posibilidade de que dous ou m\u00e1is \u00e1tomos do mesmo elemento, e polo tanto iguais, se unisen quimicamente entre si para dar o que el chamaba un \u00e1tomo complexo (actualmente denominado mol\u00e9cula). Tal hip\u00f3tese manifestouse insostible tras analizar os traballos de Gay-Lussac e Avogadro sobre os volumes de combinaci\u00f3n."}
{"id": "69715", "revid": "5863", "url": "https://gl.wikipedia.org/wiki?curid=69715", "title": "Lei das proporci\u00f3ns m\u00faltiples", "text": ""}
{"id": "69716", "revid": "22570", "url": "https://gl.wikipedia.org/wiki?curid=69716", "title": "Lei dos volumes de combinaci\u00f3n", "text": "A lei dos volumes de combinaci\u00f3n \u00e9 unha lei da qu\u00edmica que foi enunciada por Gay-Lussac.\nSegundo dita lei \nPor exemplo, un litro de cloro reacciona cun litro de hidr\u00f3xeno para dar dous litros de cloruro de hidr\u00f3xeno (relaci\u00f3n 1:1:2). Un litro de nitr\u00f3xeno reacciona con tres litros de hidr\u00f3xeno para dar dous litros de amon\u00edaco (relaci\u00f3n 1:3:2)."}
{"id": "69717", "revid": "56817", "url": "https://gl.wikipedia.org/wiki?curid=69717", "title": "Lei de Avogadro", "text": "A lei de Avogadro (equivocamente co\u00f1ecida como \"hip\u00f3tese de Avogadro\") \u00e9 unha lei da qu\u00edmica que foi enunciada por Avogadro.\nEsta lei di que: \nIsto quere dicir que se se pesan dous volumes iguais (medidos \u00e1s mesmas condici\u00f3ns de presi\u00f3n e temperatura) de dous compostos puros diferentes, e o primeiro dos volumes pesa catro veceis m\u00e1is que o outro, ent\u00f3n p\u00f3dese afirmar que as mol\u00e9culas do primeiro pesan catro veces m\u00e1is que as mol\u00e9culas do outro."}
{"id": "69718", "revid": "1576", "url": "https://gl.wikipedia.org/wiki?curid=69718", "title": "F\u00f3rmula emp\u00edrica", "text": "A f\u00f3rmula emp\u00edrica \u00e9 un conxunto de s\u00edmbolos e n\u00fameros que indica o n\u00famero relativo de \u00e1tomos de cada elemento qu\u00edmico que hai nun composto co conxunto de n\u00fameros enteiros m\u00e1is pequeno pos\u00edbel."}
{"id": "69719", "revid": "85894", "url": "https://gl.wikipedia.org/wiki?curid=69719", "title": "V\u00edctor Casas Juli\u00e1n", "text": "V\u00edctor Casas Juli\u00e1n, nado en Pontevedra en 1936, \u00e9 un pintor galego. A s\u00faa actividade art\u00edstica desenv\u00f3lvese en Madrid, a\u00ednda que sempre estivo moi vinculado coa s\u00faa Galiza natal.\nEstudou en Fomento das Artes, na Escola de San Fernando e no C\u00edrculo de Belas Artes. Traballou cos pintores Amadeo Roca e Eduardo Pe\u00f1a, realizando traballos de gravado e serigraf\u00eda no taller \"Tres en Raya\".\nViaxou por Europa e Estados Unidos. A s\u00faa obra obtivo a medalla de ouro no IV Concurso de pintura de Ponferrada, Le\u00f3n en 1971 e a medalla de bronce en VI Bienal Internacional de Pontevedra, en 1981.\nA pintura de Casas Juli\u00e1n conserva unha vaga figuraci\u00f3n sempre idealizada a base dunha mancha, de intenci\u00f3n intimista e l\u00edrica. Destacan as s\u00faas paisaxes e bodeg\u00f3ns as\u00ed como as s\u00faas acuarelas. A s\u00faa obra figura en distintos museos de Galiza e en importantes colecci\u00f3ns particulares."}
{"id": "69720", "revid": "1131", "url": "https://gl.wikipedia.org/wiki?curid=69720", "title": "F\u00f3rmula molecular", "text": ""}
{"id": "69721", "revid": "56817", "url": "https://gl.wikipedia.org/wiki?curid=69721", "title": "Para\u00edso (banda)", "text": "Para\u00edso foi unha banda espa\u00f1ola de m\u00fasica pop formada a finais dos 70, liderada por Fernando M\u00e1rquez \"El Zurdo\". Tras a disoluci\u00f3n do grupo no outono de 1980, \"El Zurdo\" fundar\u00eda un ano m\u00e1is tarde, un novo grupo, La Mode, xunto a Antonio Zancajo (guitarra) e Mario Gil (teclados).\nHistoria.\nO grupo Para\u00edso xurdiu como unha idea de Fernando M\u00e1rquez, \"el Zurdo\" tras a disoluci\u00f3n do grupo Kaka de Luxe. Tivo diferentes formaci\u00f3ns, a\u00ednda que a m\u00e1is estable, que gravou o EP da discogr\u00e1fica Zafiro (co Para T\u00ed e a Estrella de la Radio) inclu\u00eda como cantantes ao Zurdo e Juan Lu\u00eds Lozano e como m\u00fasicos a Antonio Zancajo (guitarra), Mario Gil (teclados), Gregorio P\u00e9rez (baixo), Enrique S\u00e1nchez (guitarra) e Paco D\u00edez (bater\u00eda). En diferentes momentos do grupo formaron parte de Para\u00edso Isabel San Gabino (que logo liderar\u00eda os Rebeldes-B\u00f3lidos), Carlos e Sergio Entrena (logo Ejecutivos Agresivos...), Mar\u00eda Portuondo, Mar\u00eda do Mar Dorado e Manolo Mart\u00ednez. Fixeron coros no EP e en varios concertos Olvido Gara (Alaska) e Carmen Madirolas (Rebeldes-B\u00f3lidos) e ao comezo estivo tam\u00e9n Carlos Berlanga.\nO grupo.\nFoi o primeiro grupo declaradamente pop da Movida madrile\u00f1a a\u00ednda que non alcanzou o \u00e9xito de Alaska y los Pegamoides, Nacha Pop, Los Secretos ou Radio Futura. A s\u00faa presentaci\u00f3n foi o 28 de marzo de 1979 no Teatro Mart\u00edn, a\u00ednda que previamente actuaron baixo diversos nomes (Rudi Soplapollas e os Obtusos, Cadillac Mentolado, Gilda e os Garbos).\nA\u00ednda que en directo non tiveron un son de calidade (nunca dispuxeron de management nin sonorizaci\u00f3n estable) tocaron en p\u00fablico en m\u00e1is de corenta ocasi\u00f3ns, na maior\u00eda dos grandes eventos e lugares emblem\u00e1ticos da movida madrile\u00f1a (concerto de Canito, Salga \"Sol\", Teatro \"Alfil\", Teatro \"Mart\u00edn\", sala \"El Escal\u00f3n\", Centro Cultural de Prosperidad, Praza Maior...) e coa maior\u00eda dos grupos da nova onda (Pegamoides, Nacha Pop, Geny e os Bumerang, B\u00f3lidos, Toss-Secretos, Bulldog, Sidecar, Coyotes, Mario Tenia etc.), alg\u00fans dos cales foron retransmitidos por radio e televisi\u00f3n.\nGravaron co selo Zafiro un EP en outubro de 1979 (produciuno de modo non oficial Manolo Tena) que se presentou na sala \"Sol\" o 15 de abril de 1980, por desavinzas coa casa de discos non se publicou o lp de doce canci\u00f3ns, que xa estaba en preparaci\u00f3n (e as maquetas gravadas desde febreiro).\nEn xu\u00f1o de 1980 gravan para TVE (Popgrama) catro canci\u00f3ns (Makoki, Vacaci\u00f3ns na Morgue, Carolina e Lipstick) producidas por Carlos Tena que se editar\u00e1n no selo Novos Medios, en 1983 nun EP semi-pirata (posto que o grupo a\u00ednda estaba baixo contrato coa discogr\u00e1fica Zafiro).\nPara\u00edso caracterizouse por un pop ecl\u00e9ctico, unhas letras provocadoras e variadas (que se deben ao Zurdo e Juan Lu\u00eds Lozano) e por un repertorio moi extenso e variado. A s\u00faa canci\u00f3n m\u00e1is famosa, Para T\u00ed editouse en moitos CD recompilatorios da Movida madrile\u00f1a e en certo xeito converteuse nun himno daquela \u00e9poca.\nO 2 de outubro de 1980 na sala \"Sol\" f\u00edxose a despedida de Para\u00edso (a primeira) seguida en marzo de 1981, en Cami\u00f1os, pola definitiva, na que Para\u00edso actuou como cuarteto (O Zurdo, Antonio, Mario e Paco), inclu\u00edronse xa temas que logo formar\u00edan parte do repertorio da Mode xunto aos principais de Para\u00edso. El Zurdo, Antonio e Mario formaron posteriormente A Mode.\nPara\u00edso caracterizouse pola riqueza das s\u00faas letras, que reflect\u00edan as vicisitudes do Madrid do primeiro postfranquismo."}
{"id": "69723", "revid": "1131", "url": "https://gl.wikipedia.org/wiki?curid=69723", "title": "Xaqu\u00edn Chaves", "text": "Xaqu\u00edn Chaves L\u00f3pez, nado en Vilaxo\u00e1n (Vilagarc\u00eda de Arousa) o 16 de xaneiro de 1959, \u00e9 un pintor, escultor, debuxante e poeta galego. A s\u00faa obra ten un temperamento intimista, eminentemente l\u00edrico, cunha sensibilidade extrema na s\u00faa aparencia f\u00edsica.\nTraxectoria.\nA s\u00faa primeira aparici\u00f3n data de 1987, en mostras colectivas en Vilagarc\u00eda de Arousa. Desde ent\u00f3n a s\u00faa presenza en exposici\u00f3ns galegas \u00e9 constante, desde \"Novos Valores\", da Bienal de Pontevedra, ata os certames de Uni\u00f3n Fenosa, tan selectivos. A primeira exposici\u00f3n individual real\u00edzaa en Mar\u00edn e levou a cabo outras, non moitas, en diferentes cidades de Galiza.\nNun principio hai na s\u00faa pintura referencias formais a\u00ednda que moi decantadas. Logo, derivou ao informalismo puro, cunha das paletas m\u00e1is ricas e expresivas da pintura galega contempor\u00e1nea. \u00c1s veces, ach\u00e9gase aos compo\u00f1entes do grupo \"El Paso\" e ata cabe emparentalo coa \u00e9poca \"numista\" de Benjam\u00edn Palencia, que infl\u00fae en artistas que conseguen as expresi\u00f3ns m\u00e1is puras da abstracci\u00f3n. De calquera forma, os nomes que constituir\u00e1n os mellores antecedentes de Chaves son Guerrero e un momento concreto de Guinovart.\nTodas as gamas son posibles na s\u00faa paleta, desde os rosas e ocres, a verdes e azuis, con amarelos e brancos. \u00c9 unhas pura sinfon\u00eda crom\u00e1tica de trazos, xeometr\u00edas insinuadas, formas que se adivi\u00f1an invitando \u00e1 reflexi\u00f3n. Os t\u00edtulos dos cadros de Chaves son, en series que alcanzan decenas, sinxelamente \"Capricho\", e nas que se atopan desde unha critalograf\u00eda so\u00f1ada ata unha paisaxe que cremos poder identificar, e, con todo, \u00e9 imposible. O mar \u00e9 unha referencia constante, a\u00ednda que tan contemplado coa mirada da alma como polos ollos do rostro, porque para Chaves como aseguraba Leonardo da Vinci, \"a pintura \u00e9 cousa mental\"."}
{"id": "69724", "revid": "22570", "url": "https://gl.wikipedia.org/wiki?curid=69724", "title": "Neper", "text": "O neper ou neperio (Np) \u00e9 unha unidade de medida relativa que se utiliza frecuentemente no campo das telecomunicaci\u00f3ns, para expresar relaci\u00f3ns entre voltaxes ou intensidades. O seu nome procede de John Napier, o inventor dos logaritmos.\nA\u00ednda que non \u00e9 unha unidade de medida do Sistema Internacional, o seu uso \u00e9 amplamente aceptado en moitos pa\u00edses, para os mesmos fins que o decibel.\nA diferenza fundamental entre ambas as unidades \u00e9 que mentres o decibel est\u00e1 baseado no logaritmo decimal da relaci\u00f3n de magnitudes, o neperio estao no logaritmo neperiano da citada relaci\u00f3n, vindo o n\u00famero de nepers determinado pola f\u00f3rmula:\nonde formula_2 e formula_3 son os valores relacionados, e formula_4 o logaritmo neperiano.\nRelaci\u00f3n co decibel.\nO neper util\u00edzase maiormente para expresar relaci\u00f3ns entre voltaxes ou intensidades mentres que o decibel \u00e9 m\u00e1is utilizado para expresar relaci\u00f3ns entre potencias. Tendo isto en conta p\u00f3dese establecer a relaci\u00f3n entre ambas as unidades a partir dunha relaci\u00f3n de voltaxes:\nformula_5\npolo que:\nformula_6\nSe agora se calcula cantos decibels corresponden a esta relaci\u00f3n de tensi\u00f3ns, temos:\nformula_7\nA\u00ednda que se pode empregar para relaci\u00f3nss de potencias, voltaxes ou intensidades, no caso de potencias e tendo en conta que:\nformula_8\no valor en nepers queda determinado pola f\u00f3rmula:\nformula_9"}
{"id": "69725", "revid": "56817", "url": "https://gl.wikipedia.org/wiki?curid=69725", "title": "Masa at\u00f3mica", "text": "A masa at\u00f3mica dun elemento \u00e9 o n\u00famero de veces que un dos seus \u00e1tomos pesa m\u00e1is ca un \u00e1tomo que se toma como unidade.\nUnidade de masa at\u00f3mica.\nA unidade de masa at\u00f3mica (\"uma\") \u00e9 o patr\u00f3n de masa para cantidades de materia moi pequenas. Def\u00ednese como a doceava parte do \u00e1tomo de carbono 12."}
{"id": "69726", "revid": "72012", "url": "https://gl.wikipedia.org/wiki?curid=69726", "title": "Hipoteca", "text": "A hipoteca \u00e9 un dereito real. Constit\u00faese en garant\u00eda dunha obrigaci\u00f3n e, para a s\u00faa constituci\u00f3n, require escritura p\u00fablica e inscrici\u00f3n no rexistro da propiedade.\nCaracter\u00edsticas.\nNa relaci\u00f3n hipotecaria participan o acredor e o debedor ou un terceiro que hipoteca un ben en garant\u00eda dunha obrigaci\u00f3n allea. A hipoteca recae xeralmente sobre bens inmobles a\u00ednda que est\u00e1 permitida a hipoteca sobre bens mobles (hipoteca mobiliaria). A hipoteca garante o principal da d\u00e9beda que ampara e os xuros acumulados dende a s\u00faa constituci\u00f3n, sempre que se faga constar na escritura de constituci\u00f3n.\nPar\u00e1metros.\nUnha hipoteca definese empregando 3 par\u00e1metros:\nO tipo de xuro pode a s\u00faa vez ser:"}
{"id": "69727", "revid": "65337", "url": "https://gl.wikipedia.org/wiki?curid=69727", "title": "Pierre Bonnard", "text": "Pierre Bonnard, nado en Fontenay-aux-Roses (Altos do Sena) o 3 de outubro de 1867 e finado en Le Cannet (Var) o 23 de xaneiro de 1947, foi un pintor, ilustrador e lit\u00f3grafo franc\u00e9s.\nTraxectoria.\nDedicou o seu talento \u00e1 publicidade e \u00e1 produci\u00f3n art\u00edstica. Ad\u00f3itaselle inclu\u00edr dentro do movemento dos Nabis con Paul S\u00e9rusier, Maurice Denis, Paul Ranson, Edouard Vuillard, Xavier Roussel ou F\u00e9lix Vallotton, influ\u00eddos por Paul Gauguin e o xaponismo. A s\u00faa produci\u00f3n tard\u00eda consid\u00e9rase precursora da pintura abstracta, polo menos nalgunha das s\u00faas variantes.\nMoi especialmente marcado pola tendencia dos Nabis, que te\u00f1en unha concepci\u00f3n diferente da perspectiva e do espazo que se atopa en \"kakemono\", Pierre Bonnard adquire ent\u00f3n o alcume de \"Nabi xaponard\". Este movemento ti\u00f1a tam\u00e9n por caracter\u00edsticas a exaltaci\u00f3n da cor, a simplificaci\u00f3n da forma e a sublimaci\u00f3n do coti\u00e1n, ao cal os Nabis danlle un car\u00e1cter atemporal."}
{"id": "69728", "revid": "27155", "url": "https://gl.wikipedia.org/wiki?curid=69728", "title": "Masa molecular", "text": "A masa molecular \u00e9 o n\u00famero de veces que a mol\u00e9cula dun composto ou dun elemento pesa m\u00e1is, ten m\u00e1is masa, que un \u00e1tomo que se toma como unidade. Calc\u00falase sumando todas as masas at\u00f3micas do elemento correspondente.\nO seu valor num\u00e9rico coincide co da masa molar, pero expresado en unidades de masa at\u00f3mica en lugar de gramos/mol. A masa molecular alude a unha soa mol\u00e9cula, a masa molar corresponde a un mol (\"N\" = 6,022\u00b71023) de mol\u00e9culas.\nC\u00e1lculo da masa molecular.\nA f\u00f3rmula para calcular a masa molecular \u00e9 a seguinte:\nmasa molecular = masa at\u00f3mica de A * n.\u00ba de \u00e1tomos de A + masa at\u00f3mica de B * n.\u00ba de \u00e1tomos de B + ...\ninclu\u00edndo todos os \u00e1tomos diferentes.\nA masa molecular calc\u00falase sumando as masas at\u00f3micas dos elementos que compo\u00f1en a mol\u00e9cula. As\u00ed, no caso da auga: H2O, a s\u00faa masa molecular \u00e9:\nmasa at\u00f3mica do H: 1,00797\u00a0u, aproximadamente igual a\u00a0(\u2248)\u00a01 * n.\u00ba de \u00e1tomos de H: 2\u00a0+\u00a0masa at\u00f3mica do O: 15,9994\u00a0u \u2248 16 * n.\u00ba de \u00e1tomos de O: \u2192 2 \u00e1tomos de H\u00a0x\u00a01 \u00e1tomo de O\u00a0=\u00a02\u00a0u\u00a0+\u00a016\u00a0u\u00a0=\u00a018\u00a0u.\nSe as cifras decimais son maiores de 0,5, o n\u00famero m\u00e1sico aprox\u00edmase \u00e1 unidade enteira seguinte. Exemplo: o n\u00famero m\u00e1sico do os\u00edxeno \u00e9 15,9994\u00a0\u2248\u00a016. \u00c9 dicir, o n\u00famero m\u00e1sico do O \u00e9 16.\nAo igual que a masa at\u00f3mica, a masa molecular expr\u00e9sase en unidades de masa at\u00f3mica: Umas (u) ou daltons (Da), que son equivalentes. Os Da te\u00f1an a vantaxe de que se poden empregar para mol\u00e9culas maiores ao aceptar un m\u00faltiplo, o quilodalton: kDa.\nA masa molecular calc\u00falase facilmente sumando as masas at\u00f3micas. Por exemplo, a masa molecular do \u00e1cido sulf\u00farico:\nH2SO4: H = 1,00797 Da; S = 32,065 Da; O = 15,9994 Da\nH2 = 2 x 1,00797 Da = 2,01594 Da\nS = 1 x 32,065 Da = 32,065 Da\nO4 = 4 x 15,9994 Da = 63,9976 Da\nMasa molecular = H2\u00a0+\u00a0S\u00a0+\u00a0O4\u00a0= 2,01594 Da + 32,065 Da + 63,9976 Da = 98,07854 Da"}
{"id": "69729", "revid": "23204", "url": "https://gl.wikipedia.org/wiki?curid=69729", "title": "Los Secretos", "text": "Los Secretos \u00e9 un grupo de m\u00fasica pop-rock espa\u00f1ol fundado en Madrid en 1980.\nTraxectoria.\nRelacion\u00f3uselles habitualmente coa movida madrile\u00f1a, a\u00ednda que eles preferiron sempre identificarse cos grupos xurdidos baixo a influencia da new wave brit\u00e1nica. A s\u00faa formaci\u00f3n cambiou ao longo dos anos polas sucesivas mortes dos dous primeiros bater\u00edas e despois do compositor e cantante Pedro Antonio D\u00edaz, pero o seu n\u00facleo principal foi o integrado polos irm\u00e1ns Javier (s\u00f3 ao comezo), Enrique (ata a s\u00faa morte en 1999) e \u00c1lvaro (ata a actualidade).\nEncadrado nas s\u00faas orixes, xunto a outras bandas como Nacha Pop, Mam\u00e1 e Trastos, no renovador movemento de m\u00fasica popular que veu chamarse \"Nueva Ola\" madrile\u00f1a, Los Secretos revel\u00e1ronse a trav\u00e9s de m\u00e1is dun cuarto de s\u00e9culo en activo, e grazas a numerosas canci\u00f3ns consideradas cl\u00e1sicas (entre as que figuran \"D\u00e9jame\", \"Sobre un vidrio mojado\", \"Ojos de perdida\" ou \"Pero a tu lado\") como unha das agrupaci\u00f3ns m\u00e1is relevantes da historia da m\u00fasica pop-rock espa\u00f1ola. O seu momento de maior \u00e9xito profesional deuse a principio dos anos 90 cando encadearon os exitosos \"Adios tristeza\" e \"Cambio de planes\". Un momento moi delicado na s\u00faa historia veu en 1999 coa morte de Enrique Urquijo, circunstancia que con todo contribu\u00edu a un renacer da banda coa publicaci\u00f3n da s\u00faa homenaxe \"A tu lado\" no ano 2000.\nDiscograf\u00eda.\n\"Directo\" (1988).\nEste \u00e9 un disco de dobre CD polo que det\u00e1llase as canci\u00f3ns de cada CD:\n\"Los Secretos\" (1981).\n\"D\u00e9jame\" (mini-lp, 1980)"}
{"id": "69730", "revid": "98629", "url": "https://gl.wikipedia.org/wiki?curid=69730", "title": "Tit\u00e1n (l\u00faa)", "text": "Tit\u00e1n \u00e9 a maior l\u00faa de Saturno e a segunda maior de todo o Sistema Solar, despois de Gan\u00edmedes, tendo case unha vez e media o tama\u00f1o da nosa L\u00faa. \u00c9 maior que un dos planetas principais, Mercurio, e que o planeta anano Plut\u00f3n, e se orbitase ao redor do Sol ser\u00eda un planeta por dereito propio.\nEsta \u00e9 a \u00fanica l\u00faa no Sistema Solar que ten unha atmosfera densa, sendo mesmo m\u00e1is densa que a da Terra. P\u00e9nsase que pos\u00fae lagos de hidrocarburos e volc\u00e1ns xeados, e que o metano se comporta case coma a auga na Terra, evaporando e chovendo nun ciclo interminable. Tit\u00e1n \u00e9 un mundo que se mantivo oculto ata moi recentemente, cuberto por unha densa br\u00e9tema alaranxada.\nEn xaneiro de 2005, lanzouse a sonda Huygens que pasou por entre a br\u00e9tema e tirou as primeiras fotograf\u00edas da superficie de Tit\u00e1n; mais por mor do neboeiro, e mesmo coas fotograf\u00edas, ficou moito por saber. Esta sonda levou consigo un mill\u00f3n de mensaxes de persoas de todo o mundo. As mensaxes foron enviadas pola Internet, gravadas nun CD-ROM e lanzadas na sonda en 1997, e poder\u00e1n permanecer no solo tit\u00e1nico durante mill\u00f3ns de anos e seren descubertas por turistas espaciais do futuro, pois Huygens descendeu \u00e1 l\u00faa, sendo o descenso m\u00e1is lonxe da Terra ata a data, a 1200 mill\u00f3ns de km no momento no que se realizou.\nMitolox\u00eda.\nTit\u00e1n (do grego \u03a4\u03b9\u03c4\u03ac\u03bd\u03b1\u03c2) cando foi descuberto polo astr\u00f3nomo Christiaan Huygens foi simplemente chamado \"Saturni Luna\" (lat\u00edn por \"L\u00faa de Saturno\"). En 1847 foi cando John Herschel (fillo de William Herschel, o descubridor doutras d\u00faas l\u00faas en Saturno) suxiriu darlle \u00e1 l\u00faa o nome propio de \"Tit\u00e1n\", facendo o mesmo para as outras l\u00faas que foran descubertas en Saturno. Todas tomaron nomes de tit\u00e1ns relacionados con Saturno.\nNa mitolox\u00eda grega os tit\u00e1ns eran seres anteriores aos deuses do Olimpo, ti\u00f1an unha estatura xigantesca e forza descomunal e foran aliados de Saturno (Cronos) na guerra contra X\u00fapiter (Zeus) e mailos deuses do Olimpo, entre eles Plut\u00f3n (Hades), Neptuno (Poseid\u00f3n), xigantes, ciclopes e hecatonquiros, polo dominio do universo. Os tit\u00e1ns, liderados por Saturno, acabaron sendo derrotados despois de dez anos de guerra e foron confinados no T\u00e1rtaro.\nHistoria da observaci\u00f3n e exploraci\u00f3n.\nO 25 de marzo de 1655 o astr\u00f3nomo holand\u00e9s Christiaan Huygens decidiu apuntar un dos seus novos telescopios cara a Saturno, coa intenci\u00f3n de estudar os seus aneis. Os telescopios eran de calidade superior ao usado por Galileo na descuberta das grandes l\u00faas de X\u00fapiter, as chamadas L\u00faas de Galileo. Huygens abraiou cando viu que para al\u00e9n dos aneis, Saturno ti\u00f1a unha gran l\u00faa.\nTit\u00e1n m\u00f3strase nos ceos da Terra cunha magnitude entre +7,9 e +8,7, cun disco de 0,8\" de di\u00e1metro e pode ser observado con pequenos telescopios (de di\u00e1metros maiores que 5\u00a0cm) ou bin\u00f3culos potentes.\nEn 1908 Josep Comas i Sol\u00e0 observou a existencia de atmosfera neste sat\u00e9lite de Saturno, publicando o achado na prestixiosa revista \"Astronomische Nachrichten\" en 1908 (179 (4290), p.\u00a0289-290). O efecto de escurecemento de Tit\u00e1n, e polo tanto a existencia dunha atmosfera no maior sat\u00e9lite de Saturno, non volveu ser confirmado ata 1944 por Gerard Kuiper, quen o corroborou por medio dun espectroscopio, detectando metano no espectro de Tit\u00e1n, e evidenciando que ti\u00f1a atmosfera. Consecuentemente, esta l\u00faa espertou especial interese entre os astr\u00f3nomos, e unha serie de observaci\u00f3ns por radares, telescopios e modelos de laboratorio amosaron diferentes hip\u00f3teses do que ser\u00eda Tit\u00e1n.\nNa pasaxe por Saturno, a Pioneer 11 confirmou a existencia dunha atmosfera bastante densa en 1979. A Pioneer 11 inaugurou as\u00ed os estudos feitos por sondas interestelares. O 12 de novembro do ano seguinte chegou a sonda Voyager 1 que pasou a 7000 quil\u00f3metros de Tit\u00e1n, para a ollar m\u00e1is preto. A combinaci\u00f3n dos datos obtidos pola Voyager 1 revelou que Tit\u00e1n ter\u00eda unha atmosfera semellante \u00e1 da Terra primitiva, rica en xofre, argon, metano e hidr\u00f3xeno, cunha presi\u00f3n de 1,5 bar, o que implicaba que hab\u00eda dez veces m\u00e1is gas na superficie de Tit\u00e1n que na Terra, mesmo cunha gravidade moito m\u00e1is fraca (14% a da Terra). En 1981 chegou a Tit\u00e1n a Voyager 2, mais fixo soamente unha visita de lonxe; xa que as imaxes da Voyager 1 non mostraran caracter\u00edsticas da superficie, optouse por que a sonda proseguise viaxe cara a Urano e Neptuno.\nPor\u00e9n, todas as imaxes obtidas mostraron un mundo envolvido en n\u00e9boa, o que tornaba a superficie invisible. Carl Sagan demostrou que Tit\u00e1n poder\u00eda ter mol\u00e9culas org\u00e1nicas, inclu\u00edndo constitu\u00edntes de prote\u00ednas (coma os amino\u00e1cidos). As\u00ed, foi creada a misi\u00f3n da sonda Cassini-Huygens (da NASA e a ESA), unha sonda creada especificamente para estudar Tit\u00e1n e o resto do sistema saturniano. A sonda chegou a Saturno o 1 de xullo de 2004, e comezou por cartografar a superficie por radar; A Cassini sobrevoou Tit\u00e1n o 26 de outubro do mesmo ano e tirou imaxes de alta resoluci\u00f3n, a apenas 1200\u00a0km do planeta, discernindo anacos de claridade e escuridade que non ser\u00edan visibles para o ollo humano. O m\u00f3dulo de Exploraci\u00f3n Huygens (da ESA), que se destinara enteiramente ao estudo da atmosfera e a superficie de Tit\u00e1n, descendeu por entre a n\u00e9boa e pousou na superficie o 14 de xaneiro de 2005 e as imaxes mostraron unha superficie alien\u00edxena e adversa, moldeada por flu\u00eddos l\u00edquidos, mais a presenza de l\u00edquidos non foi confirmada nas imaxes .\nXeolox\u00eda planetaria.\nTit\u00e1n \u00e9 maior que Plut\u00f3n e que Mercurio, malia ser menos masivo que este. Ata hai pouco pens\u00e1base que era a maior l\u00faa do Sistema Solar, mais en observaci\u00f3ns posteriores descubriuse que a s\u00faa densa e opaca atmosfera reflicte unha gran cantidade de luz, a cal se estendende moitos quil\u00f3metros sobre a superficie e aumenta o seu di\u00e1metro aparente.\nTit\u00e1n ten varias semellanzas con outras grandes l\u00faas de X\u00fapiter (Gan\u00edmedes e Calisto) e de Neptuno (Trit\u00f3n) e \u00e9 metade xeo (de auga) e metade materia rochosa. Probablemente, pos\u00fae varias camadas cun n\u00facleo rochoso de 3400\u00a0km rodeado por varias camadas de diferentes formas de cristais de xeo, mais o interior do planeta pode estar a\u00ednda quente. A pesar de ser semellante en composici\u00f3n con Rea e co resto das l\u00faas de Saturno, \u00e9 m\u00e1is denso debido \u00e1 compresi\u00f3n gravitacional.\nNo 2019 completouse o primeiro mapa global da xeolox\u00eda do sat\u00e9lite, baseado nos m\u00e1is de 120 pases de Cassini sobre Tit\u00e1n entre 2004 e 2017.\nTopograf\u00eda xeral.\nA superficie de Tit\u00e1n mostra grandes rexi\u00f3ns claras e terreo escuro, inclu\u00edndo unha extensa e reflectora \u00e1rea ecuatorial, do tama\u00f1o aproximado da Australia. Esta \u00e1rea ch\u00e1mase Xanadu e foi identificada a partir de imaxes en infravermello do Telescopio Espacial Hubble e da sonda Cassini. Existen en Tit\u00e1n outras \u00e1reas semellantes a Xanadu e especul\u00e1rase con que fosen mares de metano ou etano, mais as observaci\u00f3ns da Cassini parecen indicar que non \u00e9 as\u00ed. A Cassini tirou fotograf\u00edas de alta resoluci\u00f3n de todas estas \u00e1reas e atopou marcas lineares enigm\u00e1ticas, que alg\u00fans cient\u00edficos suxiren que indican actividade tect\u00f3nica. Outras das descubertas da sonda refiren rexi\u00f3ns con material claro cortadas por ali\u00f1amentos escuros dentro do terreo escuro.\nPara mellor entender as caracter\u00edsticas da superficie de Tit\u00e1n a sonda Cassini usou radares altim\u00e9tricos e de abertura sint\u00e9tica (SAR, Synthetic-aperture radar) para cartografar zonas da s\u00faa superficie. As primeiras imaxes revelaron unha xeolox\u00eda diversa e complexa con \u00e1reas escarpadas e outras planas. Existen caracter\u00edsticas que parecen ser de orixe volc\u00e1nica, liber\u00e1ndose auga mesturada con amon\u00edaco na superficie. Aparecen zonas raiadas que semellan ser causadas por part\u00edculas levadas polo vento. Os poucos cr\u00e1teres de impacto que ten o planeta parece que foron enchidos con choiva de hidrocarburos. A \u00e1rea xa cartografada parece ser levemente ch\u00e1 con ningunha variaci\u00f3n de altura maior a 50 metros; as\u00ed a todo, o radar altim\u00e9trico apenas cubriu parte da rexi\u00f3n polar norte.\nNas imaxes tiradas pola sonda Huygens despois de pousar na superficie existen evidencias de erosi\u00f3n na base das rochas, indicando posible actividade fluvial. A superficie \u00e9 m\u00e1is escura do que se prev\u00eda, consistindo nunha mestura de xeo de auga e hidrocarburos. Crese que o \"chan\" visible nas imaxes xerouse pola precipitaci\u00f3n do neboeiro de hidrocarburos.\nLagos de metano.\nHai moito que se considera a existencia de lagos e mares de metano e etano en Tit\u00e1n, hidrocarburos que completan un 'ciclo hidrol\u00f3xico' no sat\u00e9lite. Dita presenza foi controvertida ata a elaboraci\u00f3n dos datos de Cassini.\nCando a sonda Cassini chegou ao sistema saturniano esper\u00e1base que os lagos ou oc\u00e9anos de hidrocarburos puidesen ser detectados pola luz do sol reflectida da superficie, o que non aconteceu ata o de hoxe. As medici\u00f3ns de radar posteriores dende a Terra suxiren que non existe ning\u00fan oc\u00e9ano de etano en Tit\u00e1n, mais pode ser que a\u00ednda existan pequenos lagos.\nOs achados da Huygens o 14 de xaneiro de 2005 non mostran \u00e1rea ningunha con l\u00edquidos, a pesar de haber unha indicaci\u00f3n moi forte de que os houbo no pasado recente. As imaxes da Huygens amosan pequenos montes atravesados por canles escuras de drenaxe. As canles dir\u00edxense cara a unha rexi\u00f3n larga, plana e escura. Pens\u00e1base inicialmente que a rexi\u00f3n escura fose un lago de flu\u00eddos. A\u00ednda non se co\u00f1ece con claridade se a Huygens se pousou na rexi\u00f3n escura e s\u00f3lida.\nNon se atopou proba ningunha da existencia de l\u00edquidos na zona onde se pousou a Huygens. A superficie foi inmediatamente estudada cando a sonda caeu e verificouse que o solo era semellante a area solta ou arxila mollada; isto \u00e9, unha codia dura que cobre un material pega\u00f1ento. Con todo, as an\u00e1lises dos datos que se fixeron suxiren que estes se obtiveron porque a sonda ao caer descolou un seixo grande, e que o terreo ser\u00eda mellor descrito como unha forma de area feita por grans de xeo. As imaxes tiradas despois de pousar amosan un terreo chan cuberto por seixos. Estes seixos, que poden ser constitu\u00eddos por xeo de auga, son algo redondos, o que indica a acci\u00f3n de flu\u00eddos neles.\nHipoteticamente, pode que Huygens se pousase en Tit\u00e1n durante unha estaci\u00f3n seca, e que os per\u00edodos de choiva de metano no pasado recente puidesen formar lagos que despois se evaporaran. O tempo deses intervalos de per\u00edodos de choiva \u00e9 desco\u00f1ecido, e os cient\u00edficos lembran que a Huygens pousou soamente nun pequeno lugar nunha l\u00faa do tama\u00f1o dun planeta, o que \u00e9 insuficiente para avaliar todo o globo.\nPosteriormente os cient\u00edficos da Cassini anunciaron a descuberta de algo escuro e enigm\u00e1tico no polo sur de Tit\u00e1n, que consideran que \u00e9 un pequeno lago creado pola precipitaci\u00f3n das nubes que se conxugan na rexi\u00f3n. Mais a \u00e1rea, semellante a unha costa no seu per\u00edmetro, e maila presenza frecuente de nubes de tempestade, fan deste lugar o mellor candidato co\u00f1ecido a ser un lago en Tit\u00e1n. Por\u00e9n, esta identificaci\u00f3n segue sendo incerta, xa que pode ser unha vasta depresi\u00f3n enchida de hidrocarburos s\u00f3lidos e escuros que caeran da atmosfera. A \u00e1rea semellante a unha costa pode ser o resultado dun proceso non ligado \u00e1 choiva, sen\u00f3n unha caldeira volc\u00e1nica ou un foxo.\nVolc\u00e1ns xeados.\nDurante a aproximaci\u00f3n a Tit\u00e1n pola Cassini, o 26 de outubro de 2004, observouse unha superficie global lisa con poucos cr\u00e1teres de impacto. Isto suxire que a l\u00faa ten unha superficie que se renova constantemente. As imaxes da Cassini revelaron unha vasta \u00e1rea escura chamada Ganesa Macula que \u00e9 unha estrutura de 180\u00a0km que se asemella \u00e1s zonas volc\u00e1nicas observadas en Venus pola sonda Magellan.\nEstes volc\u00e1ns funcionan a baixas temperaturas, polo que se denominan criovolc\u00e1ns. Obtiv\u00e9ronse imaxes que suxiren a existencia de criovolc\u00e1ns activos. A detecci\u00f3n de Argon 40 na atmosfera indica que os volc\u00e1ns cospen plumas de \"lava\" compostas de auga e amon\u00edaco. A evidencia de actividade volc\u00e1nica da \u00faltima misi\u00f3n da Cassini suxire que as temperaturas son probablemente m\u00e1is altas nos viveiros de criovolc\u00e1ns.\nDado que a existencia de lagos en Tit\u00e1n permanece por confirmar, alg\u00fans cient\u00edficos consideran que as caracter\u00edsticas escuras na l\u00faa son causadas m\u00e1is por criovulcanismo que por flu\u00eddos na superficie.\nAtmosfera e clima.\nTit\u00e1n \u00e9 a \u00fanica l\u00faa do Sistema Solar cunha atmosfera completamente desenvolvida que consiste en algo m\u00e1is que vestixios de gases. A presenza dunha atmosfera foi primeiro vista por Gerard Kuiper en 1944. Dende ent\u00f3n as observaci\u00f3ns das sondas Voyager mostraron que a atmosfera tit\u00e1nica \u00e9 m\u00e1is densa que a da Terra, cunha presi\u00f3n na superficie dunha vez e media a do noso planeta e soporta unha capa de nubes opacas que ocultan aspectos da s\u00faa superficie.\nA atmosfera est\u00e1 composta por 95% de nitr\u00f3xeno, (a atmosfera m\u00e1is densa e rica en nitr\u00f3xeno do Sistema Solar, a par da Terra), con vestixios significativos de varios hidrocarburos (inclu\u00edndo metano, etano, diacetileno, metilacetinelo, cianoacetileno, acetileno, propano, al\u00e9n de di\u00f3xido de carbono, mon\u00f3xido de carbono, cian\u00f3xeno, hidrocianido e helio.) Tit\u00e1n non ten un campo magn\u00e9tico e, por veces, orbita \u00e1 volta da magnetosfera de Saturno, exp\u00f3ndoa directamente ao vento solar. Isto pode ionizar e levar algunhas mol\u00e9culas do cumio da atmosfera.\nA alta densidade da atmosfera d\u00e9bese esencialmente \u00e1 baixa temperatura, xa que as colisi\u00f3ns entre as mol\u00e9culas dos gases non son suficientes para as acelerar ata \u00e1 velocidade de escape. E, a calor xerada dentro do planeta pode vomitar material cara a atmosfera a trav\u00e9s dos criovolc\u00e1ns, tornando as\u00ed a atmosfera m\u00e1is espesa.\nA n\u00e9boa.\nP\u00e9nsase que os hidrocarburos se forman na atmosfera superior de Tit\u00e1n e en reacci\u00f3ns que resultan da desintegraci\u00f3n do metano pola luz ultravioleta do Sol, producindo unha grosa capa de br\u00e9tema alaranxada. Esta br\u00e9tema impediu que as primeiras sondas que observaron Tit\u00e1n puidesen ver a s\u00faa superficie, estimulando a curiosidade dos cient\u00edficos.\nNubes variadas dispersas destacan sobre unha n\u00e9boa que case cobre de forma completa a atmosfera de Tit\u00e1n. Estas nubes est\u00e1n constitu\u00eddas probablemente por metano, etano e outros compostos org\u00e1nicos simples. Outros compostos qu\u00edmicos m\u00e1is complexos e en pequena cantidade producen a cor alaranxada que \u00e9 visible dende o espazo.\nA moi espesa atmosfera bloquea a luz do sol, que demora oito d\u00edas terrestres a atravesar o ceo de Tit\u00e1n. A sonda Huygens non conseguiu detectar a posici\u00f3n do sol durante a s\u00faa exploraci\u00f3n, e a pesar de ser capaz de tirar imaxes da superficie, os cient\u00edficos din que o proceso foi coma fotografar asfalto con poeira. Logo, \u00e9 improbable que Saturno sexa visible dende a superficie de Tit\u00e1n.\nA Cassini tam\u00e9n detectou nubes altas no polo Sur de Tit\u00e1n, mais que non aparentan ser de metano, como ser\u00eda esperado. A descuberta sorprendeu aos cient\u00edficos, e estanse a facer estudos para determinar a composici\u00f3n das nubes e decidir se a atmosfera de Tit\u00e1n precisa de ser reavaliada. A Cassini indicou que Tit\u00e1n, tal coma Venus, \u00e9 un \"s\u00faper rodador\", ou sexa, a atmosfera roda \u00e1 volta do planeta m\u00e1is r\u00e1pido que a superficie.\nO ciclo do metano.\nO metano, \u00e1s temperaturas com\u00fans de Tit\u00e1n, at\u00f3pase no estado gasoso, mais a atmosfera de Tit\u00e1n destr\u00fae gradualmente o metano que vai para a atmosfera superior nun proceso co\u00f1ecido coma o \u00abciclo do metano\u00bb. As\u00ed a todo, os compostos m\u00e1is complexos de carbono, formados a partir de metano son l\u00edquidos a esas temperaturas. Estes compostos caen baixo a forma de choiva e forman lagos de varios metros de profundidade, talvez cubertos por bloques de xeo de amon\u00edaco. Os lagos aparentemente evap\u00f3ranse, mais ning\u00fan proceso qu\u00edmico ou f\u00edsico nas condici\u00f3ns de Tit\u00e1n permite a retransformaci\u00f3n destes compostos outra vez en metano. A meirande parte do metano debe ter orixe na superficie ou a trav\u00e9s de criovolc\u00e1ns que alimentan novamente a atmosfera e que, despois de condensarse, volta caer en forma de choiva de metano, completando o ciclo. A Huygens tam\u00e9n indicou que, periodicamente, chove metano l\u00edquido e outros compostos org\u00e1nicos na superficie.\nEste probable ciclo do metano en Tit\u00e1n asem\u00e9llase en parte ao ciclo da auga na Terra. A pesar diso, Tit\u00e1n \u00e9 un mundo impropio para ser visitado xa que o metano \u00e9 mortal para o home e a temperatura \u00e9 extremadamente baixa.\nAs estaci\u00f3ns do ano.\nNa superficie a temperatura de Tit\u00e1n \u00e9 de preto de -179\u00a0\u00b0C. Nesta temperatura o xeo de auga non sublima, creando unha atmosfera sen practicamente ning\u00fan vapor de auga.\nAs temperaturas var\u00edan pouco do ecuador aos polos e do d\u00eda para a noite, onde a temperatura raramente deber\u00e1 chegar aos -50\u00a0\u00b0C ao medio d\u00eda. Tal coma a Terra, Tit\u00e1n ten estaci\u00f3ns do ano, e cada unha equivale a sete anos completos da Terra, xa que Saturno demora case que 30 anos a dar unha volta ao Sol. A observaci\u00f3n de tempestades na rexi\u00f3n do polo Sur de Tit\u00e1n en xu\u00f1o de 2005, onde \u00e9 ver\u00e1n no hemisferio Sur, levou a especular que unha \u00e1rea escura poder\u00eda ser un reservorio de choivas de metano.\nVida en Tit\u00e1n.\nOs espect\u00f3grafos da Voyager 1 deron a co\u00f1ecer a existencia de mol\u00e9culas org\u00e1nicas, e en particular de hidrocarburos complexos de metano, que xa se detectaran dende a Terra, mais tam\u00e9n de acetileno e outros compostos nun mundo que se revelou interesante para os exobi\u00f3logos. Foi tam\u00e9n descuberto \u00e1cido cianh\u00eddrico (HCN), unhas mol\u00e9culas un tanto simples compostas por tres \u00e1tomos, mais que son as bases do ADN, o c\u00f3digo con que se \"escribe\" a vida.\nComo existe metano e mon\u00f3xido de carbono en cantidade suficiente e Tit\u00e1n est\u00e1 suficientemente pr\u00f3ximo do Sol, o planeta pode ser afectado pola luz ultravioleta. As radiaci\u00f3ns m\u00e1is fortes do Sol, na atmosfera superior de Tit\u00e1n, levan a que as mol\u00e9culas de metano (CH4) formen mol\u00e9culas m\u00e1is complexas. Os hidrocarburos m\u00e1is pesados aglom\u00e9ranse e producen as opacas capas de aerosol alaranxado de 200\u00a0km de altura, ata seren demasiado pesados e, as\u00ed, descenden \u00e1 superficie. Lentamente e durante a historia desta l\u00faa, unha continua capa org\u00e1nica foi cubrindo toda a superficie ata, polo menos, centos de quil\u00f3metros. Por mor disto Tit\u00e1n presenta semellanzas coa Terra primordial. Tit\u00e1n ten sido visto coma unha Terra primitiva no conxelador, co embri\u00f3n da vida conxelado.\nA existencia de criovulcanismo en Tit\u00e1n ten importantes implicaci\u00f3ns na exobiolox\u00eda, xa que exp\u00f3n os org\u00e1nicos da superficie \u00e1 auga l\u00edquida. A qu\u00edmica acuosa perm\u00edtelle aos hidrocarburos formar especies prebi\u00f3ticas m\u00e1is evolucionadas e oxidadas, tal coma amino\u00e1cidos. Nun modelo te\u00f3rico, simulando unha b\u00f3veda de 1\u00a0km de altura, levar\u00edalle 5 \u00d7 103 anos en conxelarse \u00e1 lava feita enteiramente de auga l\u00edquida, e ata 12 \u00d7 103 anos en caso de que fose de amon\u00edaco deshidratado, permitindo que a qu\u00edmica prebi\u00f3tica evolucionase ben m\u00e1is do que fora experimentado en laboratorios na Terra.\nAs\u00ed, Tit\u00e1n tal coma a l\u00faa Europa e o planeta Marte, est\u00e1 no cumio da lista dos obxectos astron\u00f3micos onde se poden atopar formas de vida primitiva. De aqu\u00ed a 50 mil mill\u00f3ns de anos cando o Sol ampl\u00ede 50 veces o seu tama\u00f1o, Tit\u00e1n recibir\u00e1 a mesma cantidade de enerx\u00eda solar que a Terra recibe hoxe. Hipoteticamente e por un curto per\u00edodo de tempo, o sat\u00e9lite poder\u00eda tornarse nun mundo oce\u00e1nico onde a vida prosperase."}
{"id": "69731", "revid": "89787", "url": "https://gl.wikipedia.org/wiki?curid=69731", "title": "Rea (l\u00faa)", "text": "Rea \u00e9 o segundo sat\u00e9lite de Saturno pola s\u00faa masa, e o d\u00e9cimo cuarto m\u00e1is afastado do planeta (uns 527.000\u00a0km); tarda uns 4,5 d\u00edas terrestres en completar un xiro.\nA s\u00faa \u00f3rbita \u00e9 case circular e lixeiramente inclinada con respecto ao ecuador de Saturno.\n\u00c9 esf\u00e9rico e mide uns 1.529\u00a0km de di\u00e1metro, aproximadamente a metade que a L\u00faa, o que o converte no segundo maior sat\u00e9lite de Saturno. Crese que ten un n\u00facleo rochoso que sup\u00f3n algo menos dunha terceira parte do di\u00e1metro, e manto e cortiza compostos por auga xeada e impurezas diversas.\nFoi descuberto en 1672 polo astr\u00f3nomo franc\u00e9s Jean-Dominique Cassini, que lle deu o nome da figura mitol\u00f3xica grega Rea, irm\u00e1 e esposa de Cronos (Saturno no pante\u00f3n romano). A l\u00faa foi fotografada pola sonda estadounidense Voyager 1 en novembro de 1980, cando esta pasou polo sistema de Saturno.\nCaracter\u00edsticas f\u00edsicas.\nRea \u00e9 unha l\u00faa xeada cunha densidade de aproximadamente 1,24\u00a0kg/m3. Esta densidade indica que Rea te\u00f1a probablemente un n\u00facleo rochoso o cal cont\u00e9n un terzo da s\u00faa masa, co resto composto dunha combinaci\u00f3n de auga-xeo.\nAs caracter\u00edsticas f\u00edsicas de Rea asem\u00e9llanse \u00e1s de Dione, con hemisferios diferentes, o cal suxire composici\u00f3ns e historias similares. A temperatura en Rea oscila entre 53 e 99 K (-220\u00a0\u00b0C e -174\u00a0\u00b0C).\nA superficie de Rea est\u00e1 altamente craterizada e ten marcas lineais, brillantes e difusas; p\u00e9nsase que estas li\u00f1as foron producidas por material exectado durante a formaci\u00f3n de grandes cr\u00e1teres, como Tirawa, de 375\u00a0km de di\u00e1metro (o cal \u00e9 visible na parte superior da imaxe de Rea, arriba)."}
{"id": "69733", "revid": "1576", "url": "https://gl.wikipedia.org/wiki?curid=69733", "title": "Dione (l\u00faa)", "text": ""}
{"id": "69735", "revid": "1576", "url": "https://gl.wikipedia.org/wiki?curid=69735", "title": "Mimas (l\u00faa)", "text": ""}
{"id": "69737", "revid": "1576", "url": "https://gl.wikipedia.org/wiki?curid=69737", "title": "Hiperi\u00f3n (l\u00faa)", "text": ""}
{"id": "69739", "revid": "1505", "url": "https://gl.wikipedia.org/wiki?curid=69739", "title": "Enlace i\u00f3nico", "text": "Un enlace i\u00f3nico \u00e9 unha forma de enlace qu\u00edmico.\nO enlace i\u00f3nico d\u00e1se xeralmente entre \u00e1tomos de elementos met\u00e1licos e \u00e1tomos de elementos non met\u00e1licos."}
{"id": "69740", "revid": "89787", "url": "https://gl.wikipedia.org/wiki?curid=69740", "title": "Tetis (l\u00faa)", "text": "Tetis ou Saturno III \u00e9 unha l\u00faa de tama\u00f1o medio de Saturno, que ten un di\u00e1metro duns 1.060\u00a0km. Foi descuberta por G. D. Cassini no ano 1684 e m\u00e1is tarde bautizada co nome do tit\u00e1n Tetis da mitolox\u00eda grega.\nTetis ten unha densidade baixa, de 0,98 g/cm \u00b3, o que indica que est\u00e1 composta principalmente de xeo de auga, con s\u00f3 unha pequena fracci\u00f3n do rocha. Isto est\u00e1 confirmado pola espectroscopia da s\u00faa superficie, a cal identificou \u00f3 xeo de auga coma o material predominante da s\u00faa superficie. Unha pequena cantidade de material escuro non identificado est\u00e1 tam\u00e9n presente. A superficie de Tetis \u00e9 moi brillante, sendo a segunda m\u00e1is brillante entre as l\u00faas de Saturno, despois de Enc\u00e9lado, e \u00e9 de cor neutra.\nTetis ten moitos cr\u00e1teres e a s\u00faa superficie est\u00e1 cortada por un pequeno n\u00famero de fallas/graben de grandes proporci\u00f3ns. O maior cr\u00e1ter de impacto \u00e9 Odiseo, que ten preto de 400\u00a0km de di\u00e1metro, mentres c\u00e1 maior graben \u00e9 \u00cdtaca Chasma, que ten de preto de 100\u00a0km de ancho e m\u00e1is de 2.000\u00a0km de lonxitude. Estas d\u00faas grandes caracter\u00edsticas da superficie poder\u00edan estar relacionadas. Unha pequena parte da superficie est\u00e1 cuberta por chairas suaves que poder\u00edan ter unha orixe criovolc\u00e1nica. Como t\u00f3dalas outras l\u00faas esf\u00e9ricas de Saturno, Tetis formouse a partir da sub-nebulosa de gas e po que rodeaba Saturno despois da s\u00faa formaci\u00f3n.\nTetis foi explorada por varias sondas espaciais, inclu\u00edndo a Pioneer 11 (1979), a Voyager 1 (1980), a Voyager 2 (1981), e a Cassini dende 2004.\nDescubrimento e nomeamento.\nTetis foi descuberta por Giovanni Domenico Cassini en 1684, xunto con Dione, outra das l\u00faa de Saturno. Tam\u00e9n descubriu d\u00faas l\u00faas con antelaci\u00f3n, Rea e Iapeto, no ano 1671-1672. Cassini observou todas estas l\u00faas utilizando un gran telescopio a\u00e9reo que montou nos terreos do Observatorio de Par\u00eds.\nCassini bautizou as catro l\u00faas novas coma \"Sidera Lodoicea\" (\"as estrelas de Louis\") en homenaxe \u00f3 rei Lu\u00eds XIV de Francia. Pero a finais do s\u00e9culo XVII, os astr\u00f3nomos caeron no h\u00e1bito de referirse a elas de xeito num\u00e9rico, asign\u00e1ndolle a Tit\u00e1n o primeiro lugar, coma \"Saturno I\", e a serie chegaba por aquel ent\u00f3n ata \"Saturno V\" (Tetis, Dione, Rea, Tit\u00e1n, Iapeto). Unha vez que Mimas e Enc\u00e9lado foron descubertas en 1789, a serie num\u00e9rica foi estendida ata \"Saturno VII\", movendo dous postos a algunha das vellas l\u00faas. O descubrimento de Hiperi\u00f3n, no ano 1848, cambiou os n\u00fameros unha \u00faltima vez, movendo a Iapeto ata \"Saturno VIII\". De a\u00ed en diante, a serie num\u00e9rica permanecer\u00eda fixa.\nOs nomes modernos de dos sete sat\u00e9lites de Saturno ve\u00f1en de John Herschel (fillo de William Herschel, descubridor de Mimas e Enc\u00e9lado). Na s\u00faa publicaci\u00f3n de 1847 \"Results of Astronomical Observations made at the Cape of Good Hope\" (\"resultados das observaci\u00f3ns astron\u00f3micas realizadas no Cabo de Boa Esperanza\"), suxeriu que fosen usados os nomes dos Tit\u00e1ns, irm\u00e1s e irm\u00e1ns de Kronos (o deus grego an\u00e1logo a Saturno). Despois diso, a l\u00faa recibir\u00eda o nome do tit\u00e1n Tetis da mitolox\u00eda grega.. Tam\u00e9n \u00e9 designado coma Saturno III ou S III Tetis.\n\u00d3rbita.\nTetis orbita \u00f3 redor de Saturno a unha distancia duns 295.000\u00a0km (case de 4,4 raios de Saturno) respecto do centro do planeta. A excentricidade orbital \u00e9 desprezable, mentres que a inclinaci\u00f3n orbital \u00e9 de preto de 1 grao. A l\u00faa est\u00e1 ancorada nunha resonancia orbital con Mimas, que, con todo, non causa ning\u00fan excentricidade orbital visible e quecemento interno por mor das mareas gravitatorias.\nA \u00f3rbita de Tetis at\u00f3pase totalmente inmersa dentro da magnetosfera de Saturno, de xeito que o plasma en co-rotaci\u00f3n co planeta bate contra \u00f3 hemisferio de retagarda da l\u00faa. Tetis tam\u00e9n est\u00e1 suxeito \u00f3 constante bombardeo por parte das part\u00edculas enerx\u00e9ticas (electr\u00f3ns e i\u00f3ns) presentes na magnetosfera.\nTetis ten d\u00faas l\u00faas co-orbitais, Telesto e Calipso orbitando preto dos puntos de Lagrange de Tetis (L4 60\u00b0 \u00e1 cabeza) e L5} (60\u00b0 cara atr\u00e1s).\nCaracter\u00edsticas f\u00edsicas.\nCon 1.066\u00a0km de di\u00e1metro, Tetis \u00e9 a 16\u00aa maior l\u00faa do Sistema Solar, e pos\u00fae m\u00e1is masa c\u00e1 suma da masa t\u00f3dalas l\u00faas co\u00f1ecidas menores c\u00e1 propia Tetis. A densidade de Tetis \u00e9 de 0,98 g/cm\u00b3, o que indica que est\u00e1 composta case por enteiro de xeo de auga. A masa do material rochoso non superar\u00eda o 6% da masa da l\u00faa.\nNon se sabe se Tethys \u00e9 ten un interior diferenciado, cun n\u00facleo rochoso e un manto de xeo. Con todo, se est\u00e1 diferenciado, o raio do n\u00facleo ser\u00eda de case 145\u00a0km. Debido \u00e1 acci\u00f3n de forzas de marea e da rotaci\u00f3n, Tetis ten a forma dun elipsoide triaxial. As dimensi\u00f3ns deste elipsoide son acordes cunha Tetis cun interior homox\u00e9neo. A existencia dun oc\u00e9ano por baixo da superficie, unha capa de auga l\u00edquida no interior de Tetis - \u00e9 considerada coma improbable.\nA superficie de Tetis \u00e9 unha das m\u00e1is reflexivas (a lonxitudes de onda visibles) do sistema solar, cun albedo visual 1,229. Este albedo moi alto \u00e9 o resultado da abrasi\u00f3n producida polas part\u00edculas do anel E de Saturno, un feble anel composto de pequenas part\u00edculas de xeo de auga, xeradas por g\u00e9iseres do polo sur de Enc\u00e9lado. O albedo da superficie de Tetis visto por radar tam\u00e9n \u00e9 moi alto. O hemisferio de vangarda de Tetis \u00e9 o m\u00e1is brillante, cun 10-15% m\u00e1is co hemisferio de retagarda.\nO albedo alto indica que a superficie da Tetis est\u00e1 composta case na s\u00faa totalidade de xeo de auga, con s\u00f3 unha pequena cantidade dun material escuro. O espectro visible da l\u00faa \u00e9 plano e sen caracter\u00edsticas dignas de menci\u00f3n, mentres que no infravermello pr\u00f3ximo aparecen fortes bandas de absorci\u00f3n de xeo de auga a lonxitudes de onde de 1,25, 1,5, 2,0 e 3,0. Non foi identificado en Tetis ning\u00fan outro composto ag\u00e1s o xeo cristalino de auga. (outros posibles compo\u00f1entes incluir\u00edan compostos org\u00e1nicos, amon\u00edaco e di\u00f3xido de carbono). O material escuro do xeo ten as mesmas propiedades espectrais c\u00f3 material escuro que pode ver nas superficies das l\u00faas Iapeto e Hiperion. O candidato m\u00e1is probable \u00e9 ferro ou hematita. Medici\u00f3ns da emisi\u00f3n t\u00e9rmica, as\u00ed como observaci\u00f3ns por radar feitas pola sonda Cassini mostran que o regolito de xeo da superficie de Tetis \u00e9 estruturalmente complexo e que ten unha gran porosidade, m\u00e1is do 95%.\nCaracter\u00edsticas da superficie.\nPatr\u00f3ns de cores.\nA superficie de Tetis ten unha serie de caracter\u00edsticas a gran escala que se distinguen pola s\u00faa cor e \u00e1s veces polo seu brillo. O hemisferio retagarda est\u00e1 cada vez m\u00e1is vermello e escuro, as\u00ed coma nos imos achegando \u00f3 polo do hemisferio. Este escurecemento \u00e9 responsable da asimetr\u00eda hemisf\u00e9rica do albedo mencionado arriba. O hemisferio de vangarda tam\u00e9n se avermella lixeiramente, as\u00ed coma nos imos achegando \u00f3 seu polo, a\u00ednda que sen un escurecemento perceptible. Tam\u00e9n existe unha banda azul entre os hemisferios seguindo un gran c\u00edrculo que se executa a trav\u00e9s dos polos. Esta cor e escurecemento da superficie de Tetis \u00e9 t\u00edpico dos sat\u00e9lites de tama\u00f1o medio de Saturno. A s\u00faa orixe pode estar relacionado cun deposito de part\u00edculas de xeo brillantes procedentes do anel E que se depositar\u00edan nos hemisferios de vangarda e as part\u00edculas escuras que proceder\u00edan de sat\u00e9lites m\u00e1is externos que ser\u00edan depositadas sobre os hemisferios de retagarda. O escurecemento dos hemisferios de retagarda tam\u00e9n pode estar causado polo impacto do plasma da magnetosfera de Saturno, o cal est\u00e1 en co-rotaci\u00f3n co planeta.\nObservaci\u00f3ns espaciais do hemisferio de vangarda de Tetis descubriron unha banda azul escuro que abrangue dende os 20\u00b0 \u00f3 sur e \u00f3 norte do ecuador. A banda ten unha forma el\u00edptica que vai estreit\u00e1ndose as\u00ed coma se vai achegando \u00f3 hemisferio retagarda. S\u00f3 existe unha banda comparable en Mimas.. A banda \u00e9 seguramente causada pola influencia de electr\u00f3ns de alta enerx\u00eda da magnetosfera saturniana, con enerx\u00edas superiores \u00f3s case 1 MeV. Estas part\u00edculas van \u00e1 deriva en direcci\u00f3n contraria \u00e1 rotaci\u00f3n do planeta e impactan principalmente en zonas do hemisferio de vangarda preto do ecuador. Os mapas de temperatura de Tetis obtidos pola \"Cassini\", mostraron que esta rexi\u00f3n azulada \u00e9 m\u00e1is fr\u00eda \u00f3 mediod\u00eda c\u00e1s \u00e1reas circundantes, d\u00e1ndolle \u00f3 sat\u00e9lite unha aparencia de \"Pac-Man\" -en lonxitudes de onda do infravermello medio.\nXeolox\u00eda.\nA xeolox\u00eda de Tetis \u00e9 relativamente simple. A superficie est\u00e1 composta principalmente de terreo monta\u00f1oso con cr\u00e1teres, onde destacan cr\u00e1teres de m\u00e1is de 40\u00a0km de di\u00e1metro. Unha pequena parte da superficie est\u00e1 representada polas chairas suaves do hemisferio de retagarda. Hai tam\u00e9n un pequeno n\u00famero doutras caracter\u00edsticas de orixe tect\u00f3nico, tales coma as chasmata, fendas e canles.\nA parte occidental do hemisferio de vangarda de Tetis est\u00e1 dominado por un gran cr\u00e1ter de impacto chamado Odiseo, con 450\u00a0km de di\u00e1metro que son preto de 2/5 parte do di\u00e1metro de Tetis. O cr\u00e1ter \u00e9 agora bastante plano ou para ser m\u00e1is precisos, o chan ten a mesma forma esf\u00e9rica de Tetis. Isto \u00e9 probablemente debido \u00e1 relaxaci\u00f3n viscosa da codia xeada de Tetis \u00f3 longo do tempo xeol\u00f3xico. Con todo, as cristas do bordo do cr\u00e1ter Ulises est\u00e1n 5\u00a0km por enriba do raio medio de sat\u00e9lite. O complexo central de Odiseo pos\u00fae un pozo central de 2\u20134\u00a0km de profundidade rodeado por macizos elevados 6\u20139\u00a0km por riba do chan do cr\u00e1ter, os cales en si est\u00e1n preto de 3\u00a0km por baixo do raio medio.\nA segunda caracter\u00edstica m\u00e1is importante de Tetis \u00e9 un gran val chamado \u00cdtaca Chasma, de preto de 100\u00a0km de ancho e 3\u00a0km de profundidade. Ten m\u00e1is de 2000\u00a0km de lonxitude, unhas 3/4 partes do percorrido \u00f3 redor da circunferencia da Tetis. Ithaca Chasma ocupa preto de 10% da superficie de Tetis. \u00c9 aproximadamente conc\u00e9ntrica con Odiseo, un polo de \u00cdtaca Chasma est\u00e1 a s\u00f3 uns 20\u00b0 dende o cr\u00e1ter.\nP\u00e9nsase que \u00cctaca Chasma se formou cando a auga l\u00edquida interna de Tetis se solidificou, facendo que a l\u00faa se expandise e racharse a s\u00faa superficie para acomoda-lo volume extra do interior. O oc\u00e9ano baixo a superficie poder\u00eda ter sido o resultado dunha resonancia orbital de 2:3 entre Dione e Tetis, nos inicios da historia do sistema solar que levou a l\u00faa a ter excentricidade orbital e o quecemento do seu interior por mor das mareas gravitatorias. O oc\u00e9ano ter\u00edase conxelado despois de que as l\u00faas escapasen da resonancia. Hai outra teor\u00eda sobre a formaci\u00f3n de \u00cdtaca Chasma: cando ocorreu o impacto que causou o gran cr\u00e1ter Odiseo, a onda de choque viaxou \u00f3 longo de Tetis e fracturou o xeo quebradizo da superficie. Neste caso Ithaca Chasma ser\u00eda o graben anular m\u00e1is externo de Odiseo. Con todo, a determinaci\u00f3n da idade en base \u00f3 reconto de cr\u00e1teres en imaxes de alta resoluci\u00f3n da Cassini mostraron que \u00cdtaca Chasma \u00e9 m\u00e1is vello que Odiseo, facendo a hip\u00f3tese do impacto improbable.\nAs chairas suaves do hemisferio de retagarda est\u00e1n aproximadamente nas ant\u00edpodas de Odiseo, a\u00ednda que se estenden \u00f3 redor dos 60\u00b0 cara \u00f3 nordeste do punto exacto das ant\u00edpodas. As chairas te\u00f1en un l\u00edmite relativamente marcado con terreo circundante craterizado. A localizaci\u00f3n desta caracter\u00edstica preto das ant\u00edpodas de Odiseo, semella defender unha conexi\u00f3n entre o cr\u00e1ter e chairas. Estas \u00faltimas poden se-lo resultado de concentrarse as ondas s\u00edsmicas producidas polo impacto no centro do hemisferio oposto. Con todo, a aparencia lisa das chairas xunto con s\u00faas fronteiras n\u00edtidas (o impacto producir\u00eda unha zona de transici\u00f3n ancha) indica que se formaron por unha intrusi\u00f3n end\u00f3xena, posiblemente \u00f3 longo das li\u00f1as de debilidade na litosfera de Tetis creadas polo impacto que formou Odiseo.\nCr\u00e1teres de impacto e cronolox\u00eda.\nA maior\u00eda dos cr\u00e1teres de impacto de Tetis son do sinxelo tipo de pico central. Os que te\u00f1en m\u00e1is de 150\u00a0km de di\u00e1metro amosan unha morfolox\u00eda m\u00e1is complexa con picos centrais anulares. S\u00f3 o cr\u00e1ter Odiseo ten unha depresi\u00f3n central semellante a un pozo central. Os cr\u00e1teres de impacto m\u00e1is vellos son un pouco m\u00e1is planos c\u00f3s m\u00e1is novos, o que implica un certo grao de relaxaci\u00f3n..\nA densidade de cr\u00e1teres de impacto var\u00eda \u00f3 longo da superficie de Tetis. Canto maior sexa a densidade de cr\u00e1teres, a m\u00e1is vella \u00e9 a superficie. Isto permite cient\u00edficos establecer unha cronolox\u00eda relativa a Tetis. Un terreo de cr\u00e1teres \u00e9 probabelmente a caracter\u00edstica m\u00e1is antiga que se remontar\u00eda \u00e1 formaci\u00f3n do Sistema Solar hai 4.560 mill\u00f3ns de anos. A caracter\u00edstica m\u00e1is nova at\u00f3pase dentro do cr\u00e1ter Odiseo cunha idade estimada da 3.760-1.060 mill\u00f3ns de anos, dependendo da cronolox\u00eda absoluta a utilizar. A idade de \u00cdtaca Chasma \u00e9 intermedia entre as ambas idades anteriormente mencionadas.\nOrixe e evoluci\u00f3n.\nP\u00e9nsase que Tetis se formou a partir dun disco de acreci\u00f3n ou dunha sub-nebulosa, un disco de gas e po que que existiu en torno a Saturno durante alg\u00fan tempo despois da s\u00faa formaci\u00f3n. A baixa temperatura da posici\u00f3n de Saturno dentro da nebulosa solar significa que o xeo de auga era o s\u00f3lido principal a partir do cal t\u00f3dalas l\u00faas se formaron. Outros compostos m\u00e1is vol\u00e1tiles, coma o amon\u00edaco e o di\u00f3xido de carbono estiveron probablemente presentes, a\u00ednda que a abundancia dos mesmos non foi discernida.\nA composici\u00f3n de Tetis moi rica en xeo de auga permanece sen explicaci\u00f3n. As condici\u00f3ns da sub-nebulosa de Saturno semellan favorece-la conversi\u00f3n do nitr\u00f3xeno molecular e do mon\u00f3xido de carbono en amon\u00edaco e metano, respectivamente. Isto pode en parte explicar por que l\u00faas de Saturno, inclu\u00edndo Tetis, conte\u00f1en m\u00e1is xeo de auga que outros corpos do Sistema Solar exterior, coma ou Trit\u00f3n, xa que o os\u00edxeno liberado do mon\u00f3xido de carbono reaccionar\u00eda co hidr\u00f3xeno formando auga. Unha das explicaci\u00f3ns m\u00e1is interesantes propostas \u00e9 que os aneis e l\u00faas internas de Saturno, ter\u00edan aumentado de tama\u00f1o grazas a codia rica en xeo de Tit\u00e1n, a cal ter\u00eda sido extra\u00edda da l\u00faa polas forzas gravitacionais de Saturno.\nO proceso de acreci\u00f3n probablemente durou varios miles de anos antes de que a l\u00faa estivese completamente formada. Os modelos indican que os impactos que acompa\u00f1an a acreci\u00f3n causar\u00edan o quecemento capa externa de Tetis, alcanzando unha temperatura m\u00e1xima de preto de 155 K, a unha profundidade de aproximadamente 29\u00a0km. Tralo fin da formaci\u00f3n e debido \u00e1 conduci\u00f3n t\u00e9rmica, a capa do subsolo arrefriouse, mentres co interior quenceu. A refrixeraci\u00f3n da capa preto da superficie provocou a s\u00faa contracci\u00f3n, mentres que o interior expandiuse. Iso causou unhas fortes tensi\u00f3ns extensionais na cortiza da l\u00faa, as estimaci\u00f3ns indican que a presi\u00f3n chegou ata os 5,7 MPa, o que probablemente levou \u00e1 quebra da codia.\nDende que se sabe que Tetis carece dunha cantidade importante de rocha, o quecemento pola desintegraci\u00f3n dos elementos radioactivos \u00e9 improbable que te\u00f1a desempe\u00f1ado un papel significativo na evoluci\u00f3n posterior desta l\u00faa. Isto tam\u00e9n significa que Tetis pode nunca tivese experimentado unha fusi\u00f3n significativa, a menos que o seu interior fose quentado polas mareas. Poder\u00edan ter ocorrido, por exemplo, durante o paso de Tetis trav\u00e9s dunha resonancia orbital con Dione ou con algunha outra l\u00faa. A\u00ednda que con todo o citado anteriormente, o co\u00f1ecemento actual da a evoluci\u00f3n da Tetis \u00e9 moi limitado.\nExploraci\u00f3n.\nA Pioneer 11 sobrevoou Saturno no ano 1979, e a s\u00faa maior aproximaci\u00f3n a Tetis foi a 329.197\u00a0km o 1 de setembro de 1979. Un ano despois, o 12 de novembro de 1980, a Voyager 1 sobrevoou Tetis a unha distancia m\u00ednima de 415.670\u00a0km. S\u00faa nave xemelga, a Voyager 2, pasou tan tan s\u00f3 93.000\u00a0km da l\u00faa o 1 de setembro de 1981. A\u00ednda que ambas sonda obtiveron imaxes de Tetis, a resoluci\u00f3n das imaxes da Voyager 1 non superaban os 15\u00a0km e s\u00f3 aquelas obtidas pola Voyager 2 tiveron unha resoluci\u00f3n de 2\u00a0km. A primeira caracter\u00edstica xeol\u00f3xica descuberta en 1980 pola Voyager 1 foi \u00cdtaca Chasma. M\u00e1is tarde, en 1981, a Voyager 2 revelou que \u00cdtaca Chasma case circundaban a l\u00faa, o seu percorrido acada un arco de m\u00e1is de 270\u00ba. A Voyager 2 tam\u00e9n descubriu o cr\u00e1ter Odiseo. Tetis foi o sat\u00e9lite de Saturno mellor fotografado polas Voyagers.\nA sonda \"Cassini\" entrou en \u00f3rbita \u00f3 redor de Saturno no ano 2004. Durante a s\u00faa misi\u00f3n principal, de xu\u00f1o de 2004 a xu\u00f1o de 2008, realizou un sobrevoo rasante sobre Tetis o 24 de setembro do 2005, a unha distancia de 1.503\u00a0km. Ademais dese sobrevoo, a nave realizou sete sobrevoos sen obxectivo predefinido durante as s\u00faas misi\u00f3ns principal e de equinoccio entre os anos 2004 a 2010, pero con achegamentos a distancias de decenas de miles de quil\u00f3metros.\nOutro sobrevoo de Tetis tivo lugar o 14 de agosto de 2010 (durante a misi\u00f3n de solsticio, acheg\u00e1ndose a unha distancia de 38.300\u00a0km, neste sobrevoo foi fotografado o cuarto maior cr\u00e1ter de Tetis, Pen\u00e9lope, que ten 207\u00a0km de di\u00e1metro. Foron planeados m\u00e1is sobrevoos sen obxectivo predefinido para a misi\u00f3n de solsticio que ser\u00e1 levada a cabo entre os anos 2011 a 2017.\nAs observaci\u00f3ns da Cassini permitiron facer mapas de alta resoluci\u00f3n de Tetis, cunha resoluci\u00f3n de 0,29\u00a0km. A sonda obtivo o espectro no infravermello pr\u00f3ximo da superficie de Tetis, o cal amosaba que a s\u00faa superficie est\u00e1 composta de xeo de auga mesturada cun material escuro, mentres que as observaci\u00f3ns do infravermello profundo reducen o albedo de bond bolom\u00e9trico. As observaci\u00f3ns de radar na lonxitude de onda de 2,2\u00a0cm amosan que o regolito de xeo ten unha estrutura complexa e que \u00e9 moi poroso. As observaci\u00f3ns do plasma nas proximidades de Tetis demostraron que \u00e9 un corpo xeoloxicamente morto, que non produce ning\u00fan plasma novo na magnetosfera de Saturno.\nHai poucas posibilidades de futuras misi\u00f3ns a Tetis e \u00f3 sistema de Saturno, pero unha posibilidade \u00e9 a Titan Saturn System Mission."}
{"id": "69741", "revid": "1505", "url": "https://gl.wikipedia.org/wiki?curid=69741", "title": "Molaridade", "text": "Molaridade (non confundir con molalidade) \u00e9 a cantidade de moles de soluto que hai nun litro de disoluci\u00f3n. Depende da temperatura."}
{"id": "69742", "revid": "109216", "url": "https://gl.wikipedia.org/wiki?curid=69742", "title": "557", "text": "Outros.\nHistoria ano a ano"}
{"id": "69743", "revid": "56817", "url": "https://gl.wikipedia.org/wiki?curid=69743", "title": "Molalidade", "text": "Molalidade \u00e9 a cantidade de moles de soluto que hai nun quilogramo de solvente. Non depende da temperatura. Simbol\u00edzase cun m. Non se debe confundir con molaridade, a cal se mide con respecto ao volume da disoluci\u00f3n e non da masa.\nPara preparar disoluci\u00f3ns dunha determinada molalidade non se emprega un matraz aforado como na molaridade, se non que se emprega en xeral nun vaso de precipitados e pesa cunha balanza anal\u00edtica, descontando o peso do vaso baleiro.\nA maior vantaxe deste m\u00e9todo de medida en relaci\u00f3n coa molaridade \u00e9 que como volume dunha disoluci\u00f3n depende da temperatura e da presi\u00f3n, cando estas var\u00edan, o volume cambia con elas, variando a molaridade, pero non a molalidade, podendo medirse con maior precisi\u00f3n, de xeito independente a ambas.\n\u00c9 menos empregada que a molaridade.\nF\u00f3rmula.\nA molalidade (\"b\"), dunha disoluci\u00f3n def\u00ednese como a cantidade de substancia do soluto (medida en moles), \"n\"soluto, dividida pola masa (en kg) do solvente, \"m\"solvente:\nOsmolalidade.\nA osmolalidade \u00e9 a variaci\u00f3n da molalidade que ten en conta s\u00f3 os solutos que contrib\u00faen \u00e1 presi\u00f3n osm\u00f3tica da disoluci\u00f3n. Non se debe confundir con osmolaridade. A unidade utilizada para medir a osmolalidade \u00e9 o osmol de soluto por quilogramo de auga. Esta unidade \u00fasase frecuentemente en laboratorios m\u00e9dicos en vez da osmolaridade, porque pode medirse simplemente por depresi\u00f3n do punto de conxelaci\u00f3n dunha disoluci\u00f3n, ou crioscopia."}
{"id": "69744", "revid": "1505", "url": "https://gl.wikipedia.org/wiki?curid=69744", "title": "Glutamato Ye-Y\u00e9", "text": "Glutamato Ye-ye foi un grupo de pop espa\u00f1ol, hoxe disolto.\nHistoria.\nNaceu en 1979 da man de Ram\u00f3n Recio e I\u00f1aki Fern\u00e1ndez e sum\u00e1ronse Manuel \"Patacho\" Recio e Alberto Haro. Bastante xente pasou polo grupo, sendo os membros estables Ram\u00f3n Recio (letras), I\u00f1aki Fern\u00e1ndez (voz), Patacho (guitarra), Eugenio Haro (guitarra), Jacinto Golderos (baixo) e Carlos Durante (bater\u00eda).\nTras tocar en moitos bares madrile\u00f1os ficharon en 1981 por Spansuls e gravaron o seu primeiro LP. Debido a que I\u00f1aki tivo que facer a mili, quedou nun mini-LP (\"Zoraida\"). Ademais Spansuls vendeu unha das canci\u00f3ns a Aviador Dro; o que ser\u00eda o pnk-001 converteuse no dro-005. En 1982 Ram\u00f3n creou o selo Goldstein, o que deu ao grupo estabilidade para tocar nos locais de moda e gravar canci\u00f3ns como \"Comamos cereais\".\nCando Pancoca, distribuidora de Goldstein, crebou, o selo desapareceu tam\u00e9n, pero Glutamato Ye-ye recalaron en Ariola, unha discogr\u00e1fica de peso. En 1984 gravaron a que \u00e9 un cl\u00e1sico do grupo, \"Todos los negritos tienen hambre y fr\u00edo\". Fix\u00e9ronse moi populares e venderon moitas copias, pero lles custou o seu despedimento. Ao ano gravaron \"Guapamente\", o que polo menos fixo que fosen propostos para Eurovisi\u00f3n, cantando \"Alicia\".\nEn 1986 o grupo disolveuse; en 1987 reuniuse para dar un concerto de despedida. En diante os seus membros pasaron a outros grupos ou ben actuaron en solitario. Algunhas veces reun\u00edronse, para gravar recompilatorios ou homenaxear a compa\u00f1eiros falecidos como Ram\u00f3n Recio, Alberto e Eugenio Haro."}
{"id": "69754", "revid": "56817", "url": "https://gl.wikipedia.org/wiki?curid=69754", "title": "558", "text": "Outros.\nHistoria ano a ano"}
{"id": "69756", "revid": "54334", "url": "https://gl.wikipedia.org/wiki?curid=69756", "title": "581", "text": "Outros.\nHistoria ano a ano"}
{"id": "69760", "revid": "2373", "url": "https://gl.wikipedia.org/wiki?curid=69760", "title": "Xeroglifo exipcio", "text": ""}
{"id": "69766", "revid": "98629", "url": "https://gl.wikipedia.org/wiki?curid=69766", "title": "599", "text": ""}
{"id": "69767", "revid": "2373", "url": "https://gl.wikipedia.org/wiki?curid=69767", "title": "Ideogramas", "text": ""}
{"id": "69768", "revid": "2373", "url": "https://gl.wikipedia.org/wiki?curid=69768", "title": "Xer\u00f3glifos", "text": ""}
{"id": "69769", "revid": "2373", "url": "https://gl.wikipedia.org/wiki?curid=69769", "title": "Alfabetos", "text": ""}
{"id": "69773", "revid": "56817", "url": "https://gl.wikipedia.org/wiki?curid=69773", "title": "598", "text": "Outros.\nHistoria ano a ano"}
{"id": "69776", "revid": "1822", "url": "https://gl.wikipedia.org/wiki?curid=69776", "title": "Lophius piscatorius", "text": ""}
{"id": "69777", "revid": "55340", "url": "https://gl.wikipedia.org/wiki?curid=69777", "title": "Peixe sapo negro", "text": "O peixe sapo negro (\"Lophius budegassa\") \u00e9 unha especie de peixe da familia Lophiidae distribu\u00eddo polo nordeste do oc\u00e9ano Atl\u00e1ntico desde as illas Brit\u00e1nicas at\u00e9 o Senegal, o mar Mediterr\u00e1neo e o mar Negro.\nAnatom\u00eda.\nCoa forma t\u00edpica dos peixes da s\u00faa familia, \u00e9 unha especie de gran tama\u00f1o, cunha lonxitude m\u00e1xima normal duns 50\u00a0cm, a\u00ednda que se describiu un exemplar de 100\u00a0cm. Difer\u00e9nciase do peixe sapo com\u00fan (\"Lophius piscatorius\") por presentar un peritoneo escuro que \u00e9 visible a trav\u00e9s da pel do ventre, pola s\u00faa cabeza proporcionalmente menos longa e por ter a terceira espi\u00f1a cef\u00e1lica m\u00e1is curta.\nH\u00e1bitat e forma de vida.\nVive en augas moi profundas pousado directamente sobre o fondo mari\u00f1o, nun rango de profundidade de entre 300 e 1.000 metros.\nAlim\u00e9ntase de organismos que nadan a media profundidade e que baixan un momento ao fondo para comer atra\u00eddos polo seu reclamo, polo que as s\u00faas presas son preferentemente peixes.\nPesca.\n\u00c9 unha especie que se pesca e comercializa."}
{"id": "69784", "revid": "98629", "url": "https://gl.wikipedia.org/wiki?curid=69784", "title": "Historia postal", "text": "A historia postal comezou cando o home sentiu a necesidade de compartir informaci\u00f3n a distancia. Esta informaci\u00f3n poder\u00eda facerse a trav\u00e9s do uso de sons ou de sinais de natureza luminosa que deb\u00edan interpretarse a distancia. Coa chegada da escritura, a informaci\u00f3n xa pode viaxar como un sinal m\u00e1is, a trav\u00e9s do obxecto que a cont\u00e9n propiamente chamado Glifo. O desenvolvemento das primeiras civilizaci\u00f3ns fai necesario un sistema fiable que permita o intercambio de informaci\u00f3n, que se poida utilizar de cando en vez, ata unha longa distancia: polo tanto as\u00ed nacer\u00f3n os primeiros sistemas postais. Sistemas que se aproveitar\u00f3n de todos os descubrimentos humanos que permitian o transporte de informaci\u00f3n no menor tempo posible. Desde o uso inicial dos animais utiliz\u00e1ronse barcos, trens, avi\u00f3ns e, nas \u00faltimas d\u00e9cadas, co desenvolvemento de Internet pode ser utilizado para certificar a informaci\u00f3n en tempo real.\nO termo.\nO termo historia postal ref\u00edrese ao estudo do sistema postal e mais do seu funcionamento as\u00ed como a recompilaci\u00f3n de material asociado ilustrando episodios hist\u00f3ricos dos distintos sistemas postais. O termo \u00e9 atribu\u00eddo a Robson Lowe, un filatelista profesional, quen fixo o primeiro estudo organizado sobre o tema alo na d\u00e9cada de 1930, onde describe os filatelistas como \"estudantes de ciencia\", namentres que os historiadores postais como \"estudantes da humanidade\".\nA antiga civilizaci\u00f3n.\nA orixe do servizo de correo \u00e9 moi vello t\u00e9\u00f1ense referencias que datan do 4000 a.C. na China, onde se utilizaban mensaxeiros montados en cabalos que cabalgaban polas r\u00faas levando nun primeiro momento as mensaxes sinxelas e logo mais tarde o diario oficial, que era nomeado \"Pao Ching\"\nA evidencia m\u00e1is antiga da existencia dun sistema organizado de servizos postais proceden de K\u00fcltepe en Turqu\u00eda e est\u00e1n representadas en tablillas de arxila en caracteres cuneiformes que datan de 2000 aC\nNo Antigo Exipto xa exist\u00eda un servizo postal avanzado e accesible, polos funcionarios dos fara\u00f3ns e ata por unha banda da xente da cultura e os comerciantes. Os servizos de transporte fac\u00edanse por v\u00eda fluvial e o soporte da comunicaci\u00f3n nos que viaxaba a informaci\u00f3n era en papiros escritos en dem\u00f3tico cando se trata de temas de negocios.\nEn Persia foi Ciro II o que se preocupo de introducir e tramitar un verdadeiro servizo p\u00fablico postal.\nXenofonte de Atenas fala disto na s\u00faa obra \"Ciropedia\", e describiuno como baseado na suposici\u00f3n do cami\u00f1o que fai un cabalo cami\u00f1ando nun d\u00eda, segundo a cal constru\u00edronse cortellos especialmente para a reposici\u00f3n e repouso. \nAo longo da estrada, hab\u00eda 111 estaci\u00f3ns e os mensaxeiros poder\u00eda cubrir toda a distancia en 9 d\u00edas..\nOs antigos romanos puxeron moito coidado coa organizaci\u00f3n do servizo de correo.\nOctavio Augusto encargouse persoalmente da reorganizaci\u00f3n do \"cursus\" ou servizo de correo, que se converteu en \"Cursus publicus\" ou \"correo estatal\". Os mensaxeiros que traian con eles a informaci\u00f3n cham\u00e1banse \"tabellari\" (portadores de t\u00e1boas) e port\u00e1bana en t\u00e1boas de \u00f3so ou de metal recuberto con cera. Pero pronto, para facilitar o transporte, as t\u00e1boas foron substitu\u00eddas por rolos de papiro escrito cunha tinta vexetal chamada \"atramentum\". A ruta entre unha cidade e outra cidade era percorrido por carros e cabalos e organizabase nas estaci\u00f3ns chamadas \"statio posita\" da que prov\u00e9n o nome de \"estaci\u00f3n de posta\". Para reco\u00f1ecer os carros orixinais estes \u00edan cubertos con cunchas de \"bulla\" (un molusco do Mediterr\u00e1neo) ou tacos redondos de metal.\nPara entregar unha carta os \"mensaxeiros\" poder\u00edan cubrir 270 quil\u00f3metros en 24 horas."}
{"id": "69785", "revid": "1576", "url": "https://gl.wikipedia.org/wiki?curid=69785", "title": "421", "text": "Outros.\nHistoria ano a ano"}
{"id": "69786", "revid": "56817", "url": "https://gl.wikipedia.org/wiki?curid=69786", "title": "422", "text": "Outros.\nHistoria ano a ano"}
{"id": "69789", "revid": "23204", "url": "https://gl.wikipedia.org/wiki?curid=69789", "title": "L\u00faas de Galileo", "text": "Ch\u00e1manse l\u00faas de Galileo ou sat\u00e9lites galileanos os catro sat\u00e9lites de X\u00fapiter descubertos por Galileo Galilei. Son os meirandes sat\u00e9lites de X\u00fapiter, sendo incluso vistos con telescopios de baixo poder. Foron observados por Galileo o 7 de xaneiro do 1610. Galileo observou os sat\u00e9lites durante varios d\u00edas e describiu que estaban orbitando a X\u00fapiter. Este descubrimento reforzou a teor\u00eda helioc\u00e9ntrica de Cop\u00e9rnico.\nUn dato curioso notado por Pierre Simon Laplace \u00e9 que \u00cdo, Europa e Gan\u00edmedes se atopan nunha configuraci\u00f3n din\u00e1mica chamada \"resoancia de Laplace\": por cada volta de \u00cdo arredor de X\u00fapiter, Europa d\u00e1 unhas d\u00faas e, por cada volta desta \u00faltima, Gan\u00edmedes d\u00e1 d\u00faas (ou sexa, unha tripla resonancia de tipo 1:2:4). Desco\u00f1\u00e9cese ata o momento se esta \u00e9 unha configuraci\u00f3n primordial.\nBreves descrici\u00f3ns.\nAs l\u00faas Galileanas, por orde de proximidade a X\u00fapiter, son as seguintes:"}
{"id": "69790", "revid": "85894", "url": "https://gl.wikipedia.org/wiki?curid=69790", "title": "James McNeill Whistler", "text": "James Abbott McNeill Whistler, nado en Lowell (Massachusetts) o 14 de xullo de 1834 e finado en Londres o 17 de xullo de 1903, foi un pintor estadounidense, relacionado co simbolismo. Viviu sobre todo en Francia e Inglaterra.\nTraxectoria.\nEstudou en West Point, pero abandonou o ex\u00e9rcito e dedicouse \u00e1 arte. En Par\u00eds adoptou un estilo de vida bohemio.\nObra.\nNa s\u00faa obra emprega termos musicais nos t\u00edtulos das s\u00faas pinturas. Ten como os simbolistas crenza nas correspondencias e usa nos seus t\u00edtulos palabras da m\u00fasica como sinfon\u00eda, harmon\u00eda etc."}
{"id": "69796", "revid": "2373", "url": "https://gl.wikipedia.org/wiki?curid=69796", "title": "Silabarios", "text": ""}
{"id": "69797", "revid": "2373", "url": "https://gl.wikipedia.org/wiki?curid=69797", "title": "Alfasilabarios", "text": ""}
{"id": "69798", "revid": "1888", "url": "https://gl.wikipedia.org/wiki?curid=69798", "title": "Premio de poes\u00eda P\u00e9rez Parall\u00e9", "text": "O Premio Nacional de Poes\u00eda Xos\u00e9mar\u00eda P\u00e9rez Parall\u00e9 \u00e9 un certame literario anual que convoca desde 1987 o C\u00edrculo Mercantil e Industrial-Unidad de Fene como homenaxe a Xos\u00e9 Mar\u00eda P\u00e9rez Parall\u00e9 o d\u00eda do seu pasamento o 1 de novembro.\nHistoria.\nNun principio o premiado era un s\u00f3 poema en lingua galega ou castel\u00e1. En 2005, prod\u00facese unha transformaci\u00f3n radical das bases do premio, por iniciativa dunha nova directiva do C\u00edrculo Mercantil e Industrial-Unidad e de Eduardo Est\u00e9vez, quen coordinaba daquela un obradoiro literario do Concello de Fene. O premio pasou ent\u00f3n a dirixirse de forma espec\u00edfica a libros de poes\u00eda en galego de autores in\u00e9ditos.\nInicialmente carec\u00eda de retribuci\u00f3n econ\u00f3mica, consistindo o premio na publicaci\u00f3n da obra pola editorial Espiral Maior. Desde a XXV edici\u00f3n o premio conta cunha dotaci\u00f3n econ\u00f3mica que foi inicialmente de 500 \u20ac e foi subindo at\u00e9 acadar os 3000 \u20ac na edici\u00f3n de 2020."}
{"id": "69800", "revid": "56817", "url": "https://gl.wikipedia.org/wiki?curid=69800", "title": "223", "text": ""}
{"id": "69801", "revid": "56817", "url": "https://gl.wikipedia.org/wiki?curid=69801", "title": "224", "text": ""}
{"id": "69802", "revid": "56817", "url": "https://gl.wikipedia.org/wiki?curid=69802", "title": "225", "text": ""}
{"id": "69804", "revid": "56817", "url": "https://gl.wikipedia.org/wiki?curid=69804", "title": "258", "text": "Falecementos.\nOutros.\nHistoria ano a ano"}
{"id": "69805", "revid": "624", "url": "https://gl.wikipedia.org/wiki?curid=69805", "title": "267", "text": "Outros.\nHistoria ano a ano"}
{"id": "69806", "revid": "1308", "url": "https://gl.wikipedia.org/wiki?curid=69806", "title": "C\u00e1rpatos", "text": ""}
{"id": "69807", "revid": "56817", "url": "https://gl.wikipedia.org/wiki?curid=69807", "title": "299", "text": "Outros.\nHistoria ano a ano"}
{"id": "69808", "revid": "89787", "url": "https://gl.wikipedia.org/wiki?curid=69808", "title": "Historia de Istambul", "text": "Istambul \u00e9 unha cidade situada na encrucillada de dous continentes, capital do Imperio Romano de Oriente, de Bizancio, capital do Imperio Otom\u00e1n, e ponte entre d\u00faas culturas. Na historia desta cidade entrecr\u00fazanse as civilizaci\u00f3ns e relixi\u00f3ns e mest\u00faranse feitos moi diversos que amosan a importancia deste enclave urbano ao longo da historia.\nSituaci\u00f3n xeogr\u00e1fica.\nQuizais o lugar onde se asenta Istambul sexa o m\u00e1is privilexiado da historia tal como ten pasado ata a \u00e9poca contempor\u00e1nea. \u00c9 un punto crucial: a divisoria natural entre Europa e Asia, oriente e occidente, que ademais \u00e9 o lugar de paso entre o norte e o sur, o Mar Negro e o Mediterr\u00e1neo. Era case obrigado que aqu\u00ed existise sempre unha cidade importante.\nDe certo hai restos de poboamento tan antigos coma o home en ambas as d\u00faas beiras do estreito do B\u00f3sforo. Ademais, \u00e1 encrucillada v\u00e9nse sumar o chamado Corno de Ouro, unha enseada, magn\u00edfico porto natural, entrada de auga na parte europea dende o B\u00f3sforo, que deixa unha pen\u00ednsula dominando o acceso a aquel dende o Mar de M\u00e1rmara polo sur. De feito, no lugar exist\u00eda dende o s\u00e9culo XIII aC un asentamento tracio, Ligos.\nBizancio.\nEsa excelente situaci\u00f3n non foi aproveitada polos colonos de Megara ao fundar a s\u00faa primeira colonia, Calcedonia, na beira oposta. \nMais no 667 a.C. o seu rei Byzas non dubidou en fundar Bizancio na cima do extremo da pen\u00ednsula.\nArrodeada dunha muralla dun quil\u00f3metro, vi\u00f1a a coincidir en extensi\u00f3n aproximadamente coa do actual Pazo de Topkapi. Dominando a cidade, a tradicional acr\u00f3pole cos templos, sendo Hera a deusa tutelar, e abaixo o porto, na recollida entrada do Corno de Ouro.\nO enclave converteuse pronto nun posto comercial estrat\u00e9xico e por iso ambicionado por calquera que fose a potencia dominante da rexi\u00f3n durante os seguintes seis s\u00e9culos: persas, atenienses, espartanos, xonios, macedonios, g\u00e1latas e tracios disput\u00e1ronse a s\u00faa vasalaxe.\nOs romanos fix\u00e9rona cidade do seu imperio a partir do 100 aC e volveu a florecer no tempo dos antoninos (s\u00e9culo II d.C.). Por\u00e9n, no ano 196 a cidade coas s\u00faas murallas foi destru\u00edda por Septimio Severo en represalia por dar refuxio aos partidarios do seu rival.\nDe seguido deuse conta da importancia do lugar e mandou reconstru\u00edla engrandec\u00e9ndoa (dobre superficie dentro de novas murallas) e embelec\u00e9ndoa con novas construci\u00f3ns (deu inicio ao hip\u00f3dromo). A cidade recibiu o nome de Augusta Antonina. Prosperou de novo; contaba con teatro e anfiteatro baixo a acr\u00f3pole fortificada cara ao estreito; un \"stadion\" ou circo (\"kynegion\") ao norte cara o Corno onde tam\u00e9n estaba o \"strategion\" ou campo militar xunto a muralla \u00e1 altura da actual ponte. Asemade ti\u00f1a un \u00e1gora (\"Tetrastoon\", catro stoas) entre a acr\u00f3pole e o hip\u00f3dromo, onde tam\u00e9n se situaban as chamadas Termas de Zeuxipo, o \u00fanico que subsiste hoxe en d\u00eda.\nNova Roma: Constantinopla.\nNo 324, a guerra civil entre Licinio e Constantino rematou coa derrota do primeiro e unha nova destruci\u00f3n das murallas da cidade. Constantino I o Grande investiuse coma \u00fanico emperador e veuse na necesidade de resituar a capitalidade do Imperio (Roma estaba moi lonxe de oriente, chea de epidemias e intrigas). Bizancio era a mellor localizaci\u00f3n. Por outra banda, \u00e9 preciso ter en conta que dende o Edicto de Mil\u00e1n no 313, o cristianismo era relixi\u00f3n oficial no imperio.\nO plan da nova cidade (330 d.C.), que chamou Nova Roma, superp\u00fa\u00f1ase \u00e1 de Septimio Severo no seu centro representativo, o remate do Hip\u00f3dromo; un gran foro, o Augustaion, no lugar do Tetrastoon; e unindo ambos espazos p\u00fablicos o Gran Pazo Imperial, coa s\u00faa porta cerimonial (Chalke) cara ao foro e o palco real (Kathisma) ao hip\u00f3dromo. Ao norte do Augusteon, entre este e os templos pag\u00e1ns da antiga acr\u00f3pole mandou constru\u00edr as primeiras igrexas (primitivas Santa Irene e Santa Sof\u00eda polo seu sucesor Constantino II, 360 d.C.).\nPara a cidade en si, cuadriplicou a s\u00faa superficie cara ao oeste e pechouna con novas murallas. A extensi\u00f3n comezaba nunha esquina do foro co chamado Milion, marco de comezo de t\u00f3dalas rutas do imperio. De a\u00ed arrincaba a v\u00eda principal da cidade, Mese, que no seu percorrido porticado ata as murallas \u00eda atopando varios foros: primeiro, o circular Foro de Constantino; despois o Foro Tauri o de Teodosio, o Foro dos Bois abaixo, no val do Licos, e finalmente o Foro de Arcadio. Tralo foro de Teodosio a Mese duplic\u00e1base cun ramal cara ao noroeste, onde mandou constru\u00edr a fundacional (do tipo central en cruz grega con cinco c\u00fapulas) igrexa dos Santos Ap\u00f3stolos sobre do que era un templo pag\u00e1n. Al\u00ed foi enterrado cando morreu. O conxunto urbano inda estaba en construci\u00f3n e foron os seus sucesores os que o foron completando . A cidade recibiu ent\u00f3n o nome de Constantinopla (Constantin\u00f3polis).\nPara comezos do s\u00e9culo V, Constantinopla rebordara os seus muros, polo que baixo Teodosio II emprendeuse a construci\u00f3n dun novo cinto murario exterior (408-13). Eran 5.630 metros de soberbia fortificaci\u00f3n entre o Mar de M\u00e1rmara e o suburbio de Blanquernas no Corno de Ouro (onde se fixo unha pequena ampliaci\u00f3n un s\u00e9culo despois) para acoller unha crecente poboaci\u00f3n (300.000 habitantes). A entrada cerimonial da cidade era a do sur, a magn\u00edfica Porta \u00c1urea. Ademais estaban os 16\u00a0km de muralla do mar. Resistiu os ataques b\u00e1rbaros e isl\u00e1micos e a cidade foi inexpugnable ata 1204.\nXustiniano.\nO c\u00e9nit deste primeiro esplendor da capital l\u00f3grase co goberno de Xustiniano I (527-65), onde Constantinopla xa \u00e9 a meirande cidade do mundo (500.000 habitantes).\nTrala revolta \"Nik\u00e1\" en 532, na que gran parte da cidade resulta incendiada, o emperador d\u00e1 inicio a un vasto programa construtor. \nA primeira Santa Sof\u00eda ardera xa nuns disturbios no 404; reconstru\u00edda inmediatamente, a segunda bas\u00edlica foi queimada durante a revolta Nik\u00e1. Xustiniano chamou a Antemio de Tralles e a Isidoro de Mileto para constru\u00edr o maior templo nunca erixido ata ent\u00f3n. Abof\u00e9 que o conseguiron. Santa Sof\u00eda \u00e9 un dese\u00f1o \u00fanico e orixinal, enorme, cun interior grandioso e abundante decoraci\u00f3n. A culminaci\u00f3n era unha gran c\u00fapula que colapsou nun terremoto en 558. De inmediato foi reconstru\u00edda por Isidoro o Novo con materiais m\u00e1is lixeiros e unha maior frecha (+6,25 m para unha altura total de 60 metros).\nSanta Sof\u00eda soamente foi o estandarte dun grupo de igrexas fundamentais na historia da cidade: aos mesmos arquitectos, Xustiniano encargoulles a erecci\u00f3n dun templo maior dos Santos Ap\u00f3stolos (salvando o Mausoleo de Constantino) onde enterrar\u00edase el e os seguintes emperadores ata o medievo; ademais San Polieucto e Santos Serxio e Baco, que poder\u00eda ser un precedente para Santa Sof\u00eda; e unha nova Santa Irene, xa que a primitiva tam\u00e9n fora incendiada na revolta.\nDespois vi\u00f1eron s\u00e9culos de decadencia ante a puxanza \u00e1rabe, coa controversia iconoclasta polo medio (s.VIII-IX, tantas estatuas e tesouros art\u00edsticos que decoraban a cidade foron destru\u00eddos) onde soamente son salientables pequenas igrexas de mosteiros (Constantino Lips, Salvador de Cora).\nNo civil, cabe destacar as singulares obras para asegurar o abastecemento de auga a cidade, un punto no que o promontorio onde se asenta \u00e9 desvantaxoso. Xa nos tempos do emperador Valente (368) rematouse un acueduto que inda contin\u00faa en p\u00e9. Xustiniano mandou constru\u00edr a Bas\u00edlica Cisterna e a Cisterna de Filoxeno, obras subterr\u00e1neas en b\u00f3veda de ladrillo realmente asombrosas.\nDende o s\u00e9culo V no que Teodosio II erixiu unha fortaleza, houbo un suburbio na beira oposta do Corno de Ouro: G\u00e1lata ou Pera. E dende o s\u00e9culo XIII foi lugar de asentamento de comerciantes xenoveses e no 1348 foi erguida a Torre de G\u00e1lata na s\u00faa muralla defensiva.\nEn conxunto, un organismo urbano que permanecer\u00eda no esencial intacto case que mil anos.\nTempo das cruzadas: decadencia.\nCos Comnenos no s\u00e9culo XII, Constantinopla viviu seu canto do cisne. Volveu a recuperar puxanza econ\u00f3mica, pol\u00edtica e art\u00edstica. De novo foi brevemente a cidade maior do mundo. A\u00ednda que as obras de arte m\u00e1is notables do per\u00edodo sexan as musivarias \u00e9 de destacar o Pazo das Blanchernas (Tekfur) xunto a muralla exterior e o Corno de Ouro .\nPero en 1204 o debilitamento do imperio era evidente e unha promesa incumprida foi a escusa para que os ex\u00e9rcitos da Cuarta Cruzada tomasen e saquearan a cidade impo\u00f1endo un ef\u00e9mero Imperio Latino. A poboaci\u00f3n decrecera drasticamente de 500.000 a menos de 100.000 habitantes e inda o far\u00eda m\u00e1is (30.000) ata que o avance turco polo leste terminara co asedio e ca\u00edda de Constantinopla, e con ela, o dun moribundo Imperio Bizantino.\nImperio Otom\u00e1n: Istambul.\nO 29 de maio de 1453, Constantinopla por fin caeu, e a historia deu un xiro, cara a occidente.\nO comercio de Europa con oriente e Asia declinou o que forzou a buscar novas rutas polo Atl\u00e1ntico. A era dos descubrimentos, a Idade Moderna, daba comezo.\nO primeiro feito para a cidade foi o radical cambio relixioso-cultural: o mesmo d\u00eda da conquista, o sult\u00e1n Mehmed II o Conquistador foi rezar a Santa Sof\u00eda coa cabeza mirando A Meca. As igrexas foron de inmediato convertidas en mesquitas.\nNon correu esa sorte a dos Santos Ap\u00f3stolos. Pola s\u00faa significaci\u00f3n como lugar de enterramento dos emperadores bizantinos, Mehmed quixo levantar no seu lugar a primeira mesquita imperial da nova capital do Imperio Otom\u00e1n: a Mesquita Fatih (1463-70), derrubada por un tremor en 1766, moito m\u00e1is que unha mesquita, \u00e9 todo un complexo (\"kulliie\") que re\u00fane tam\u00e9n madrasa (escola cor\u00e1nica) e tumba nunha disposici\u00f3ns de orde e proporci\u00f3ns cl\u00e1sicas.\nTam\u00e9n Mehmed II deu inicio as primeiras construci\u00f3ns dun pazo imperial axeitado (o bizantino estaba en ru\u00ednas). Elixiu o sitio da primitiva acr\u00f3pole grega e cos s\u00e9culos completar\u00edase coma o Topkapi.\nAsemade, para fornecer o comercio, comezou a erecci\u00f3n do Gran Bazar (vastamente agrandado no s.XVI) nas inmediaci\u00f3ns do antigo foro de Teodosio.\nPero o reto para a nova capital foi conseguir repoboala. Non foi sen\u00f3n pola forza que Istambul recuperou o seu pulo de grande cidade (para 1500 acadou os 200.000 habitantes).\nSuleim\u00e1n e Sinan.\nTralo sinal deixado na cidade do \"Conquistador\" (Fatih), cada sult\u00e1n quixo deixar a s\u00faa pegada con algunha grande obra. As\u00ed a Mesquita de Bayaceto II xunto ao bazar (1491-1506).\nPero o esplendor da capital otom\u00e1 vir\u00eda da man de Suleim\u00e1n o Magn\u00edfico e o seu arquitecto Sinan (a altura do contempor\u00e1neo Miguel Anxo). Con el a arquitectura otom\u00e1 alcanzar\u00eda o clasicismo, conxugando as s\u00faas antigas raizames persas coa influencia bizantina exemplificada no modelo de Santa Sof\u00eda. A primeira obra mestra ser\u00e1 a Mesquita Shezade (1543) xunto ao acueduto de Valente.\nNela consegue a integraci\u00f3n e claridade espacial que ser\u00e1n can\u00f3nicas nos interiores das mesquitas otom\u00e1s, mediante unha c\u00fapula central rodeada de catro semic\u00fapulas. A culminaci\u00f3n conseguiuna coa Mesquita Suleimaniye (1557), onde volver\u00e1 \u00e1 valoraci\u00f3n dun eixo lonxitudinal coma en Sta. Sof\u00eda eliminando d\u00faas c\u00fapulas laterais. A s\u00faa monumentalidade dominando o Corno de Ouro cos caracter\u00edsticos minaretes otom\u00e1ns resulta abraiante.\nDespois de Sinan, seguindo o seu modelo, erix\u00edronse moitas m\u00e1is mesquitas, entre as que cabe salientar a c\u00e9lebre Mesquita Azul (1609-16) que se alza xunto ao Hip\u00f3dromo e Sta. Sof\u00eda na punta da pen\u00ednsula, compo\u00f1endo un cadro urbano \u00fanico. A cidade volv\u00eda a ser a maior do mundo.\nS\u00e9culo XIX.\nPero coa decadencia do Imperio Otom\u00e1n, Istambul tam\u00e9n perdeu pulo. Os s\u00e9culos XVIII e XIX supuxeron os dun adormecemento no que o organismo urbano do pasado bastaba para conter a cidade presente. S\u00f3 cabe salientar algunha obra singular coma o Pazo de Dolmabah\u00e7e \u00e1 beira do B\u00f3sforo. Dende a metade do s\u00e9culo o centro da cidade moderna despr\u00e1zase progresivamente cara ao norte do corno, m\u00e1is al\u00f3 dos barrios de G\u00e1lata e Pera (Beyoglu), coa r\u00faa Istiklal coma eixo e a Praza Taksim coma foco. Para tal desenvolvemento precis\u00e1banse pontes sobre do corno e, por primeira vez na s\u00faa longa historia (houbera proxectos do sult\u00e1n Bayaceto no XVI mesmo con Leonardo da Vinci), dous tend\u00e9ronse en sucesivas estruturas ao longo do XIX.\nIstambul contempor\u00e1neo.\nA proclamaci\u00f3n en 1923 por Kemal Atat\u00fcrk da Rep\u00fablica de Turqu\u00eda con capital en Ancara supuxo a puntilla para a s\u00faa decadencia, a\u00ednda que nunca deixou de ser o centro econ\u00f3mico, financeiro, industrial, comercial e cultural da rexi\u00f3n. Nas d\u00e9cadas de 1950 e 1960 a cidade sufriu un grande cambio estrutural cando a noutrora numerosa e pr\u00f3spera comunidade grega, procedente da poboaci\u00f3n antiga, se viu minguada a consecuencia do Pogrom de Istambul de 1955, que provocou que a maior\u00eda dos gregos de Turqu\u00eda fuxisen para Grecia.\nDurante esta \u00e9poca, o goberno de Adnan Menderes procurou desenvolver o pa\u00eds no seu conxunto e constru\u00edu novas estradas e f\u00e1bricas na cidade. Grazas a isto, Istambul dotouse de bulevares modernos e de prazas p\u00fablicas amplas, a\u00ednda que a expensas da demolici\u00f3n de edificios hist\u00f3ricos.\nDurante a d\u00e9cada de 1970 a poboaci\u00f3n comezou a medrar rapidamente ao chegaren inmigrantes da Anatolia na procura de traballo nas novas f\u00e1bricas. Este aumento repentino provocou a construci\u00f3n apurada de edificios de vivendas de calidade e aparencia pobres, ao tempo que a metr\u00f3pole se estend\u00eda polos arrabaldes.\nDa man da s\u00faa privilexiada posici\u00f3n xeogr\u00e1fica e unha posible futura integraci\u00f3n de Turqu\u00eda na Uni\u00f3n Europea, a metr\u00f3pole na que se ten convertido tenta atopar o seu lugar coma cidade global.\nPrimeiro foi a uni\u00f3n f\u00edsica de Europa e Asia a trav\u00e9s do B\u00f3sforo coa construci\u00f3n de d\u00faas grandes pontes. Iso permitiu a integraci\u00f3n da parte asi\u00e1tica como zona de expansi\u00f3n da \u00e1rea metropolitana.\nO desenvolvemento dun barrio de negocios con ra\u00f1aceos tam\u00e9n parec\u00eda obrigado e estase a erixir en Beksitas, ao norte de Beyoglu."}
{"id": "69810", "revid": "98629", "url": "https://gl.wikipedia.org/wiki?curid=69810", "title": "242", "text": "Outros.\nHistoria ano a ano"}
{"id": "69812", "revid": "624", "url": "https://gl.wikipedia.org/wiki?curid=69812", "title": "Ducado longobardo", "text": ""}
{"id": "69814", "revid": "43327", "url": "https://gl.wikipedia.org/wiki?curid=69814", "title": "Orca", "text": "O termo orca pode facer referencia a:"}
{"id": "69815", "revid": "56817", "url": "https://gl.wikipedia.org/wiki?curid=69815", "title": "-312", "text": "O ano 312\u00a0a.\u00a0C. foi un ano do calendario romano prexuliano. No Imperio romano co\u00f1ec\u00edase como o Ano do Consulado de Curvo e Mus (ou, menos frecuentemente, ano 442 \"Ab urbe condita\").\nMortes.\nHistoria ano a ano"}
{"id": "69817", "revid": "22570", "url": "https://gl.wikipedia.org/wiki?curid=69817", "title": "Bernoulli", "text": "Bernoulli \u00e9 o nome dunha familia de matem\u00e1ticos e cient\u00edficos su\u00edzos do s\u00e9culo XVII e XVIII:\nBernoulli pode tam\u00e9n referirse a:"}
{"id": "69818", "revid": "745", "url": "https://gl.wikipedia.org/wiki?curid=69818", "title": "Mec\u00e1nica dos flu\u00eddos", "text": ""}
{"id": "69821", "revid": "109216", "url": "https://gl.wikipedia.org/wiki?curid=69821", "title": "Laxe (construci\u00f3n)", "text": "Unha laxe (tam\u00e9n chamada placa) \u00e9 un elemento estrutural horizontal dunha edificaci\u00f3n cunha superficie moito maior que o seu espesor (isto \u00e9, un tipo de l\u00e1mina).\nA laxe \u00e9 respons\u00e1bel de transmitir as acci\u00f3ns que nela chegan para as vigas que a sustentan (se as houber), e destas para os piares a\u00ednda que tam\u00e9n se constr\u00faen laxes apoiadas directamente sobre piares. Outra caracter\u00edstica que diferencia as laxes doutros elementos estruturais planos \u00e9 que a carga que nela act\u00faa \u00e9 perpendicular ao seu plano medio.\nNormalmente config\u00farase por unha l\u00e1mina horizontal, e o seu material m\u00e1is com\u00fan \u00e9 o formig\u00f3n armado. Por motivos de orde econ\u00f3mica, \u00e9 frecuente o recurso a soluci\u00f3ns con vigotas de formig\u00f3n preesforzado, preenchidas con bovedillas en materiais cer\u00e1micos ou outros materiais compostos."}
{"id": "69822", "revid": "56817", "url": "https://gl.wikipedia.org/wiki?curid=69822", "title": "323", "text": "Outros.\nHistoria ano a ano"}
{"id": "69823", "revid": "43327", "url": "https://gl.wikipedia.org/wiki?curid=69823", "title": "L\u00e1mina", "text": "Unha l\u00e1mina (Do lat\u00edn \"lam\u00ecna, -ae\", l\u00e1mina, xeralmente de metal) \u00e9 un corpo que ten un espesor pequeno comparado coas outras d\u00faas dimensi\u00f3ns:"}
{"id": "69824", "revid": "56817", "url": "https://gl.wikipedia.org/wiki?curid=69824", "title": "317", "text": "Outros.\nHistoria ano a ano"}
{"id": "69825", "revid": "22570", "url": "https://gl.wikipedia.org/wiki?curid=69825", "title": "L\u00e1mina (construci\u00f3n)", "text": "Unha l\u00e1mina \u00e9 un elemento estrutural bidimensional, isto \u00e9, que ten unha dimensi\u00f3n, o espesor, pequeno en relaci\u00f3n \u00e1s outras d\u00faas. Unha l\u00e1mina pode ser horizontal, como unha laxe ou vertical como un muro.\nUnha l\u00e1mina pode ter o espesor suficiente para se sustentar, como unha laxe ou placa, ou necesitar reforzos como unha membrana ou casca (en forma de curvas)."}
{"id": "69826", "revid": "89787", "url": "https://gl.wikipedia.org/wiki?curid=69826", "title": "Propiedade emerxente", "text": "Unha propiedade emerxente fai referencia a aquela propiedade ou proceso dun sistema \"non reducible\" a unha propiedade ou proceso das partes constitu\u00edntes de tal sistema.\nO concepto de propiedade emerxente ou emerxencia aplica ao proceso de formaci\u00f3n de modelos complexos a partir de regras simples. Este pode ser un proceso din\u00e1mico no tempo, como a evoluci\u00f3n do cerebro humano a trav\u00e9s de millares de xeraci\u00f3ns sucesivas; ou tam\u00e9n relacionado coa escala, como as interacci\u00f3ns entre un conxunto de neuronas producindo un cerebro humano capaz de pensar (sen que unha neurona individual te\u00f1a consciencia propia). Para que unha propiedade se nomee emerxente nun sistema, debe xeralmente ser inesperada e imprevis\u00edbel en funci\u00f3n da descrici\u00f3n dos elementos constitu\u00edntes de tal sistema, nos que xeralmente tal propiedade non existe ou existen s\u00f3 alg\u00fans trazos no nivel m\u00e1is baixo.\nO concepto de emerxencia relaci\u00f3nase estreitamente cos conceptos de autoorganizaci\u00f3n e superveniencia e def\u00ednese en oposici\u00f3n aos conceptos de reducionismo e dualismo. A mente, por exemplo, \u00e9 considerada por moitos como un fen\u00f3meno emerxente xa que xorde da interacci\u00f3n distribu\u00edda entre diversos procesos neuronais (inclu\u00edndo tam\u00e9n alg\u00fans corporais e da contorna) sen que poida reducirse a ning\u00fan dos compo\u00f1entes que participan no proceso (ningunha das neuronas por separado \u00e9 consciente). O concepto de emerxencia \u00e9 moi discutido na ciencia e na filosof\u00eda debido \u00e1 s\u00faa importancia como base das ciencias e as posibilidades de reduci\u00f3n entre as mesmas. O concepto de emerxencia adquiriu renovada forza a ra\u00edz do auxe das ciencias da complexidade e xoga un papel fundamental na filosof\u00eda da mente e a filosof\u00eda da biolox\u00eda.\nIntroduci\u00f3n hist\u00f3rica.\nA\u00ednda que o emerxentismo como postura filos\u00f3fica presenta innumerables antecedentes hist\u00f3ricos, non foi ata fins do s. XIX e comezos do s. XX cando o concepto de \"emerxencia\" se desenvolveu explicitamente como tal, dando lugar a un prolongado e sofisticado debate filos\u00f3fico. A orixe deste debate deb\u00e9moslla \u00e1 pol\u00e9mica entre os vitalistas e os mecanicistas (Emmeche, Koppe e Stjernfelt, 1997) na definici\u00f3n e caracterizaci\u00f3n dos fen\u00f3menos vivos (no contexto do desenvolvemento das ciencias qu\u00edmicas e a mec\u00e1nica cl\u00e1sica). Os emerxentistas op\u00f3\u00f1ense tanto aos vitalistas como aos mecanicistas: fronte ao vitalismo, negan a existencia de substancias, forzas ou entidades de car\u00e1cter sobrenatural como o \"\u00e9lan vital\"; fronte ao mecanicismo, oponse \u00e1 reduci\u00f3n das propiedades dos organismos a simples procesos qu\u00edmicos e mec\u00e1nicos. \"O todo\", argumentan, \"\u00e9 m\u00e1is que a suma das partes\".\nJohn Stuart Mill: a distinci\u00f3n entre leis homop\u00e1ticas e heterop\u00e1ticas.\nStuart Mill, na s\u00faa obra \"A system of Logic\" (1843), estableceu a distinci\u00f3n entre leis \"homop\u00e1ticas\" e \"heterop\u00e1ticas\". As leis homop\u00e1ticas seguen o principio de \"Composici\u00f3n de Causas\" que dita que o efecto conxunto de varias causas \u00e9 igual \u00e1 suma dos seus efectos por separado. Este principio c\u00famprese na mec\u00e1nica cl\u00e1sica, por exemplo, no efecto conxunto de diversas forzas actuando sobre o mesmo corpo. Con todo, non todas as leis naturais seguen este principio. O exemplo paradigm\u00e1tico ao que alude Mill \u00e9 o das reacci\u00f3ns qu\u00edmicas. En qu\u00edmica as propiedades do composto resultante non poden formularse como a suma das propiedades dos compostos reactivos (a auga ten propiedades que non poden reducirse \u00e1 suma das propiedades do os\u00edxeno e o hidr\u00f3xeno). Polo tanto, algunhas leis cient\u00edficas non cumpren o principio da Composici\u00f3n de Causas. A este tipo de leis Mill chamoulles leis heterop\u00e1ticas. Ser\u00eda un alumno seu, George Henry Lewis, quen, por primeira vez, acu\u00f1ar\u00eda o termo \"emerxente\" para referirse, precisamente, aos efectos heterop\u00e1ticos. A distinci\u00f3n entre \"propiedades \u00faltimas\" e \"propiedades derivadas\" (de grande importancia no debate posterior sobre a emerxencia) tam\u00e9n lla debemos a Mill. As propiedades \u00faltimas son caracter\u00edsticas das substancias elementais e non se poden derivar doutras, mentres que as propiedades derivadas poden, como o seu nome indica, der\u00edvanse das primeiras.\nO emerxentismo brit\u00e1nico.\nEn 1920 xorde a corrente dos emerxentistas brit\u00e1nicos, que sentan as bases do debate moderno (McLaughlin, 1992). Entre eles destacan Samuel Alexander (\"Space, Estafe and Deity\", 1922), C. Lloyd Morgan (\"Emergent Evolution\", 1923) e Charlie D. Broad (\"The Mind and its Place in Nature\", 1925). Nesta \u00faltima obra, Broad exp\u00f3n o problema da reduci\u00f3n, non s\u00f3 dalgunhas propiedades especialmente controvertidas (como a vida ou a mente), sen\u00f3n das propias disciplinas cient\u00edficas entre si. O concepto de emerxencia enm\u00e1rcase no debate sobre a posibilidade da reduci\u00f3n da psicolox\u00eda \u00e1 biolox\u00eda, da biolox\u00eda \u00e1 qu\u00edmica, e desta, finalmente, \u00e1 ciencia m\u00e1is fundamental, a f\u00edsica. Broad defende que s\u00f3 hai d\u00faas opci\u00f3ns coherentes para o cient\u00edfico: o mecanicismo ou o emerxentismo. Para Broad, o mecanicismo concibe s\u00f3 un tipo de materia (ou elemento constitutivo da realidade) \"e\" unha soa lei de composici\u00f3n de relaci\u00f3n entre estes compo\u00f1entes e as s\u00faas agregaci\u00f3ns de niveis superiores. Isto permite unha reduci\u00f3n progresiva dunhas ciencias a outras. Para o mecanicismo, xa que logo, todas as ciencias son estudos de casos particulares da f\u00edsica, ciencia \u00faltima e universal cuxas leis definen a unidade ontol\u00f3xica de toda realidade. O emerxentista, en cambio, a\u00ednda que coincide na existencia dunha \u00faltima e \u00fanica substancia f\u00edsica, considera que esta materia organ\u00edzase en niveis caracterizados por propiedades espec\u00edficas non reducibles aos niveis inferiores. M\u00e1is concretamente, para Broad, unha propiedade dunha estrutura \"E\" \u00e9 emerxente sempre que \"non poida ser deducida do co\u00f1ecemento m\u00e1is completo posible das propiedades dos seus compostos tomados illadamente ou integrados noutros sistemas diferentes a E\":\nEsta definici\u00f3n marcar\u00e1 o debate posterior sobre a emerxencia e a noci\u00f3n de lei emerxente: \"De acordo con Broad, a lei que conecta a propiedade emerxente dunha estrutura coas propiedades dos compo\u00f1entes desa estrutura, \u00e9 unha lei \"\u00fanica\", \"\u00faltima\" e \"irreducible\"\" .\nA ca\u00edda do emerxentismo nos anos 30 e o seu rexurdimento.\nA pesar do auxe dos emerxentistas brit\u00e1nicos durante os anos 20, o concepto foi perdendo forza na d\u00e9cada dos 30 debido, segundo McLaughlin (1992), ao desenvolvemento da mec\u00e1nica cu\u00e1ntica (que permit\u00eda explicar as reacci\u00f3ns qu\u00edmicas en termos subat\u00f3micos) e, posteriormente, da biolox\u00eda molecular (que promet\u00eda dar conta dos fen\u00f3menos vivos en termos dos seus compo\u00f1entes moleculares). Outro factor determinante para a ca\u00edda do emerxentismo, segundo Kim (1999), \u00e9 a influencia do positivismo l\u00f3xico na filosof\u00eda e na psicolox\u00eda. O marcado car\u00e1cter reducionista e anti-metaf\u00edsico desta escola filos\u00f3fica procuraba eliminar toda referencia a conceptos metaf\u00edsicos. Un exemplo palpable \u00e9 o do reducionismo condutista que evita facer alusi\u00f3n a termos mentalistas que non sexan directamente definibles en termos condutuais. Con todo, durante os anos 70 e 80, o emerxentismo volveu renacer da man de posturas m\u00e1is sofisticadas filosoficamente en relaci\u00f3n ao problema mente-corpo e a fundamentaci\u00f3n da psicolox\u00eda (en concreto o funcionalismo) que desbancaron ao fisicalismo reducionista que defend\u00edan alg\u00fans positivistas l\u00f3xicos. Tam\u00e9n o auxe das ciencias da complexidade (vida artificial, biolox\u00eda de sistemas, teor\u00eda do caos etc.) e as simulaci\u00f3ns por computador de propiedades sist\u00e9micas deron lugar a un novo interese polo termo.\nCaracter\u00edsticas do emerxentismo.\nO concepto de emerxencia pode implicar aspectos tan variados como a natureza cu\u00e1ntica dos procesos f\u00edsicos, a capacidade de xerar modelos simulados por computador, a relaci\u00f3n entre a perspectiva fenomenol\u00f3xica (subxectiva) e fenom\u00e9nica (obxectiva) da realidade ou propiedades matem\u00e1ticas como o caos. Ademais, o concepto \u00e9 aplicado a \u00e1mbitos do co\u00f1ecemento tan diferentes como a psicolox\u00eda ou a termodin\u00e1mica. A diversidade de teor\u00edas da emerxencia e as s\u00faas aplicaci\u00f3ns \u00e9, xa que logo, enorme e dif\u00edcil de sintetizar. Podemos, con todo, profundar no concepto de emerxencia salientando certas caracter\u00edsticas com\u00fans \u00e1s diversas posturas emerxentistas e distinguindo diversos tipos de emerxencia.\nNaturalismo anti-reducionista.\nUnha caracter\u00edstica com\u00fan a todas as posturas emerxentistas \u00e9 unha combinaci\u00f3n de naturalismo e anti-reducionismo: de acordo co \"naturalismo\", non existen substancias sobrenaturais ou especiais que non poidan ser explicadas cientificamente; de acordo co \"antireducionismo\", existen propiedades de nivel superior que non poden reducirse \u00e1s do nivel inferior. Compaxinar ambas as posturas \u00e9 unha das maiores dificultades do emerxentismo. Dependendo do concepto de reduci\u00f3n e de substancia ou compo\u00f1ente natural, definiranse unhas ou outras formas de emerxentismo. Por exemplo, o fil\u00f3sofo e cient\u00edfico Mario Bunge (1977), consid\u00e9rase a si mesmo emerxentista en oposici\u00f3n \u00e1 reduci\u00f3n por separaci\u00f3n de compo\u00f1entes (ao modo dun enxe\u00f1eiro mec\u00e1nico) e define como emerxente toda propiedade sist\u00e9mica de car\u00e1cter holista. Con todo, segundo algunhas concepci\u00f3ns do reducionismo, como a de Nagel (1960), Bunge non ser\u00eda un emerxentista sen\u00f3n un reducionista xa que, a pesar de invocar a natureza holista dalgunhas propiedades, estas ser\u00edan, en \u00faltima instancia, redefinibles en termos dunha teor\u00eda m\u00e1is xeral (p.e. a f\u00edsica).\nAutoorganizaci\u00f3n e emerxencia: niveis micro e macro.\nO emerxentismo diferenza entre os niveis micro e macro\" nun proceso autoorganizado. Consid\u00e9rase que das interacci\u00f3ns locais entre os compo\u00f1entes dunha rede (nivel micro) \"emerxe\" unha estrutura ou patr\u00f3n global (nivel macro). Por exemplo un furac\u00e1n pode considerarse un proceso emerxente (o nivel micro est\u00e1 constitu\u00eddo polas mol\u00e9culas de aire en movemento e o nivel macro polo patr\u00f3n en espiral que observamos).\nEn relaci\u00f3n ao reducionismo, cabe destacar que gran parte da literatura sobre a emerxencia est\u00e1 relacionada coas \"propiedades non-lineais\" dos sistemas autoorganizados. En concreto, alg\u00fans tipos de redes, cuxos compo\u00f1entes interact\u00faan de forma non-lineal, resultan analiticamente intratables. As ecuaci\u00f3ns diferenciais que rexen o seu comportamento non se poden resolver analiticamente e calcular o cambio dunha variable no sistema esixe calcular o cambio simult\u00e1neo nas demais variables. Xa que logo, calquera transici\u00f3n de microestados require facer referencia a todo o sistema, dando lugar a un holismo irredutible. Por este motivo, os sistemas complexos non est\u00e1n suxeitos a unha reduci\u00f3n localizacionista (Bechtel e Richardson, 1993) e as s\u00faas propiedades adoitan considerarse emerxentes. As simulaci\u00f3ns por computador (que fan uso do c\u00e1lculo num\u00e9rico para realizar un estudo cualitativo do comportamento) util\u00edzanse para \"naturalizar\" estes sistemas e estudalos cientificamente sen reducilos a agregados dos seus compo\u00f1entes.\nNovidade e impredictibilidade.\nOs fen\u00f3menos emerxentes est\u00e1n xeralmente asociados \u00e1 novidade ou a sorpresa e \u00e1 impredictibilidade da s\u00faa aparici\u00f3n dado un estado previo. Con todo, para moitos autores (p.e. Collier e Muller, 1999), a novidade ou a impredictibilidade sup\u00f3n un criterio demasiado d\u00e9bil para a emerxencia. Que algo sexa novo ou impredicible \u00e9 unha propiedade relacional entre o observador e o fen\u00f3meno observado (algo pode resultar novo a primeira vez pero absolutamente predicible logo de familiarizarse co fen\u00f3meno). Ademais, segundo v\u00e1iase estudando a natureza dos procesos emerxentes e v\u00e1ianse clasificando, a impredictibilidade, argumentan, deixar\u00e1 de ser un factor determinante da noci\u00f3n de emerxencia. Doutra banda, podemos entender a impredictibilidade a trav\u00e9s da teor\u00eda do caos determinista. Neste caso, un sistema pode pasar por estados ca\u00f3ticos pero tam\u00e9n por outros non ca\u00f3ticos e doadamente predicibles, o que far\u00eda que un sistema fose ao mesmo tempo emerxente e non-emerxente dependendo do momento en que se atope. Xa que logo, e en relaci\u00f3n \u00e1 impredictibilidade, o importante para unha caracterizaci\u00f3n axeitada da emerxencia \u00e9 a impredictibilidade \"en principio\" (\u00e9 dicir, independente da falta de co\u00f1ecementos previos ou da falta de capacidade de c\u00e1lculo do observador) e antes de que aconteza por primeira vez (Stephan, 1999a).\nTipos de emerxentismo.\nEmerxencia fraca e forte.\nO termo emerxencia utilizouse para describir fen\u00f3menos moi diversos que, en moitos casos, non poden considerarse estritamente emerxentes (o son s\u00f3 en aparencia ou ben en relaci\u00f3n a unha teor\u00eda considerada incompleta). Para distinguir ambos os tipos de fen\u00f3menos acu\u00f1\u00e1ronse os termos de emerxencia d\u00e9bil e emerxencia forte:\nEmerxencia epistemol\u00f3xica e ontol\u00f3xica.\nO concepto de emerxencia pode definirse en funci\u00f3n de criterios ontol\u00f3xicos (relativos \u00e1 estrutura da realidade mesma) ou epistemol\u00f3xicos (relativos \u00e1 capacidade do ser humano de co\u00f1ecer esa realidade).\nMoitos autores consideran que a emerxencia epistemol\u00f3xica \u00e9 un tipo de emerxencia d\u00e9bil, xa que depende das capacidades preditivas do observador. Con todo, o problema radica na imposibilidade de pronunciarse sobre a realidade se non \u00e9 presupondo un aparello te\u00f3rico e a dificultade de distinguir, en \u00faltima instancia, entre que propiedades son epistemol\u00f3xicas e cales ontol\u00f3xicas.\nEmerxencia diacr\u00f3nica e sincr\u00f3nica.\nMark Bedau (1997) define este tipo de emerxencia como \"emerxencia d\u00e9bil\": nestes casos, os estados macrosc\u00f3picos poden deducirse (non sempre predicirse con exactitude) a partir do co\u00f1ecemento da microdin\u00e1mica do sistema e das condici\u00f3ns externas, pero s\u00f3 mediante a s\u00faa simulaci\u00f3n. \u00c9 o caso dos sistemas ca\u00f3ticos, cuxa non-linearidade failles sensiblemente dependentes das condici\u00f3ns iniciais.\nEste \u00e9 o tipo de emerxencia definido por Paul Teller e Andy Clark. Para Paul Teller (1992), unha propiedade \u00e9 emerxente \"se e soamente se\" non \u00e9 explicitamente definible en termos das propiedades non relacionais de calquera das partes do obxecto en cuesti\u00f3n. Andy Clark (1996) suxire que un fen\u00f3meno \u00e9 emerxente s\u00f3 no caso de que sexa mellor comprendido atendendo aos valores cambiantes dunha variable colectiva. Unha variable colectiva \u00e9 aquela que debuxa o patr\u00f3n resultante das interacci\u00f3ns entre m\u00faltiples elementos dun sistema (en teor\u00eda de sistemas din\u00e1micos a variable colectiva \u00e9 tam\u00e9n chamada par\u00e1metro de control). Cando a variable colectiva incl\u00fae elementos tanto internos como externos ao sistema, estamos ante un fen\u00f3meno de emerxencia interactiva (Hendrick-Jansen, 1996).\nA emerxencia como superveniencia.\nGran parte da filosof\u00eda anal\u00edtica define a emerxencia en termos de superveniencia: un grupo de propiedades X (nivel macro ou emerxente) superviene dun grupo de propiedades E (nivel micro) cando as propiedades do grupo X est\u00e1n determinadas polas do grupo E.\nVersi\u00f3ns alternativas \u00e1 emerxencia como superveniencia.\nVarios autores opux\u00e9ronse \u00e1 definici\u00f3n da emerxencia como superveniencia, entendendo que a relaci\u00f3n entre propiedades primitivas e emerxentes non ten porqu\u00e9 ser univocamente causal: \nExemplos de emerxencia.\nEmerxencia en biolox\u00eda.\nMoitos dos trazos e procesos estudados polas ciencias biol\u00f3xicas son considerados emerxentes: \nEmerxencia en filosof\u00eda da mente e ciencias cognitivas.\nSen d\u00fabida, o fen\u00f3meno emerxente que m\u00e1is literatura produciu \u00e9 o da mente e a consciencia. O propio Stuart Mill consideraba que as sensaci\u00f3ns (como o sabor ou o cheiro) eran propiedades \u00faltimas non reducibles \u00e1s propiedades f\u00edsicas dos obxectos. Hoxe en d\u00eda s\u00e9guese defendendo que a mente \u00e9 un fen\u00f3meno emerxente.\nEn ciencias cognitivas destaca o uso do concepto de emerxencia en rob\u00f3tica situada. Enxe\u00f1eiros como Luc Steels chegaron a desenvolver ata unha teor\u00eda do funcionalismo emerxente para referirse aos principios de dese\u00f1o rob\u00f3ticos nos que se explota a interacci\u00f3n recorrente entre o robot e a s\u00faa contorna e entre os diferentes compo\u00f1entes do controlador do robot para conseguir unha conduta funcional non descompo\u00f1ible.\nEmerxencia na Vida Artificial e na Computaci\u00f3n Distribu\u00edda.\nA Vida artificial \u00e9 fonte de innumerables exemplos que foron utilizados para ilustrar os conceptos de autoorganizaci\u00f3n e emerxencia. Entre eles destacan: a simulaci\u00f3n de bandadas de paxaros de Craig Reynols, os modelos de intelixencia emerxente ou colectiva en formigas, t\u00e9rmites e abellas, e os patr\u00f3ns emerxentes en aut\u00f3matas celulares."}
{"id": "69828", "revid": "98629", "url": "https://gl.wikipedia.org/wiki?curid=69828", "title": "Enxe\u00f1ar\u00eda estrutural", "text": "Enxe\u00f1ar\u00eda Estrutural \u00e9 o ramo da Enxe\u00f1ar\u00eda Civil dedicado primariamente ao proxecto e c\u00e1lculo de estruturas. De forma simplificada, \u00e9 a aplicaci\u00f3n da mec\u00e1nica dos s\u00f3lidos ao proxecto de edificios, pontes, muros de contenci\u00f3n, barraxes, t\u00faneis e outras estruturas.\nO obxectivo do proxecto dunha estrutura \u00e9 permitir que a mesma atenda \u00e1 s\u00faa funci\u00f3n primaria sen entrar en colapso e sen deformar ou vibrar excesivamente. Dentro destes limites, os cales son precisamente definidos pelas normas t\u00e9cnicas, o enxe\u00f1eiro estrutural almexa o mellor uso dos materiais dispo\u00f1\u00edbeis e o menor custo pos\u00edbel de construci\u00f3n e manutenci\u00f3n da estrutura.\nResumidamente, as principais etapas do proxecto estrutural son a creaci\u00f3n do esquema estrutural, a definici\u00f3n das cargas ou forzas que actuan na estrutura, o c\u00e1lculo dos esforzos e deformaci\u00f3ns, o dimensionamento das pezas estruturais, e finalmente o detallamento do proxecto para execuci\u00f3n.\nElementos estruturais.\nOs principais tipos de elemento estrutural, de acordo con a xeometr\u00eda e o tipo de esforzo soportado, son:\nEstes elementos son combinados en estruturas, tales como:\nO esquema estrutural \u00e9 unha representaci\u00f3n simplificada da estrutura en termos de seus elementos, conexi\u00f3ns e apoios. Dentro das restrici\u00f3ns do proxecto arquitect\u00f3nico, a definici\u00f3n do esquema estrutural \u00e9 unha das etapas mais dependentes dos co\u00f1ecementos, da experiencia e da creatividade do enxe\u00f1eiro estrutural.\nCargas.\nAs cargas (forzas) que actuan na estrutura poden ser permanentes, tales como o peso propio e dos obxectos soportados pola estrutura, ou accidentais, como as referentes aos ventos. Para estruturas com\u00fans, as normas t\u00e9cnicas conte\u00f1en recomendaci\u00f3ns para os cargas a seren consideradas. Con base nestas recomendaci\u00f3ns, o proxectista define diversos casos de carregamento, con o obxectivo de estabelecer a condici\u00f3n mais desfavor\u00e1bel de proxecto (aquela que produce os maiores esforzos).\nEsforzos e deformaci\u00f3ns.\nOs esforzos estruturais (esforzo normal, esforzo cortante, momento flector e momento torsor) son medidas estruturais correspondentes \u00e1s tensi\u00f3ns que actuan no material que comp\u00f3n a estrutura. O esforzo normal \u00e9 a forza actuante no sentido da peza, tendendo a traccionala ou comprimila, calculada a partir da tensi\u00f3n normal na secci\u00f3n. O esforzo cortante \u00e9 a forza perpendicular \u00e1 peza, calculada a partir da tensi\u00f3n cisallante na mesma. O momento flector \u00e9 o momento que tende a flexionar a peza, como resultado de tensi\u00f3ns normais de sinais contrarios na mesma secci\u00f3n. Finalmente, o momento torsor tende a torcer a peza en torno de seu propio eixo.\nO c\u00e1lculo dos esforzos \u00e9 feito a trav\u00e9s da an\u00e1lise estrutural, a cal actualmente \u00e9 realizada con o auxilio de programas especializado. A an\u00e1lise pode ser est\u00e1tica, considerando cargas constantes no tempo, ou din\u00e1mica, levando en conta as variaci\u00f3ns das cargas e os modos de vibraci\u00f3n da estrutura.\nCon a automatizaci\u00f3n desta etapa do proxecto, tradicionalmente a m\u00e1is demorada, o proxectista moderno pode dedicar mais atenci\u00f3n aos puntos mais problem\u00e1ticos do proxecto, al\u00e9n de alterar mais alterar o esquema estrutural e propor diferentes condici\u00f3ns de carga, en busca dun mellor proxecto final. Unha \u00e1rea importante de pesquisa neste campo \u00e9 a automatizaci\u00f3n destas decisi\u00f3ns, utilizando por exemplo algoritmos xen\u00e9ticos para refinar o proxecto.\nOutro resultado da an\u00e1lise estrutural \u00e9 o c\u00e1lculo das deformaci\u00f3ns da estrutura. Excepto polas estruturas estaticamente determinadas, nas cales os esforzos poden ser calculados independentemente, esforzos e deformaci\u00f3ns son calculados simultaneamente.\nDimensionamento.\nCo\u00f1ecidos os esforzos en cada elemento estrutural, \u00e9 necesario dimensionar a peza que ir\u00e1 resistir a estes esforzos, ou sexa, determinar as s\u00faas medidas. Dado o material a ser utilizado (como a madeira, o aceiroo ou o formig\u00f3n armado) e s\u00faas propiedades, os princ\u00edipios de resistencia dos materiais e mec\u00e1nica dos s\u00f3lidos son empregados para verificar que a peza \u00e9 capaz de resistir aos esforzos. Por exemplo, podese determinar o punto mais solicitado e obter unha secci\u00f3n capaz de resistir aos esforzos neste punto. Se for economicamente vi\u00e1bel, esta secci\u00f3n \u00e9 empregada para toda a peza. Para elementos mais complexos, pode ser necesario analisar varios puntos e variar a secci\u00f3n empregada, ou mesmo efectuar o dimensionamento da peza como un todo.\nDa mesma forma que a an\u00e1lise estrutural, o dimensionamento moderno \u00e9 realizado con o aux\u00edlio do computador. Con todo, o proxectista pos\u00fae bastante liberdade para alterar o dimensionamento visando simplificar a construci\u00f3n (entre outros motivos), por exemplo padronizando as secci\u00f3ns suxeridas polo programa de computador.\nDetallamento.\nPara a execuci\u00f3n final da estrutura, \u00e9 necesario que o proxectista forneza dese\u00f1os detallados das pezas estruturais e s\u00faas conexi\u00f3ns. Nesta etapa, tam\u00e9n son xeradas listas de materiais e outras informaci\u00f3ns esenciais para a construci\u00f3n."}
{"id": "69829", "revid": "5863", "url": "https://gl.wikipedia.org/wiki?curid=69829", "title": "Henry Fonda", "text": "Henry Jaynes Fonda, m\u00e1is co\u00f1ecido por Henry Fonda, nado en Grand Island, Nebrasca, o 16 de maio de 1905 e finado nos \u00c1nxeles o 12 de agosto de 1982, foi un actor de cine e teatro estadounidense. Fillo de William Brace Fonda e de Herberta Krueger Jaynes. Fonda ti\u00f1a antepasados neerlandeses, sendo o apelido Fonda orixinario de Frisia, unha rexi\u00f3n europea que se estende dende o norte dos Pa\u00edses Baixos ata o noroeste de Alema\u00f1a.\nEra o patriarca dunha familia de actores, entre os que est\u00e1n os seus fillos Jane Fonda e Peter Fonda, e a s\u00faa neta Bridget Fonda.\nGa\u00f1ador dos premios \u00d3scar, Globo de Ouro, BAFTA e Tony. O cineasta John Ford, cando nunha entrevista se lle preguntou que era o cine para el, contestou: \"Vostede viu cami\u00f1ar a Henry Fonda? Pois iso \u00e9 o cine\". Esta frase valer\u00eda para resumir a carreira de Fonda, un deses mitos do cine que se foron forxando a base de talento puro e traballo.\nTraxectoria.\nHenry Fonda estudou xornalismo na Universidade de Minnesota, m\u00e1is abandonou o curso no segundo ano. En 1925, traballaba nunha empresa en Omaha cando foi convidado para facer un papel importante nunha produci\u00f3n afeccionada da Community Playhouse. Nesa \u00e9poca el xa impresionara co seu metro oitenta e seis cent\u00edmetros. Apaixonouse polo cine e o seu primeiro papel profesional foi na pel\u00edcula \"You and Me\", de Philip Barry.\nA s\u00faa estrea no cine americano foi en 1935, repetindo o papel que fixera no teatro na adaptaci\u00f3n de \"The Farmer Takes a Wife\". Nesa mesma \u00e9poca faise amigo doutro actor novato, James Stewart, amizade que durou ata a s\u00faa morte.\nEn 1936, Henry casou con Frances Seymour Brokwaw, unha americana rica e divorciada con quen tivo dous fillos, os tam\u00e9n actores Jane Fonda e Peter Fonda. O casamento rematou traxicamente en 1950, co suicidio de Frances despois dun colapso nervioso.\nCasou outras tres veces: en decembro de 1950, con Susan Levine Blanchard, con quen adoptou unha meni\u00f1a; en 1957, coa italiana Afdera Franchetti e, en 1965, con Shirlee Mae Adams, con quen estivo casado ata a s\u00faa morte.\nAntes de partir para a segunda guerra mundial como contramestre de terceira clase, participou en m\u00e1is de vinte filmes, alg\u00fans grandes \u00e9xitos de portelo e cr\u00edtica como \"Jezebel\", \"Jesse James\", \"Ao rufar dos tambores\" e \"As uvas da ira\", coa que foi nomeado ao \u00d3scar \u00f3 mellor actor.\nHenry Fonda participou nunhas 90 pel\u00edculas. Conseguiu un \u00d3scar como mellor actor xa ao final da s\u00faa carreira polo seu papel en \"On Golden Pond\" en 1981, poucos meses antes de morrer a consecuencia dun cancro e dunha doenza cr\u00f3nica de coraz\u00f3n na s\u00faa casa dos \u00c1nxeles, acompa\u00f1ado pola s\u00faa muller Shirlee e a s\u00faa filla Jane Fonda, que tam\u00e9n participara na s\u00faa derradeira pel\u00edcula."}
{"id": "69830", "revid": "25871", "url": "https://gl.wikipedia.org/wiki?curid=69830", "title": "316", "text": "Outros.\nHistoria ano a ano"}
{"id": "69832", "revid": "15490", "url": "https://gl.wikipedia.org/wiki?curid=69832", "title": "Leocares", "text": "Leocares (en grego \u039b\u03b5\u03c9\u03c7\u03ac\u03c1\u03b7\u03c2, Le\u00f4kh\u00e1r\u00eas), foi un escultor grego do s\u00e9culo IV a.C. posiblemente natural de Atenas e que foi disc\u00edpulo de Prax\u00edteles.\nTraxectoria.\nEra un broncista que estivo activo entre o 340-320 a.C. e que colaborou con moitos dos grandes escultores da \u00e9poca: con Escopas e Bryaxis no Mausoleo, e con Lisipo no grupo de bronce que representa a \"Alexandre cazando le\u00f3ns\", en Delfos. \nObra.\nEntre as obras que se lle atrib\u00faen, p\u00f3dense citar:\nEstilo.\nO estilo de Leocares combina a grandiosidade \u00e1tica con proporci\u00f3ns alargadas, os membros que se moven no espazo e as posturas inquietas que experimentou Lisipo e un certo dramatismo que contrastaba co estilo dos outros escultores da \u00e9poca como Lisipo, Prax\u00edteles e Escopas."}
{"id": "69833", "revid": "98629", "url": "https://gl.wikipedia.org/wiki?curid=69833", "title": "Teor\u00eda de sistemas", "text": "A teor\u00eda de sistemas intenta producir teor\u00edas e formulaci\u00f3ns conceptuais que poden crear condici\u00f3ns de aplicaci\u00f3n na realidade emp\u00edrica, trata de resolver problemas complexos do mundo cient\u00edfico desde un enfoque hol\u00edstico. Un sistema \u00e9 un conxunto de elementos din\u00e1micamente relacionados que forman unha actividade para alcanzar un obxectivo, operando sobre datos para prover de informaci\u00f3n.\nUso dos modelos.\nOs modelos simplifican a realidade para poder explicala. Un mesmo sistema p\u00f3dese representar mediante distintos modelos. Os modelos non son aplicables f\u00f3ra do contorno para o que foron formulados.\nModelos de caixa negra.\nTemos que marcar as fronteiras da caixa e sinalar as entradas e sa\u00eddas se existen.\nCalquera modelo de caixa negra ten que cumprir as leis da termodin\u00e1mica.\nModelos de caixa branca.\nTemos que localizar as variables que o copo\u00f1en a unir as que estean relacionadas entre si."}
{"id": "69838", "revid": "624", "url": "https://gl.wikipedia.org/wiki?curid=69838", "title": "Catafractos", "text": ""}
{"id": "69839", "revid": "56817", "url": "https://gl.wikipedia.org/wiki?curid=69839", "title": "252", "text": "Outros.\nHistoria ano a ano"}
{"id": "69840", "revid": "15490", "url": "https://gl.wikipedia.org/wiki?curid=69840", "title": "Lista de reis sas\u00e1nidas", "text": "Esta \u00e9 unha lista de reis sas\u00e1nidas que gobernaron Persia desde a ca\u00edda do Imperio Parto ata a s\u00faa desaparici\u00f3n a mans do Califato omeia. Todas as datas son aproximadas, xa que as diferentes cronolox\u00edas var\u00edan enormemente."}
{"id": "69841", "revid": "56817", "url": "https://gl.wikipedia.org/wiki?curid=69841", "title": "304", "text": "Outros.\nHistoria ano a ano"}
{"id": "69842", "revid": "56817", "url": "https://gl.wikipedia.org/wiki?curid=69842", "title": "597", "text": "Outros.\nHistoria ano a ano"}
{"id": "69843", "revid": "23204", "url": "https://gl.wikipedia.org/wiki?curid=69843", "title": "Giovanni Boccaccio", "text": "Giovanni Boccaccio, nado en 1313 seguramente na rexi\u00f3n de Florencia (Italia) e finado o 21 de decembro de 1375, foi un escritor e humanista italiano. \u00c9 un dos pais, xunto con Dante e Petrarca, da literatura en italiano. Compuxo tam\u00e9n varias obras en lat\u00edn. \u00c9 recordado sobre todo como autor do \"Decamer\u00f3n\".\nBiograf\u00eda.\nGiovanni Boccaccio naceu en xu\u00f1o ou xullo de 1313, fillo ilex\u00edtimo do mercador Boccaccio (Boccaccino) di Chellino, axente da poderosa compa\u00f1\u00eda mercantil dos Bardi. Nada se sabe con certeza acerca da identidade da s\u00faa nai. Disc\u00fatese onde naceu Boccaccio: puido nacer en Florencia, en Certaldo ou, incluso, segundo algunhas fontes, en Par\u00eds, lugar ao que se desprazaba moitas veces seu pai por motivos de traballo. S\u00e1bese que a s\u00faa infancia transcorreu en Florencia, e que foi acollido e educado polo seu pai, e incluso continuou vivindo na casa paterna despois de 1319, cando o pai casou con Margherita dei Mardoli. Boccaccio viviu en Florencia at\u00e9 1325 ou 1327, cando o seu pai o enviou a traballar \u00e1 oficina que a compa\u00f1\u00eda posu\u00eda en N\u00e1poles.\nComo Boccaccio mostraba escasa inclinaci\u00f3n cara os negocios, o pai decidiu en 1331 encami\u00f1alo caro o estudo do dereito can\u00f3nico. Tras un novo fracaso, dedicouse por completo \u00e1s letras, baixo a tutela de destacados eruditos da corte napolitana, como Paolo da Perugia e Andal\u00f2 di Negro. Frecuentou o ambiente refinado da corte de Roberto de Anjou, que era amigo persoal do seu pai. Entre 1330 e 1331 ensinou Dereito na Universidade de N\u00e1poles o poeta stilnovista Cino da Pistoia, quen tivo unha influencia notable no Boccaccio mozo.\nA ma\u00f1\u00e1 do 30 de marzo de 1331, s\u00e1bado santo, cando o autor ti\u00f1a vinte e tres anos, co\u00f1eceu a unha dama napolitana da que se namorou con apaixonamento \u2014o encontro descr\u00edbese na s\u00faa obra \"Filocolo\"\u2014, \u00e1 que inmortalizou co nome de \"Fiammetta\" (\u00abChami\u00f1a\u00bb) e \u00e1 que cortexou sen descanso con canci\u00f3ns e sonetos. \u00c9 posible que Fiammetta fose Mar\u00eda de Aquino, filla ilex\u00edtima do rei e esposa dun xentilhome da corte, a\u00ednda que isto \u00e9 s\u00f3 un chisme, pois non se encontraron documentos que o confirmen. \"Fiammetta\" abriu a Boccaccio as portas da corte e, o que \u00e9 m\u00e1is importante, impulsouno na s\u00faa incipiente carreira literaria. Baixo a s\u00faa influencia escribiu Boccaccio as s\u00faas novelas e poemas xuven\u00eds, dende o \"Filocolo\" ao \"Filostrato\", a \"Teseida\", o \"Ameto\", a \"Amorosa visi\u00f3n\" e a \"Elex\u00eda de Madonna Fiammetta\". S\u00e1bese que foi Fiammetta a que lle puxo fin \u00e1 relaci\u00f3n entre os dous, e que a ruptura lle causou unha fonda dor a Boccaccio.\nEn decembro de 1340, despois de polo menos trece anos en N\u00e1poles, tivo que regresar a Florencia a causa dun grave rev\u00e9s financeiro sufrido polo seu pai. Entre 1346 e 1348 viviu en R\u00e1vena, na corte de Ostasio da Polenta, e en Forl\u00ec, como h\u00f3spede de Francesco Ordelaffi; al\u00ed co\u00f1eceu aos poetas Nereo Morandi e Checco di Melletto, cos cales mantivo despois correspondencia.\nEn 1348 regresou a Florencia, onde foi testemu\u00f1a da peste que describe no \"Decamer\u00f3n\". En 1349 falece o seu pai, e Boccaccio establ\u00e9cese definitivamente en Florencia, para ocuparse do que quedaba dos bens de seu pai. Na cidade do Arno chegou a ser un personaxe apreciado pola s\u00faa cultura literaria. O \"Decamer\u00f3n\" foi composto durante a primeira etapa da s\u00faa estancia en Florencia, entre 1349 e 1351. O seu \u00e9xito valeulle para ser designado polos florentinos para o desempe\u00f1o de varios cargos p\u00fablicos: embaixador ante os se\u00f1ores de Roma\u00f1a en 1350, camarlengo da Municipalidade (1351) ou embaixador de Florencia na corte papal de Avi\u00f1\u00f3n, en 1354 e en 1365.\nEn 1351 confi\u00f3uselle a tarefa de desprazarse a Padua, onde viv\u00eda Petrarca, que co\u00f1ecera o ano anterior, para invitalo a instalarse en Florencia como profesor. A\u00ednda que Petrarca non aceptou a proposta, entre ambos escritores estreitar\u00edase unha amizade que durar\u00eda at\u00e9 a morte de Petrarca, en 1374.\nA tranquila vida de estudoso que Boccaccio levaba en Florencia foi interrompida bruscamente pola visita do monxe sien\u00e9s Gioacchino Ciani, quen o exhortou a abandonar a literatura e os argumentos profanos. O monxe causoulle tal impresi\u00f3n en Boccaccio que o autor chegou a pensar en queimar as s\u00faas obras, do que foi disuadido por Petrarca.\nEn 1362 trasladouse a N\u00e1poles, invitado por amigos florentinos, esperando encontrar unha ocupaci\u00f3n que lle permitise retomar a vida activa e serena que levaba no pasado. Mais, a cidade de N\u00e1poles na \u00e9poca de Xoana I de Anjou era moi diferente da cidade pr\u00f3spera e culta que que co\u00f1ecera na s\u00faa xuventude. Boccaccio, decepcionado, logo a abandonou. Tras unha breve estad\u00eda en Venecia para saudar a Petrarca, arredor do ano 1370 retirouse \u00e1 s\u00faa casa de Certaldo, cerca de Florencia, para vivir illado e poder as\u00ed adicarse \u00e1 meditaci\u00f3n relixiosa e ao estudo, actividades que s\u00f3 interrompeu nalgunhas breves viaxes a N\u00e1poles en 1370 e 1371. No \u00faltimo per\u00edodo da s\u00faa vida recibiu do concello de Florencia o encargo de realizar unha lectura p\u00fablica de \"A Divina Comedia\" de Dante, que non puido conclu\u00edr a causa da enfermidade que lle causou a morte o 21 de decembro de 1375."}
{"id": "69844", "revid": "83328", "url": "https://gl.wikipedia.org/wiki?curid=69844", "title": "Juana de Vega", "text": "Juana Mar\u00eda de la Vega Mart\u00ednez y Losada, Juana de Vega, condesa de Espoz y Mina, nada na Coru\u00f1a o 7 de marzo de 1805 e finada na mesma cidade o 22 de xu\u00f1o de 1872, foi unha escritora galega.\nTraxectoria.\nNada no seo dunha familia liberal e ilustrada, filla de Juan Antonio de la Vega e de Mar\u00eda Josefa Mart\u00ednez. Moi pronto tivo \u00e1 s\u00faa disposici\u00f3n un profesor que a instru\u00edu en letras e humanidades.\nO 25 de decembro de 1821 casou por poderes co xeneral Francisco Espoz y Mina na s\u00faa casa paterna, na r\u00faa Real. O seu marido foi unha das figuras m\u00e1is relevantes da Guerra da Independencia, alcanzando o grao de Mariscal de Campo en 1812.\nO regreso de Fernando VII obrigou a Mina a exiliarse. Volveu en 1820, mais foi obrigado a exiliarse novamente en 1823 pola chegada dos Cen Mil Fillos de San Lu\u00eds en apoio de Fernando VII. En 1825 Juana de Vega reuniuse co seu home en Gran Breta\u00f1a onde permaneceron ata o seu regreso a Espa\u00f1a en 1833.\nFalecido Espoz y Mina en 1836, o goberno outorgou \u00e1 s\u00faa vi\u00fava o t\u00edtulo de condesa de Espoz y Mina. En 1837 Juana de Vega regresou \u00e1 Coru\u00f1a, instal\u00e1ndose na s\u00faa casa da r\u00faa Real. Os seus sal\u00f3ns convert\u00e9ronse no punto de reuni\u00f3n da sociedade liberal coru\u00f1esa e de persoas not\u00e1beis que pasaban pola cidade.\nDe xullo de 1841 a xullo de 1843, durante a rexencia de Espartero, desempe\u00f1ou o cargo de aia da futura ra\u00ed\u00f1a Isabel II e da s\u00faa irm\u00e1 a Infanta Luisa Fernanda, as\u00ed como Camareira Maior. Nesta \u00e9poca foi cando escribiu a \"Historia Interior de Palacio\".\nDeposta dos seus cargos, entregou as memorias do seu home ao Congreso dos Deputados e regresou \u00e1 Coru\u00f1a onde continuou a s\u00faa destacada influencia na vida social e pol\u00edtica desa cidade, convertendo os seus sal\u00f3ns, novamente, en centro de reuni\u00f3ns liberais.\nEntre 1845 e 1846 intentaron implicala na conspiraci\u00f3n contra Ram\u00f3n Mar\u00eda Narv\u00e1ez e controlar a s\u00faa correspondencia sen \u00e9xito, pois debido ao papel que desempe\u00f1aba como contacto co estranxeiro cr\u00e9rona respons\u00e1bel da sublevaci\u00f3n.\nEn 1851 comezaron a publicarse as \"Memorias del General Francisco Espoz y Mina\", redactadas e preparadas pola s\u00faa muller, cinco volumes que se remataron de publicar en 1852. Ese mesmo ano escoitou tocar a Pablo Sarasate nunha sesi\u00f3n privada e conseguiu que tocase en p\u00fablico uns d\u00edas despois no C\u00edrculo de Artesanos. Converteuse na s\u00faa protectora e sufragoulle todos os gastos dos seus estudos en Madrid. Na s\u00faa lembranza, Sarasate dedicoulle en 1882 a s\u00faa primeira composici\u00f3n, \"A mi\u00f1a primeira inspiraci\u00f3n\", unha mazurca.\nDurante 1853 e 1854 sufr\u00edronse importantes epidemias de peste e c\u00f3lera na Coru\u00f1a e o alcalde Juan Fl\u00f3rez pediulle a Juana de Vega que, como presidenta da Asociaci\u00f3n de Se\u00f1oras, se fixese cargo da direcci\u00f3n e mantemento do hospital provisional que se habilitou, as\u00ed como de acoller baixo a s\u00faa tutela o novo hospicio.\nEn novembro de 1854 recibiu unha carta do Presidente do Consello de Ministros, o xeneral Espartero, onde se lle ofrec\u00eda o t\u00edtulo de Duquesa da Caridade con Grandeza de Espa\u00f1a. En xaneiro de 1856, a ra\u00ed\u00f1a nomeouna viceprotectora dos establecementos de Beneficencia da Coru\u00f1a. Pese a todas as distinci\u00f3ns e respecto do que gozaba, sempre se mostrou humilde e afastada das festas de sociedade, non facendo gala dos seus t\u00edtulos e dedicando a s\u00faa vida \u00e1 axuda dos necesitados.\nEn 1868 coincidiu con Concepci\u00f3n Arenal en protestar publicamente cando o Goberno prohibiu as Conferencias da Congregaci\u00f3n de San Vicente de Pa\u00fal, ou nas petici\u00f3ns de indulto para os condenados a morte. Fundou con ela un padroado de se\u00f1oras para a visita e ensino dos presos. Coincidiu tam\u00e9n con Concepci\u00f3n Arenal na necesaria difusi\u00f3n en Galicia de temas agr\u00edcolas, base do desenvolvemento do pa\u00eds naquela \u00e9poca. O seu grande anhelo era a creaci\u00f3n dunha escola te\u00f3rico-pr\u00e1ctica de agricultura, na casa que posu\u00eda en San Pedro de N\u00f3s.\nMorreu na s\u00faa casa da Coru\u00f1a o 22 de xu\u00f1o de 1872. En 1873 constitu\u00eduse a fundaci\u00f3n que leva o seu nome con sede na s\u00faa casa de Oleiros. O concello da Coru\u00f1a deulle o seu nome a unha r\u00faa da cidade en 1876."}
{"id": "69847", "revid": "83328", "url": "https://gl.wikipedia.org/wiki?curid=69847", "title": "Historia de Vigo", "text": "A historia de Vigo abrangue as diferentes \u00e9pocas en que a actual cidade estivo poboada, desde os primeiros asentamentos at\u00e9 a actualidade.\nPrehistoria.\nVigo e a s\u00faa comarca estiveron poboados desde tempos antigos. Por\u00e9n, ata o momento non se localizou ning\u00fan asentamento paleol\u00edtico e os poucos achados, que se remontan \u00e1 Idade de Pedra, son medio centenar de \u00fatiles tallados en cuarzo. A maior parte destas pezas prehist\u00f3ricas at\u00f3panse na colecci\u00f3n do Museo Municipal de Castrelos.\nPolo que se refire \u00e1s manifestaci\u00f3ns culturais do Neol\u00edtico, hai que apuntar o achado de diversos machados de man, alg\u00fans de car\u00e1cter claramente votivo. Neste per\u00edodo revisten grande interese as construci\u00f3ns funerarias da cultura megal\u00edtica. Tr\u00e1tase de monumentos funerarios, datables entre o 3000 e o 1800 a.C. denominados t\u00famulos. Co\u00f1\u00e9cese a existencia de trinta e sete t\u00famulos, situados na cadea monta\u00f1osa do per\u00edmetro municipal e hai constancia da existencia dalg\u00fans m\u00e1is xa desaparecidos.\nNos primeiros tempos da metalurxia, na transici\u00f3n do III \u00f3 II milenio a.C. hai un numeroso conxunto de gravados rupestres con representaci\u00f3ns de motivos xeom\u00e9tricos, armas e fauna. Diversos achados cer\u00e1micos, armas de bronce e m\u00e1is gravados rupestres ind\u00edcannos a pervivencia da ocupaci\u00f3n humana na chamada Idade de Bronce, datable entre o 1900 e o 800 a.C.\nA cultura castrexa, que abrangue toda a Idade de Ferro, desenvolveuse en Galicia dende o s\u00e9culo VIII a.C. ata a fin do I d.C., xa en plena \u00e9poca romana. Esta cultura deixou en Vigo importantes pegadas, como amosa a existencia de 26 castros catalogados. Este dato leva a pensar que nesta \u00e9poca Vigo tivo unha das maiores densidades de poboaci\u00f3n de toda Galicia. O maior destes poboados era o situado no lombeiro do monte do Castro. Os seus habitantes viv\u00edan da agricultura, actividade que complementaban coa caza e a pesca. Eran unha poboaci\u00f3n h\u00e1bil na forxa do ferro e o tallado da pedra.\nA \u00e9poca romana.\nEn Vigo, o proceso de romanizaci\u00f3n foi moi temper\u00e1n e intenso. As evidencias arqueol\u00f3xicas indican unha importante actividade portuaria e comercial no litoral vigu\u00e9s dende o s\u00e9culo II a.C., desenvolv\u00e9ndose un progresivo proceso de romanizaci\u00f3n, consolidado durante o s\u00e9culo I d.C., unha vez conquistado o territorio e establecida a paz romana.\nO proceso de romanizaci\u00f3n durou preto de seiscentos anos dos que quedaron relevantes vestixios investigados en numerosas escavaci\u00f3ns arqueol\u00f3xicas: vilas (\"villae\"), espalladas por todo o litoral (Alcabre, Toralla\u2026), restos de instalaci\u00f3ns portuarias, r\u00faas, instalaci\u00f3ns industriais (salinas e factor\u00edas de salgado), necr\u00f3poles, restos afundidos, ademais dunha intensa romanizaci\u00f3n dos poboados castrexos do concello.\nRecentes intervenci\u00f3ns arqueol\u00f3xicas na zona do Areal e na zona antiga puxeron de manifesto a posible existencia, polo menos entre os s\u00e9culos III e VI d.C., dun importante asentamento, o \"vicus\" romano.\nA Idade Media.\nA informaci\u00f3n dispo\u00f1ible sobre desta \u00e9poca \u00e9 moi escasa, especialmente durante a Alta Idade Media. Foi un per\u00edodo no que as incursi\u00f3ns xerm\u00e1nicas e os ataques piratas procedentes do norte de Europa fixeron que a poboaci\u00f3n se desprazase cara ao interior buscando maior seguridade.\nCoa propagaci\u00f3n do cristianismo, durante a Idade Media a Igrexa dominou a sociedade galega. Vigo dependeu durante moito tempo do mosteiro cisterciense de Mel\u00f3n (Ourense).\nExiste constancia documental dende o ano 1024 dunha cita da igrexa de Bembrive e, posteriormente, doutras quince igrexas rom\u00e1nicas no actual termo municipal, o que demostra un importante poboamento da zona durante os s\u00e9culos XI, XII e XIII, con localizaci\u00f3ns similares \u00e1s das parroquias viguesas actuais. Do per\u00edodo medieval s\u00f3 quedan tres igrexas: Santiago de Bembrive, San Salvador de Coruxo e Santa Mar\u00eda de Castrelos, esta \u00faltima con interesantes pinturas murais de \u00e9poca renacentista. Da Idade Media tam\u00e9n perviven d\u00faas pontes en S\u00e1rdoma e Fragoso e restos rom\u00e1nicos na ermida do Freixo en Valadares e nas igrexas barrocas de S\u00e1rdoma e Santa Cristina de Lavadores.\nA partir do s\u00e9culo XII Vigo comeza a recuperar poboaci\u00f3n, pero segue estando sometida a un estrito control do poder eclesi\u00e1stico e dos se\u00f1ores feudais. A parroquia de Santiago de Vigo acada a maior importancia na vila. A Coroa outorgoulle \u00e1 vila de Baiona a facultade de poder comerciar por mar con outras cidades e converteuse na principal competencia de Vigo, limitando o seu desenvolvemento econ\u00f3mico. Foi por esta \u00e9poca cando Mart\u00edn Codax compuxo as s\u00faas fermosas cantigas de amigo.\n\u00c1 \u00e9poca medieval corresponde o primeiro texto co\u00f1ecido no que aparece menci\u00f3n de Vigo. Est\u00e1 redactado en lat\u00edn, e tr\u00e1tase dun preito, unha disputa entre veci\u00f1os.\nDo s\u00e9culo XV \u00f3 XVIII.\nA pesar do peri\u00f3dico azoute e ataques dos corsarios, a vila de Vigo foi medrando durante a Idade Moderna. Acadou importancia a actividade artesanal e o comercio pesqueiro, sendo o gremio m\u00e1is relevante o de mareantes. Alg\u00fans documentos reflicten xa nesta \u00e9poca a importancia que ti\u00f1a a pesca da sardi\u00f1a. En 1573 asinouse a primeira ordenanza que regulaba a pesca na r\u00eda de Vigo.\nEn 1587 a vila contaba con 868 veci\u00f1os, pero as epidemias da peste e os ataques piratas limitaron o seu crecemento demogr\u00e1fico. Os armadores vigueses organizaron a defensa da r\u00eda, rexeitando en 1589 o ataque dunha armada inglesa dirixida por Francis Drake (que xa atacara a cidade en 1585) e conseguiron da coroa espa\u00f1ola a patente de corso para saquea-los barcos comerciais inimigos. Ante as sucesivas acometidas (como a dos piratas alxerianos en 1617), e en tempos de guerra con Portugal, acom\u00e9tese a construci\u00f3n da muralla en 1665. \u00c9 as\u00ed como comeza a se configurar a morfolox\u00eda da cidade. A muralla contaba con seis portas de acceso: Porta do Pracer, Porta do Sol, Porta da Gamboa, Porta da Laxe, Porta da Ribeira e a Porta da Falperra. A muralla estaba protexida por once baluartes e bater\u00edas artilleiras.\nEn 1702 produciuse a batalla de Rande. As frotas aliadas de Inglaterra e Holanda entraron na r\u00eda para atacar a Frota da Prata de Espa\u00f1a e os barcos de guerra de Francia aliados que a escoltaban. Esta importante frota, cargada de riquezas procedentes de Am\u00e9rica, foi destru\u00edda despois dunha encarnizada batalla no mar e en terra. A\u00ednda quedan restos deste episodio b\u00e9lico nos fondos mari\u00f1os da r\u00eda de Vigo.\nNo ano 1719 a cidade de Vigo \u00e9 atacada por unha frota brit\u00e1nica, en represalia polo ataque dunha frota espa\u00f1ola que partira de Vigo para invadir Escocia en apoio dos pretendentes xacobitas ao trono. A cidade foi ocupada polos brit\u00e1nicos durante dez d\u00edas antes de retirarse.\nEn 1778 o rei Carlos III de Espa\u00f1a rompeu o monopolio dos portos espa\u00f1ois autorizados a comerciar con Am\u00e9rica e Vigo comezou a beneficiarse do tr\u00e1fico mar\u00edtimo cara ao Novo Mundo. Por esta \u00e9poca a vila estaba completamente pechada cunha muralla, que comezara a constru\u00edrse con motivo da guerra de restauraci\u00f3n de Portugal (1640-1668), ante o temor dunha invasi\u00f3n portuguesa. Preto do mar estaba o basti\u00f3n da Laxe. No lado oposto atop\u00e1base o castelo de San Sebasti\u00e1n.\nDurante a segunda metade do s\u00e9culo XVIII tam\u00e9n chegaron a Vigo numerosos comerciantes e industriais de Catalu\u00f1a, o que supuxo unha pequena revoluci\u00f3n econ\u00f3mica. Proliferaron as f\u00e1bricas de salgado, xab\u00f3n e produtos de coiro e li\u00f1o. A prosperidade dos burgueses catal\u00e1ns produciu certa suspicacia por parte da poboaci\u00f3n local, que nalgunhas ocasi\u00f3ns puntuais destru\u00edu os seus negocios.\nO s\u00e9culo XIX.\nComo outros moitos lugares de Espa\u00f1a, Vigo foi ocupado polo ex\u00e9rcito franc\u00e9s de Napole\u00f3n Bonaparte en 1809. A resistencia popular a esta invasi\u00f3n provocou un levantamento dirixido polos militares Pablo Morillo e Bernardo Gonz\u00e1lez del Valle \u201cCachamu\u00ed\u00f1a\u201d que terminou cun asalto \u00e1s murallas e coa expulsi\u00f3n do ex\u00e9rcito napole\u00f3nico. Este episodio motivou a concesi\u00f3n a Vigo do t\u00edtulo de cidade Fiel, Leal e Valorosa.\nEn 1833 acondicionouse o cami\u00f1o real que leva a Madrid, co\u00f1ecido como estrada de Castela ou de Villacast\u00edn. Un ano despois terminaron as obras de construci\u00f3n da Colexiata de Vigo por Melchor de Prado, posto que o antigo templo fora destru\u00eddo nun dos numerosos saqueos que sufriu a vila. A mediados de s\u00e9culo creouse unha sucursal do Banco de Espa\u00f1a e un novo fondeadoiro de pedra.\nA segunda metade do s\u00e9culo XIX foi un per\u00edodo de continuo crecemento da cidade, propiciado, entre outras cousas, polo incremento das relaci\u00f3ns con Am\u00e9rica. Dende 1855 establec\u00e9ronse servizos de comunicaci\u00f3n mar\u00edtimos peri\u00f3dicos coa Habana, Buenos Aires e Porto Rico. Unha d\u00e9cada despois comezou a construci\u00f3n do ferrocarril e as obras de recheo da r\u00eda para ampliar as instalaci\u00f3ns portuarias. Para facilitarlle \u00e1 cidade a s\u00faa expansi\u00f3n e non quedar cinguida \"intramuros\", os seus rexedores decidiron por acordo municipal o derrubamento da hist\u00f3rica muralla en 1869, polo que aguantou en p\u00e9 204 anos. A li\u00f1a ferroviaria Ourense-Vigo inaugurouse en 1881.\nDurante este s\u00e9culo continuaron abr\u00edndose na cidade f\u00e1bricas de salgado e de derivados de produtos mari\u00f1os, o que provocou o crecemento da poboaci\u00f3n asalariada e tam\u00e9n dunha burgues\u00eda financeira. Vigo estendeuse extramuros coa apertura de novas r\u00faas e a construci\u00f3n de novos edificios de pedra. En 1880 creouse a Caixa de Aforros de Vigo e un ano despois constitu\u00eduse a Xunta de Obras do Porto. A finais do s\u00e9culo, a cidade contaba cuns 15.000 habitantes.\nO s\u00e9culo XX.\nEste s\u00e9culo marcou unha etapa de asombrosa engalaxe econ\u00f3mica. A comezos de s\u00e9culo, a burgues\u00eda liberal viguesa tomou nas s\u00faas mans os mecanismos de poder econ\u00f3mico e pol\u00edtico. Instal\u00e1ronse novas industrias, \u00f3 mesmo tempo que se melloraban as comunicaci\u00f3ns e cre\u00e1banse novos plans para ensancha-la cidade. En pouco m\u00e1is de dez anos duplicouse a poboaci\u00f3n (en 1910 xa acadara os 30.000 habitantes). Segundo avanzaba o s\u00e9culo Vigo absorbeu os concellos lim\u00edtrofes de Bouzas (1904) e Lavadores (1940).\nNo primeiro terzo do s\u00e9culo XX o porto de Vigo quedou indisolublemente xunguido coa imaxe de milleiros de galegos que se embarcaron rumbo a Am\u00e9rica. A emigraci\u00f3n foi motivada en gran parte pola crise econ\u00f3mica que sofr\u00edan moitas familias, e o porto de Vigo foi un dos principais puntos de partida deste fluxo migratorio. Outro s\u00edmbolo da \u00e9poca \u00e9 o tranv\u00eda, que comezou a funcionar en 1914. A cidade ferveu durante esta \u00e9poca cunha intensa actividade social. Xurdiron numerosos peri\u00f3dicos e semanarios, asociaci\u00f3ns e organizaci\u00f3ns de car\u00e1cter pol\u00edtico e sindical. Todo este dinamismo social quedou neutralizado co comezo da guerra civil espa\u00f1ola (1936-1939). Entre as v\u00edtimas da guerra e da represi\u00f3n que seguiu atop\u00e1base o alcalde Emilio Mart\u00ednez Garrido, fusilado o 27 de agosto de 1936.\nNas d\u00e9cadas de 1960 e 1970 Vigo sufriu un crecemento urbano acelerado e \u00e1s veces desordenado, motivado polo desenvolvemento industrial. A oferta laboral atraeu numerosa inmigraci\u00f3n das zonas rurais de Galicia, especialmente da provincia de Ourense, que arraigaron en barrios tan populares hoxe como Teis, Coia ou O Calvario. O impacto producido polas sucesivas crises do petr\u00f3leo a partir da d\u00e9cada de 1970 golpeou con forza a cidade entre 1975 e 1985, aumentando os conflitos sociais e destru\u00edndo unha parte do tecido industrial tradicional, vinculado co mar. A folga xeral de 1972 est\u00e1 considerada como un fito na historia galega e na loita antifranquista. Dende finais da d\u00e9cada de 1980, obs\u00e9rvase certa recuperaci\u00f3n econ\u00f3mica, que afianzou a comarca como unha moderna e importante zona industrializada e de servizos, tendencia que se prolonga, a\u00ednda que con certo ritmo decrecente, ata a actualidade."}
{"id": "69848", "revid": "7596", "url": "https://gl.wikipedia.org/wiki?curid=69848", "title": "Placa", "text": "Placa pode referirse a::"}
{"id": "69851", "revid": "23204", "url": "https://gl.wikipedia.org/wiki?curid=69851", "title": "Ben\u00e1s", "text": "Ben\u00e1s (en benasqu\u00e9s: \"Ben\u00e1s\", en catal\u00e1n: \"Benasc\", en castel\u00e1n: \"Benasque\", oficialmente Benasque/Ben\u00e1s) \u00e9 un municipio da provincia de Huesca (Arag\u00f3n), situado no coraz\u00f3n dos Pireneos a 143\u00a0km da capital en direcci\u00f3n nordeste. Pertence \u00f3 partido xudicial de Bolta\u00f1a e forma parte da comarca da Ribagorza.\nXeograf\u00eda.\nLocal\u00edzase a 1140 metros sobre o nivel do mar, xunto \u00f3 r\u00edo \u00c9sera. \u00c9 centro neur\u00e1lxico do Val de Ben\u00e1s, chamado tam\u00e9n o \"Val Escondido\", e municipio destacado da comarca, onde sobresae polos seus valores paisax\u00edsticos e naturalistas, dado que aqu\u00ed se atopa o Parque Natural Posets-Maladeta e o pico Aneto.\nNo seu termo municipal, que abarca 233,17\u00a0km\u00b2, at\u00f3panse os belos pobos de Cerler-Sarll\u00e9 e Anciles-Ansils, o primeiro deles tam\u00e9n famoso polas s\u00faas pistas de esqu\u00ed.\nA s\u00faa poboaci\u00f3n \u00e9 de 2025 habitantes (2004) e o seu xentilicio: benasqu\u00e9s.\nFiloloxicamente \u00e9 co\u00f1ecido por ser o lugar de encontro do catal\u00e1n e do aragon\u00e9s e falarse un dialecto de transici\u00f3n chamado patu\u00e9s.\nTradicionalmente ten estado moi illada tanto de Francia como do resto de Arag\u00f3n (incluso m\u00e1is). Pensemos que antes da construci\u00f3n do congosto de ventamillo (en torno a 1916), chegar at\u00e9 Graus custaba un d\u00eda de viaxe, que unicamente se pod\u00eda facer andando ou sobre cabaler\u00edas. A viaxe a Bagn\u00e8res de Luch\u00f3n custaba (e segue a custar) m\u00e1is de 10 horas.\nHistoria.\nProbablemente fundada polos romanos, que constru\u00edron os primeiros ba\u00f1os de auga sulfurosa na s\u00faa actual situaci\u00f3n, a\u00ednda que este feito non est\u00e1 documentado. A referencia documental m\u00e1is antiga, o R\u00f3tulo de Ben\u00e1s, data de 1006 a 1018. Dende o s\u00e9culo XI pertenceu \u00f3 Condado de Ribagorza, parte do Reino de Arag\u00f3n. Situado nun alto \u00f3 norte da vila, exist\u00eda dende o s\u00e9culo XIII un castelo que foi mandado demoler por Real Decreto en 1858.\nEn 1660 sufriu un forte terremoto. A zona pirenaica ten unha moderada actividade s\u00edsmica, polo que se producen con certa frecuencia pequenos tremores. Nos anos 1727, 1834 e 1925 produc\u00edronse grandes crecidas do r\u00edo \u00c9sera que causaron numerosos danos, entre eles a destruci\u00f3n das pontes.\nDurante a Guerra Civil espa\u00f1ola, un incendio destru\u00edu boa parte da vila. En 1939 o porto de Ben\u00e1s foi testemu\u00f1a dunha dura traves\u00eda de republicanos que fux\u00edan a Francia.\nA poboaci\u00f3n sufriu variaci\u00f3ns na historia, alcanzando un m\u00e1ximo en 1870 (1750 habitantes) e un m\u00ednimo en 1970 (574 habitantes). Xa no s\u00e9culo XXI se volveu acadar un novo m\u00e1ximo.\nEconom\u00eda.\nA\u00ednda que a econom\u00eda xirou tradicionalmente en torno \u00e1 gander\u00eda e en menor medida \u00e1 agricultura e silvicultura, nas \u00faltimas d\u00e9cadas estas actividades practicamente desapareceron, pasando a ser o turismo a actividade central.\nNo primeiro terzo do s\u00e9culo XX estoupaba unha mina de piritas m\u00e1is arriba de Cerler. O seu produto baix\u00e1base nun telef\u00e9rico de m\u00e1is de 3\u00a0km de lonxitude, cuxos restos a\u00ednda hoxe se poden apreciar uns 500 metros antes da entrada de Ben\u00e1s.\nA creaci\u00f3n e expansi\u00f3n da estaci\u00f3n de esqu\u00ed de Cerler, as\u00ed como o crecente turismo de monta\u00f1a te\u00f1en impulsada a construci\u00f3n de numerosos hoteis, edificios de apartamentos, restaurantes, comercios e demais establecementos relacionados.\nEventos.\nFestas patronais en honor de San Marcial que se celebran o 30 de xu\u00f1o. Cerler cel\u00e9braas o 10 de agosto (San Lourenzo) e o 29 de abril (San Pedro M\u00e1rtir). Anciles faino o 29 de xu\u00f1o (San Pedro).\nDesde 1994 v\u00e9n funcionando en ver\u00e1n o \"Benasque Center for Science\", no que cient\u00edficos de diferentes pa\u00edses te\u00f1en a oportunidade de traballar e intercambiar ideas nun contorno agradable.\nDesde 1981 cel\u00e9brase t\u00f3dolos ver\u00e1ns o Torneo \"Open Internacional de Xadrez Vila de Ben\u00e1s\""}
{"id": "69852", "revid": "54336", "url": "https://gl.wikipedia.org/wiki?curid=69852", "title": "Xeograf\u00eda de Vigo", "text": "Vigo limita ao norte coa r\u00eda de Vigo, ao nord\u00e9s co concello de Redondela, ao leste co de Mos, ao sur cos concellos do Porri\u00f1o e Gondomar, e ao suroeste co concello de Nigr\u00e1n.\nZonas.\nA cidade presenta unha topograf\u00eda variada na que se suceden \u00e1reas deprimidas e sectores elevados, zonas case ch\u00e1s e outras pinas, co monte do Castro no centro do casco urbano. Isto fai que moitas das r\u00faas dos barrios centrais sexan pendentes moi pronunciadas. Esta situaci\u00f3n \u00e9 froito da acci\u00f3n de procesos tect\u00f3nicos e axentes erosivos que incidiron sobre os materiais rochosos presentes na vertente da r\u00eda en que a cidade se atopa. Estas diferenzas permiten dividir o territorio en tres sectores: a costa, o Val do Fragoso e as zonas altas do interior.\nCosta.\nUn primeiro sector conf\u00f3rmao a costa, dividida nunha \u00e1rea litoral en contacto co mar e unha franxa de territorio m\u00e1is ou menos ampla que penetra levemente cara ao interior. O litoral viuse afectado pola erosi\u00f3n mari\u00f1a, que determinou o xurdimento de zonas de areal e zonas rochosas. A acci\u00f3n mari\u00f1a tam\u00e9n trazou os entrantes e sa\u00edntes da costa. As\u00ed, entre Sai\u00e1ns e Teis existan vinte areais, dous tramos de costa sedimentaria \u2014O Vao-Samil e Mondui\u00f1a-Canido\u2014 e tres tramos de costa de erosi\u00f3n, na Gu\u00eda, Alcabre e Oia-Sai\u00e1ns. As marismas, formadas pola desembocadura do Lagares, son froito da sedimentaci\u00f3n efectuada tanto polo mar coma polo r\u00edo.\nDorsal entre a costa e o Val do Fragoso.\nEntre o litoral e o Val do Fragoso aparece un relevo secundario de grande importancia, pois \u00e9 onde se consolidou a cidade. Tr\u00e1tase dunha pequena dorsal de direcci\u00f3n latitudinal que separa o val da marxe da r\u00eda.\nVal do Fragoso.\nO Val do Fragoso, polo que pasan o r\u00edo Lagares e os seus afluentes, pos\u00fae un relevo suave e mesmo algunhas zonas ch\u00e1s. Este val presenta unha clara disimetr\u00eda. A vertente sur presenta unha topograf\u00eda moito m\u00e1is irregular e \u00e9 onde se atopan os afluentes de m\u00e1is importancia, como os r\u00edos Eifonso ou Barxa. A vertente norte acada nalgunhas zonas fortes pendentes ao chocaren as ladeiras meridionais da ali\u00f1aci\u00f3n O Castro-Cande\u00e1n.\nVal de Mi\u00f1or.\nO Val Mi\u00f1or est\u00e1 separado do Val do Fragoso polos contrafortes noroccidentais da serra do Gali\u00f1eiro. O interfluvio que separa ambos os dous vales conta cunha elevada altitude relativa, dando lugar a fortes pendentes na s\u00faa vertente setentrional, mentres que na vertente meridional, a elevada altitude das terras do redor fai do val unha zona moi abrigada onde se dan caracter\u00edsticas clim\u00e1ticas propias.\nZona monta\u00f1osa.\nA zona monta\u00f1osa ten un relevo accidentado, sobre todo no sector sueste, con zonas de fortes pendentes e contrastes topogr\u00e1ficos.\nA altura m\u00e1is salientable do concello \u00e9 o monte Gali\u00f1eiro (711 m), localizado no sector setentrional da serra hom\u00f3nima e no linde co concello de Gondomar. \u00c9 o punto m\u00e1is meridional do termo municipal e a s\u00faa silueta inconfundible identif\u00edcase desde moitos puntos da rodeada.\nOs montes Alba e Cepudo, de 503 m e 526 m de altitude respectivamente son d\u00faas elevaci\u00f3ns xemelgas na parroquia de Valadares. Un quil\u00f3metro ao norte el\u00e9vase o parque forestal do monte dos Pozos, de 386 m, co novo cemiterio parroquial ao sop\u00e9. M\u00e1is ao oeste est\u00e1n o Outeiro de Deus, o Alto da Porteli\u00f1a, o Alto da Abelleira, o Ma\u00faxo Grande e o Pequeno, e o Cabezo de Sai\u00e1ns.\nOutras alturas destacables, ao nordeste do concello, son A Madroa e o Monte Vixiador, que ten a s\u00faa altura m\u00e1xima no concello de Redondela. A\u00ednda que de menor altura, o monte da Gu\u00eda \u00e9 un dos m\u00e1is se\u00f1eiros de Vigo pola s\u00faa prominencia e as ladeiras que caen a chupe na r\u00eda.\nR\u00eda de Vigo.\nA r\u00eda de Vigo est\u00e1 abrigada polas illas C\u00edes. Este brazo de mar estr\u00e9itase cara ao interior ata o estreito de Rande, onde abundan as bateas mexilloeiras, para abrirse de novo formando a enseada de San Sim\u00f3n. Na marxe sur da r\u00eda as\u00e9ntase a cidade ol\u00edvica e a norte corresponde \u00e1 pen\u00ednsula do Morrazo."}
{"id": "69853", "revid": "89787", "url": "https://gl.wikipedia.org/wiki?curid=69853", "title": "Rodrigo Ov\u00e9quiz", "text": "Rodrigo Ov\u00e9quiz (\u00e1s veces escrito Rodrigo Ov\u00e9quez e mesmo Rodrigo Ov\u00e1quiz), conde de Lugo e autoproclamado conde de Galiza, foi un importante persoeiro na Galiza do s\u00e9culo XI, na que foi l\u00edder da nobreza local e sost\u00e9n do rei Garc\u00eda II de Galicia. Fillo de Oveco Berm\u00fadez, sublevouse co seu pai e co bispo de Santiago de Compostela, Diego Pel\u00e1ez, contra Afonso VI de Le\u00f3n. A revolta fracasou e o monarca confiscoulle os bens e desterrouno.\nTraxectoria.\nFoi neto de Bermudo V\u00e9laz e fillo do conde Oveco Berm\u00fadez e de Elvira Su\u00e1rez e irm\u00e1n de Bermudo Ov\u00e9quiz e Vela Ov\u00e9quiz. Conde polo menos desde 1063. En 1073 reb\u00e9lase, xunto cos seus irm\u00e1ns, contra o rei Afonso VI, que apresara, hab\u00eda pouco, o seu irm\u00e1n o rei Garc\u00eda. En 1075 autoprocl\u00e1mase \"comes Galletiae\" (conde de Galiza). Xunto con Diego Pel\u00e1ez, bispo de Santiago de Compostela lidera unha revolta contra o rei Afonso VI de Le\u00f3n en 1085, a \u00faltima das grandes (e ent\u00f3n frecuentes) revoltas da nobreza galega, segundo alg\u00fans historiadores para ofrecerlle a coroa do reino de Galiza a Guillerme o Conquistador, rei de Inglaterra.\nSegundo outros, o obxectivo ser\u00eda liberar o rei Garc\u00eda e casalo cunha filla de Guillerme o Conquistador.\nSexa como for, Ov\u00e9quiz asaltou Lugo, asasinou a Ordo\u00f1o, meiri\u00f1o do rei, e ocupou o castelo nos arredores da cidade e mesmo chegou a se facer con gran parte de Galiza. A rebeli\u00f3n dos Ov\u00e9quiz \u00e9 un dos m\u00e1is importantes acontecementos pol\u00edticos do reinado de Afonso VI que se producen en Galiza. Parece que o enfrontamento destes magnates co bispado de Lugo \u00e9 o fen\u00f3meno que desencadea a guerra. Tras seren derrotados, o conde e os seus seguidores foron desterrados a Zaragoza, baixo a protecci\u00f3n do rei mouro Mostain, ou Almostain, de onde volveron para unha nova sublevaci\u00f3n. A rebeli\u00f3n foi finalmente sufocada en 1088 e Rodrigo enviado ao exilio e os seus bens adxudicados \u00e1 catedral de Lugo. Cons\u00e9rvase un documento de 1089 no que Rodrigo Ov\u00e9quiz fai unha importante doaz\u00f3n ao bispo Amor. O documento pode ser considerado como unha \"agnitio in veritate\", ou declaraci\u00f3n de culpabilidade, de Rodrigo, quen entrega, suponse, t\u00f3dalas propiedades en litixio \u00e1 s\u00e9. En 1090 reaparece en Galiza doando varias posesi\u00f3ns \u00e1 igrexa de Lugo.\nCoa s\u00faa rebeli\u00f3n, levou a que o rei Afonso VI decidise repartir o territorio de Galiza entre s\u00faas d\u00faas fillas e xenros: a Urraca e Raimundo de Borgo\u00f1a deulles as terras ao norte do r\u00edo Mi\u00f1o) e a Teresa e Henrique de Borgo\u00f1a as terras ao sur do Mi\u00f1o, que se fixeron independentes 50 anos despois, creando o Reino de Portugal."}
{"id": "69862", "revid": "98629", "url": "https://gl.wikipedia.org/wiki?curid=69862", "title": "Pr\u00edncipe de Asturias", "text": "Pr\u00edncipe de Asturias \u00e9 o principal dos t\u00edtulos que ostenta o herdeiro da Coroa Espa\u00f1ola. Na actualidade \u00e9 Leonor de Borb\u00f3n. Regulados polo Real Decreto dende 1977 os t\u00edtulos hist\u00f3ricos dos herdeiros ao trono nos diferentes reinos hispanos son:\nAdemais por medio da fundaci\u00f3n hom\u00f3nima, cuxa presidencia ostenta, entr\u00e9ganse anualmente os prestixiosos Premios Pr\u00edncipe de Asturias nun solemne acto en Oviedo, capital do Principado de Asturias.\nOrixe do t\u00edtulo.\nAs orixes do Principado de Asturias rem\u00f3ntanse aos primeiros anos do s\u00e9culo XIV, cando, nas chamadas Asturias de Oviedo, constitu\u00edr o primeiro gran se\u00f1or\u00edo nobiliario para Rodrigo \u00c1lvarez, que pasou a chamarse Rodrigo \u00c1lvarez das Asturias (utilizando en ocasi\u00f3ns o apelido \"\u00c1lvarez-Nava\", como equivalente ao \"\u00c1lvarez das Asturias\", por proceder Rodrigo do patrucial de Nava, vila do Principado de Asturias). Ao morrer sen sucesi\u00f3n, pasou a Enrique de Trast\u00e1mara que, \u00e1 s\u00faa vez, cedeuno a un fillo bastardo: Alonso Enr\u00edquez. Durante o reinado de Xo\u00e1n I, o conde de Nore\u00f1a protagonizou unha serie de revoltas que decidiron ao Rei a confiscar o se\u00f1or\u00edo e incorporalo \u00e1 Coroa.\nEn 1388, a ra\u00edz do matrimonio acordado polo rei Xo\u00e1n I de Castela e por Xo\u00e1n de Gante, duque de Lancaster entre os seus respectivos fillos, o Infante Henrique e Catarina (acordo de Baiona), para p\u00f3r as\u00ed fin \u00e1s pretensi\u00f3ns dos Lancaster \u00e1 coroa de Castela (como descendentes de Pedro I), decidiuse que, as\u00ed como en Inglaterra o herdeiro do trono era titulado Pr\u00edncipe de Gales e en Francia Delf\u00edn, en Castela ser\u00eda Pr\u00edncipe de Asturias.\nO t\u00edtulo de Pr\u00edncipe de Asturias en diante ser\u00eda ostentado polo herdeiro da Coroa de Castela e de Espa\u00f1a.\nNos primeiros tempos da instituci\u00f3n de Pr\u00edncipe de Asturias non foi un simple t\u00edtulo de honra, pois o territorio asturiano pertenc\u00edalles como patrimonio. A persoa \u00e1 que se lle outorgaba este t\u00edtulo pod\u00eda nomear xu\u00edces, alcaldes etc., que gobernaban o Principado en representaci\u00f3n do seu Se\u00f1or. Esta situaci\u00f3n cambiou cos Reis Cat\u00f3licos, que reduciron o t\u00edtulo de Pr\u00edncipe de Asturias a unha condici\u00f3n honor\u00edfica, car\u00e1cter que se mantivo cos reis da Casa de Austria e coa dinast\u00eda dos Borb\u00f3ns."}
{"id": "69874", "revid": "1822", "url": "https://gl.wikipedia.org/wiki?curid=69874", "title": "241", "text": "Outros.\nHistoria ano a ano"}
{"id": "69875", "revid": "56817", "url": "https://gl.wikipedia.org/wiki?curid=69875", "title": "226", "text": ""}
{"id": "69877", "revid": "55340", "url": "https://gl.wikipedia.org/wiki?curid=69877", "title": "240", "text": "Outros.\nHistoria ano a ano"}
{"id": "69878", "revid": "56817", "url": "https://gl.wikipedia.org/wiki?curid=69878", "title": "255", "text": "Outros.\nHistoria ano a ano"}
{"id": "69881", "revid": "1822", "url": "https://gl.wikipedia.org/wiki?curid=69881", "title": "260", "text": "Outros.\nHistoria ano a ano"}
{"id": "69883", "revid": "98629", "url": "https://gl.wikipedia.org/wiki?curid=69883", "title": "Ralf Dahrendorf", "text": "Ralf Gustav Dahrendorf, nado en Hamburgo o 1 de maio de 1929 e finado en Colonia o 17 de xu\u00f1o de 2009, foi un soci\u00f3logo, fil\u00f3sofo, politic\u00f3logo e pol\u00edtico xermano-ingl\u00e9s. Est\u00e1 considerado un dos creadores da teor\u00eda do conflito social.\nTraxectoria.\nEstuda filosof\u00eda, filolox\u00eda cl\u00e1sica e sociolox\u00eda en Hamburgo entre 1947 e 1952, conseguindo o doutoramento nesta universidade este \u00faltimo ano. Ampl\u00eda seguidamente estudos na London School of Economics. M\u00e1is tarde se dedicar\u00e1 \u00e1 docencia: en 1957 empeza na Universidade de Hamburgo; en 1960 vai \u00e1 Universidade de Tubinga; en 1966 \u00e1 de Constanza, onde estar\u00e1 ata 1969. Do seu labor destaca a s\u00faa achega para a creaci\u00f3n da Comunidade Europea. \u00c9 autor de importantes traballos como \"Soziale Klassen und Klassenkonflikt in der industriellen Gesellschaft\" (1973), onde analiza os problemas da sociedade poscapitalista.\nEntre 1974 e 1984 foi director da London School of Economics e entre 1987-1997 Decano de St. Anthony's College na Universidade de Oxford.\nEn 1993 foi nomeado sir co t\u00edtulo de Bar\u00f3n Dahrendorf de Clare Market na Cidade de Westminster pola ra\u00ed\u00f1a Isabel II. En 2007 recibiu o Premio Pr\u00edncipe de Asturias de Ciencias Sociais.\nTeor\u00eda sociol\u00f3xica.\nA partir do estudo das clases sociais descritas por Karl Marx os estudos de Dahrendorf promoven a creaci\u00f3n de sociedades abertas e universalistas con dereitos humanos e civ\u00eds para toda a humanidade.\nInteresado nas teor\u00edas da sociedade e os factores do conflito, afirma que a tendencia ao conflito \u00e9 innata no sistema: a aparici\u00f3n de grupos con poder xera diversos intereses, e polo tanto \u00e9 o xerador dos conflitos. O poder para Dahrendorf determina a estrutura social da poboaci\u00f3n. As normas, mantidas polo \"poder\", definen os criterios da desestabilizaci\u00f3n social, que non son m\u00e1is que as cousas (valores, estatutos, ambici\u00f3ns...) designadas pola colectividade. As\u00ed contrib\u00faen a estabelecer unha orde xer\u00e1rquica de estamentos sociais. Para Dahrendorf o concepto de \"autoridade\" tam\u00e9n \u00e9 un dos respons\u00e1beis dos desequilibrios sociais.\nPara poder realizar a mobilizaci\u00f3n e a protesta social, Dahrendorf enumera catro requisitos b\u00e1sicos:\nO conflito aparecer\u00e1, finalmente, entre o que d\u00e1 ordes e o que as recibe."}
{"id": "69884", "revid": "2722", "url": "https://gl.wikipedia.org/wiki?curid=69884", "title": "Teoria de sistemas", "text": ""}
{"id": "69899", "revid": "98629", "url": "https://gl.wikipedia.org/wiki?curid=69899", "title": "Operaci\u00f3n C\u00f3ndor", "text": "Operaci\u00f3n C\u00f3ndor \u00e9 o nome co que \u00e9 co\u00f1ecido o plan de intelixencia e coordinaci\u00f3n entre os servizos de seguridade das ditaduras militares do Cono Sur de Am\u00e9rica -Arxentina, Chile, Brasil, Paraguai, Uruguai e Bolivia- e a CIA na d\u00e9cada de 1970, que se constituir\u00eda nunha organizaci\u00f3n clandestina internacional para a pr\u00e1ctica do terrorismo de Estado e que tivo como resultado o asasinato e desaparici\u00f3n de gran n\u00famero de opositores \u00e1s mencionadas ditaduras.\nAntecedentes.\nNo marco da guerra fr\u00eda, establec\u00e9ronse moitas operaci\u00f3ns destinadas a facer desaparecer opositores e a usalos como parte da propaganda de medo. Unha destas operaci\u00f3ns foi a Operaci\u00f3n F\u00e9nix en Vietnam. Todas elas estiveron baseadas no Decreto Noite e N\u00e9boa de Adolf Hitler.\nA profesora Patrice McSherry, da Long Island University, mediante un documento secreto da CIA datado en xu\u00f1o de 1976, confirmou o secuestro e tortura de refuxiados chilenos e uruguaios en Bos Aires. Segundo McSherry, os devanditos plans emanaron nos anos 60 na Escola das Am\u00e9ricas e as Conferencias de Ex\u00e9rcitos Americanos, mediante as cales Estados Unidos ensinou aos oficiais instru\u00eddos nelas, acci\u00f3ns \"preventivas\" na rexi\u00f3n. Un documento desclasificado da CIA con data 23 de xu\u00f1o de 1976, explica que xa \"a principios de 1974, oficiais de seguridade da Arxentina, Chile, Uruguai, Paraguai e Bolivia reun\u00edronse en Bos Aires para preparar acci\u00f3ns coordinadas en contra de brancos subversivos\".\nHistoria.\nPolos arquivos desclasificados da CIA, s\u00f3ubose que Manuel Contreras, xefe da DINA en Chile, foi convidado en 1975 ao cuartel Xeral da CIA en Langley Virginia, por 15 d\u00edas. Logo desa visita, Contreras aparece como \"creador\" da Operaci\u00f3n C\u00f3ndor. O xornalista e investigador Cristopher Hitchens vincula a Henry Kissinger como o ide\u00f3logo da devandita operaci\u00f3n. O asasinato do xeneral chileno Carlos Prats na Arxentina e do exministro do goberno de Salvador Allende, Orlando Letelier nos Estados Unidos, foron parte da operaci\u00f3n mentres que Bernardo Leighton escapou xusto dunha tentativa de asasinato en Roma, organizada polo terrorista italiano Stefano Delle Chiaie, que era un membro da Operaci\u00f3n Gladio. Quen accionou a metralladora que feriu gravemente a Bernardo Leighton e \u00e1 s\u00faa esposa, foi o terrorista de orixe cubana Orlando Bosch \u00c1vila, implicado con Luis Posada Carriles na sabotaxe cunha bomba de C4 dun avi\u00f3n da Cubana de Aviaci\u00f3n, que estalou fronte \u00e1s costas de Barbados en 1976 (morreron 73 persoas). Os axentes da Operaci\u00f3n C\u00f3ndor actuaron tanto en pa\u00edses de Am\u00e9rica Latina como nos Estados Unidos e Europa. En Madrid intentaron secuestrar a l\u00edderes do MIR chileno mentres que en Roma operaron contra disidentes pol\u00edticos arxentinos.\nCon Vincenzo Vinciguerra, o italiano Stefano Delle Chiaie falou sobre os asasinatos de Prats e Letelier; segundo eles, participou nas d\u00faas operaci\u00f3ns o cidad\u00e1n estadounidense Michael Townley ex axente da CIA. O terrorista cubano-estadounidense Luis Posada Carriles tam\u00e9n participou na reuni\u00f3n na que se decidiu asasinar a Orlando Letelier, quen se exiliou nos Estados Unidos de Am\u00e9rica. Ademais, segundo investigaci\u00f3ns actuais, pode ser que Eduardo Frei Montalva fora asasinado por veleno creado na Colonia Dignidad.\nSegundo os Arquivos do Terror descubertos por Mart\u00edn Almada na cidade de Lambar\u00e9, Paraguai, en 1992, o plan C\u00f3ndor deixou un saldo de 50.000 mortos, 30.000 desaparecidos e 400.000 presos. O Plan C\u00f3ndor foi dado como un exemplo similar \u00e1 estratexia da tensi\u00f3n utilizada en Italia nos anos 70, que estaba dirixida pola chamada Operaci\u00f3n Gladio, na cal Licio Gelli foi un membro.\nOutras fontes e documentos, din:\nO 6 de marzo de 2001, o \"New York Times\" publicou un documento desclasificado: un cable de 1978 remitido polo embaixador dos EEUU en Paraguai, Robert E. White, que dic\u00eda que os servizos secretos dos pa\u00edses membros de C\u00f3ndor \"est\u00e1n en contacto entre eles por unha instalaci\u00f3n de comunicaci\u00f3n dos EEUU, localizada na zona da Canle de Panama\" (\"keep in touch with one another through a U.S. communications installation in the Panama Canal Zone which covers all of Latinoam\u00e9rica\").\nNovas documentaci\u00f3ns e achados.\nA historiadora J. Patrice McSherry publicou unha investigaci\u00f3n baseada en documentos desclasificados recentemente pola CIA que mostran que a operaci\u00f3n se iniciou dous anos antes do previsto, en 1973. McSherry determinou que \"...un documento da CIA, con data do 23 de xu\u00f1o de 1976, comproba que un ano antes do xurdimento oficial do Plan C\u00f3ndor, oficiais de seguridade da Arxentina, Chile, Uruguai, Paraguai e Bolivia \"reun\u00edronse en Buenos Aires para preparar acci\u00f3ns coordinadas en contra de brancos subversivos\".\""}
{"id": "69903", "revid": "98629", "url": "https://gl.wikipedia.org/wiki?curid=69903", "title": "Operaci\u00f3n Charly", "text": "A Operaci\u00f3n Charly \u00e9 o nome en clave co que foi co\u00f1ecida unha operaci\u00f3n militar clandestina do Ex\u00e9rcito Arxentino en acordo coas Forzas Armadas dos Estados Unidos, para po\u00f1er en funcionamento en Am\u00e9rica Central os m\u00e9todos represivos ilegais utilizados na guerra sucia na Arxentina.\nA exportaci\u00f3n do m\u00e9todo \"arxentino\" a Centroam\u00e9rica.\nA partir de 1979 o r\u00e9xime militar arxentino comprometeuse activamente en desenvolver a guerra sucia en Centroam\u00e9rica, capacitando a forzas militares e paramilitares de contrainsurxencia en Nicaragua, Honduras, O Salvador e Guatemala, e exportando a experiencia arxentina.\nOs militares arxentinos comezaron a realizar operaci\u00f3ns encubertas que a CIA xa non pod\u00eda realizar baixo a administraci\u00f3n dem\u00f3crata do presidente James E. Carter e en sinton\u00eda cos grupos m\u00e1is conservadores norteamericanos, comezaron a proclamar que os Estados Unidos deixara inerme ao hemisferio fronte ao comunismo e que eles deb\u00edan cumprir ese papel.\nO Operativo Centroam\u00e9rica foi executado a partir do grupo de militares que xa actuaban na Operaci\u00f3n C\u00f3ndor. A xornalista norteamericana Martha Honey sost\u00e9n no seu libro sobre a pol\u00edtica norteamericana en Centroam\u00e9rica que:\nEn 1979, produciuse o triunfo do Frente Sandinista en Nicaragua. Ese mesmo ano, en novembro, o presidente da Xunta Militar arxentina, o xeneral Viola, expuxo ante a XIII Conferencia de Ex\u00e9rcitos Americanos realizada en Bogot\u00e1, un plan de latinoamericanizaci\u00f3n do modelo terrorista estatal.\nPero ser\u00e1 fundamentalmente o xeneral Galtieri quen, en consonancia co triunfo de Ronald Reagan nos Estados Unidos, levar\u00eda \u00e1 Arxentina a comprometerse plenamente na Guerra Sucia Centroamericana, baixo os ali\u00f1amentos estrat\u00e9xicos norteamericanos. Galtieri presentaba como un valor a s\u00faa capacidade para levar a \"guerra sucia\" ata as \u00faltimas consecuencias tanto militar, como pol\u00edtica e culturalmente.\nA peza central do plan de Reagan para Am\u00e9rica Central foi o pacto coa Xunta Militar arxentina. Leslie Gelb, xornalista do New York Times explica:\nAs actividades encubertas foron distribu\u00eddas de acordo ao seguinte esquema: Estados Unidos achegaba os cartos e o equipo necesario; Arxentina enviaba instrutores con experiencia na guerra sucia propia; e Honduras permit\u00eda o uso do seu territorio para adestramento dos \"contras\" e as bases de ataque a Nicaragua. O nome en c\u00f3digo utilizado foi \"Operaci\u00f3n Charly\".\nA guerra sucia en Centroam\u00e9rica e o apoio norteamericano fortaleceu internamente ao xeneral Galtieri, quen en decembro de 1981, nun golpe palaciano, desprazou do poder ao xeneral Viola, cuestionado do mesmo xeito que Videla, polas boas relaci\u00f3ns que a ditadura militar arxentina mantivera ata ent\u00f3n coa Uni\u00f3n Sovi\u00e9tica. Nese contexto, poucos d\u00edas antes de asumir como presidente da Xunta Militar, Galtieri expuxo nun curto discurso pronunciado en Miami, a decisi\u00f3n do goberno militar arxentino de constitu\u00edrse nun aliado incondicional dos Estados Unidos na loita mundial contra o comunismo:\nParadoxicamente, nun acto nunca debidamente aclarado, foi Galtieri quen poucos meses despois, o 2 de abril de 1982, invadiu as Illas Malvinas baixo dominio de Gran Breta\u00f1a, principal aliado dos EEUU, gobernada ademais por Margaret Thatcher quen por ent\u00f3n constitu\u00eda unha aliada estrat\u00e9xica do presidente Reagan.\nA partir de 1979 os militares arxentinos estableceron centros de actividade militar encuberta en Panam\u00e1, Costa Rica, O Salvador, Honduras e Guatemala, e Nicaragua. En Honduras, por exemplo, os escuadr\u00f3ns da morte que comezaron a actuar en 1980, eran atribu\u00eddos \u00e1 importaci\u00f3n do \u00abm\u00e9todo arxentino\u00bb.\nA comezos de 1982, Estados Unidos e a ditadura arxentina planearon a creaci\u00f3n dun grande ex\u00e9rcito latinoamericano, que ser\u00eda liderado por un militar arxentino, co obxectivo inicial de desembarcar no Salvador e empurrar aos revolucionarios cara a Honduras onde ser\u00edan exterminados, para logo invadir Nicaragua e aniquilar aos sandinistas. A operaci\u00f3n ser\u00eda amparada por un redese\u00f1o do Tratado Interamericano de Asistencia Rec\u00edproca (TIAR).\nOs militares e axentes arxentinos volv\u00e9ronse notablemente vis\u00edbeis a partir de 1981 en toda Centroam\u00e9rica. Xa durante a Guerra das Malvinas (que marcou o final da sociedade entre os militares arxentinos e os sectores duros dos Estados Unidos) produciuse o esc\u00e1ndalo internacional do axente arxentino Franc\u00e9s Garc\u00eda, cuxo verdadeiro nome era Estanislao Valdez, ex represor do Campito, establecido en Costa Rica, secuestrado aparentemente polos grupos sandinistas e logo desaparecido, ao aparecer nun extenso v\u00eddeo por TV explicando con luxo de detalles as operaci\u00f3ns encubertas de arxentinos e norteamericanos en Centroam\u00e9rica. Honey conta que Valdez era cualificado polos militares centroamericanos, con certa admiraci\u00f3n, de ter \"una mentalidad gorila completamente criminal\".\nA invasi\u00f3n das Malvinas puxo fin \u00e1 intervenci\u00f3n arxentina en Centroam\u00e9rica, pero a Guerra Sucia na rexi\u00f3n continuou ata ben entrados os anos '90, cun resultado de centos de miles de desaparecidos."}
{"id": "69907", "revid": "23204", "url": "https://gl.wikipedia.org/wiki?curid=69907", "title": "541", "text": "Outros.\nHistoria ano a ano"}
{"id": "69911", "revid": "56817", "url": "https://gl.wikipedia.org/wiki?curid=69911", "title": "-372", "text": ""}
{"id": "69914", "revid": "56817", "url": "https://gl.wikipedia.org/wiki?curid=69914", "title": "535", "text": "Outros.\nHistoria ano a ano"}
{"id": "69915", "revid": "624", "url": "https://gl.wikipedia.org/wiki?curid=69915", "title": "Sapor I", "text": ""}
{"id": "69916", "revid": "56817", "url": "https://gl.wikipedia.org/wiki?curid=69916", "title": "596", "text": "Outros.\nHistoria ano a ano"}
{"id": "69919", "revid": "2445", "url": "https://gl.wikipedia.org/wiki?curid=69919", "title": "Hind\u00ed", "text": ""}
{"id": "69921", "revid": "1131", "url": "https://gl.wikipedia.org/wiki?curid=69921", "title": "Igrexa de Santa Mar\u00eda de Abad\u00edn", "text": "A igrexa de Santa Mar\u00eda de Abad\u00edn \u00e9 a antiga igrexa parroquial de Abad\u00edn, no concello do mesmo nome. At\u00f3pase no lugar da Torre, situada nun alto dominando unha extensa zona de labrad\u00edo, co fondo da paisaxe monta\u00f1osa. Tr\u00e1tase dunha construci\u00f3n rom\u00e1nica datada na primeira metade do s\u00e9culo XII, a\u00ednda que a s\u00faa capela \u00e9 do s\u00e9culo XVI, refeita en estilo g\u00f3tico isabelino e a sancrist\u00eda acaroada de \u00e9poca posterior.\nDescrici\u00f3n.\nTen unha planta sinxela pero \u00e9 de destacar a s\u00faa fachada. A nave conforma unha planta rectangular, cos muros de cadeirado de granito e cuberta de lousa a d\u00faas e catro augas.\nA fachada con arco de medio punto con grandes doveas dec\u00f3rase cun roset\u00f3n c\u00e9ntrico con trazar\u00edas elaborado nun s\u00f3 bloque de pedra, e espadana dun s\u00f3 corpo e dous vans. Nos laterais da fachada dous escudos da casa de Luaces, coas estrelas e a media l\u00faa que os identifica, xa que no ano 1562 o cabido de Mondo\u00f1edo vendeulles o couto de Abad\u00edn. Os Luaces mantiveron os seus dereitos se\u00f1oriais sobre o couto ata ben entrado o s\u00e9culo XIX.\nNo interior destaca a capela maior con arco triunfal de medio punto sobre columnas cuxos capiteis te\u00f1en os escudos dos Luaces, igual que a clave da b\u00f3veda nervada; d\u00faas laudas sepulcrais no pavimento p\u00e9treo; retablo maior de estilo renacentista popular e retablos laterais de traza popular e m\u00e1is moderna.\nNo seu adro un cruceiro, elaborado en granito. Dec\u00f3rase cunha cruz florenzada coas figuras de Cristo no anverso e a Piedade no reverso; o capitel dec\u00f3rase con anxos nos lados e volutas nas esquinas, fuste poligonal coa custodia e os atributos da Paix\u00f3n; con base tronco-piramidal sobre dous chanzos cuadrangulares e sen inscrici\u00f3n."}
{"id": "69922", "revid": "98629", "url": "https://gl.wikipedia.org/wiki?curid=69922", "title": "Equilibrio din\u00e1mico", "text": "O equilibrio din\u00e1mico ocorre cando dous procesos reversibles acontecen ao mesmo tempo. Moitos procesos (como algunhas reacci\u00f3ns qu\u00edmicas) son reversibles e cando est\u00e1n nun equilibrio din\u00e1mico, reacci\u00f3ns opostas acontecen ao mesmo tempo.Un exemplo do proceso pode ser imaxinado cun cubo acugulado de auga que se coloca nun cuarto pequeno. A auga do cubo evap\u00f3rase, e o aire no cuarto comeza a se saturar do vapor de auga. Eventualmente, o aire no cuarto ser\u00e1 completamente saturado e o nivel da auga no cubo parar\u00e1 completamente. Con todo, a auga no cubo segue a evaporarse. O que est\u00e1 pasando \u00e9 que as mol\u00e9culas de auga no aire de vez en cando chocan contra a superficie da auga e se volven a condensar. Isto ocorre \u00f3 mesmo paso o que a auga evapora do cubo. Este \u00e9 nun exemplo do equilibrio din\u00e1mico porque o paso de evaporaci\u00f3n \u00e9 igual \u00f3 paso da condensaci\u00f3n.\nOutros conceptos.\nO concepto do equilibrio din\u00e1mico non se limita tan s\u00f3 os cambios de estado. Frecuentemente apl\u00edcase \u00e1 an\u00e1lise da cin\u00e9tica qu\u00edmica para obter informaci\u00f3n \u00fatil sobre a proporci\u00f3n de reactivos e produtos que formar\u00e1n do equilibro. D\u00e9bese ter en conta que nun equilibro as concentraci\u00f3ns dos reactivos e as concentraci\u00f3ns dos produtos son constantes.\nAs\u00ed e todo,a palabra equilibrio din\u00e1mico poder ter outros significados, como por exemplo, significados ecol\u00f3xicos. En ecoloxia o equilibrio din\u00e1mico significa acadar a homeostase, onde os diferentes compo\u00f1entes var\u00edan pero permanecen en equilibrio, dentro de certos l\u00edmites baixo o control de bucles de retroalimentacion negativa.\nEquilibrio din\u00e1mico na natureza.\nA natureza est\u00e1 en equilibrio din\u00e1mico, exemplo; un fento que abre a s\u00faa espiral \u00f3 sol, un submarino que permanece na beira do mar,etc. Esta \u00e9 a relaci\u00f3n \u00ab\u00e1urea\u00bb, exh\u00edbese en plantas, animaiss, o corpo humano. Amosa as interrelacions de t\u00f3dalas formas de enerx\u00eda, visibles e invisibles.\nAplicaci\u00f3ns do equilibrio din\u00e1mico \u00e1 f\u00edsica.\nTam\u00e9n en f\u00edsica, existe equilibrio din\u00e1mico cando a suma das forzas que act\u00faan sobre o sistema non provoca aceleraci\u00f3n, de modo que a velocidade do sistema \u00e9 constante."}
{"id": "69924", "revid": "2373", "url": "https://gl.wikipedia.org/wiki?curid=69924", "title": "Karxuni", "text": ""}
{"id": "69925", "revid": "1131", "url": "https://gl.wikipedia.org/wiki?curid=69925", "title": "435", "text": ""}
{"id": "69926", "revid": "1556", "url": "https://gl.wikipedia.org/wiki?curid=69926", "title": "Mosteiro de Meira", "text": ""}
{"id": "69927", "revid": "736", "url": "https://gl.wikipedia.org/wiki?curid=69927", "title": "Guadiana", "text": ""}
{"id": "69928", "revid": "1556", "url": "https://gl.wikipedia.org/wiki?curid=69928", "title": "Santiago de Abades", "text": ""}
{"id": "69930", "revid": "1556", "url": "https://gl.wikipedia.org/wiki?curid=69930", "title": "Santa Mar\u00eda de Abad\u00edn", "text": ""}
{"id": "69931", "revid": "1556", "url": "https://gl.wikipedia.org/wiki?curid=69931", "title": "San Cristovo de Abanqueiro", "text": ""}
{"id": "69932", "revid": "98629", "url": "https://gl.wikipedia.org/wiki?curid=69932", "title": "Empresa p\u00fablica", "text": "Denom\u00ednase empresa p\u00fablica ou empresa estatal a toda aquela que \u00e9 propiedade do Estado, sexa no \u00e1mbito nacional, rexional, municipal ou de calquera outro estrato administrativo. A gran maior\u00eda dos estados controla empresas con diferentes fins, que poden por exemplo prover servizos p\u00fablicos, incentivar a produci\u00f3n do pa\u00eds ou xerar emprego. Teoricamente unha empresa p\u00fablica procura a rendibilidade social sobre a rendibilidade econ\u00f3mica t\u00edpica das empresas privadas, a\u00ednda que isto pode non ser as\u00ed.\nHistoria.\nCoa aparici\u00f3n do Estado de benestar en Europa e o populismo en Am\u00e9rica Latina logo da segunda guerra mundial, f\u00edxose moi com\u00fan a estatizaci\u00f3n ou nacionalizaci\u00f3n de empresas privadas que pasaron \u00e1 \u00f3rbita p\u00fablica; ata mediados da d\u00e9cada dos 70 do s\u00e9culo XX houbo en case todos os pa\u00edses do mundo gran cantidade de empresas p\u00fablicas no marco do denominado Estado empresario. Naqueles pa\u00edses cun sistema econ\u00f3mico socialista e unha econom\u00eda planificada como o foi a Uni\u00f3n Sovi\u00e9tica e o \u00e9 Cuba, o Estado controla a totalidade da econom\u00eda ou gran parte dela, polo que practicamente calquera empresa existente \u00e9 estatal.\nNon obstante, as\u00ed como se di que as empresas p\u00fablicas procuran o ben da sociedade, son branco de cr\u00edticas por parte da ortodoxia econ\u00f3mica e a doutrina neoliberal, que as describe como ineficientes por natureza, por mor da burocracia administrativa e a falla de est\u00edmulo dos traballadores, indicando ademais que a libre competencia mellora a produtividade. Co auxe desta serie de teor\u00edas a finais dos anos '70 a s\u00faa posterior hexemon\u00eda nos '80 e '90, moitas antigas empresas do estado foron privatizadas e convertidas en empresas privadas, dando lugar ao chamado libre mercado.\nAm\u00e9rica Latina e Europa do Leste (despois da desarticulaci\u00f3n da Uni\u00f3n Sovi\u00e9tica) foron un campo de probas para as privatizaci\u00f3ns, promovidas polo FMI e a OMC, entre outros organismos internacionais. Por\u00e9n, houbo diferenzas no grao de privatizaci\u00f3n da econom\u00eda entre os diferentes pa\u00edses. Mentres que na Arxentina as empresas do Estado foron case todas vendidas ou disolvidas, como Ferrocarriles Argentinos e a petroleira YPF, o seu veci\u00f1o Uruguai conservou unha gran cantidade delas, como a telef\u00f3nica ANTEL e a petroleira ANCAP.\nNalg\u00fans pa\u00edses, como Nova Zelandia, foron corporatizadas; isto \u00e9, mant\u00edvose a propiedade do Estado sobre a empresa pero o seu funcionamento faise en forma aut\u00e1rquica como se fora unha empresa privada com\u00fan e corrente.\nA maior\u00eda dos pa\u00edses europeos conservan moitas empresas do estado, como a RENFE espa\u00f1ola ou a British Railways brit\u00e1nica, esta \u00faltima coa particularidade de ser privatizada e logo reestatizada. Por raz\u00f3ns estruturais, a maior\u00eda dos pa\u00edses africanos retiveron tam\u00e9n as empresas p\u00fablicas. Nos Estados Unidos de Am\u00e9rica as empresas p\u00fablicas sempre foron poucas, polo que o avance do neoliberalismo como doutrina econ\u00f3mica non implicou moitos trocos."}
{"id": "69933", "revid": "1556", "url": "https://gl.wikipedia.org/wiki?curid=69933", "title": "San Francisco de As\u00eds", "text": ""}
{"id": "69936", "revid": "1131", "url": "https://gl.wikipedia.org/wiki?curid=69936", "title": "Escuela Superior de Mec\u00e1nica de la Armada", "text": "A Escuela Superior de Mec\u00e1nica de la Armada, renomeada a \"Escuela de Mec\u00e1nica de la Armada\", tam\u00e9n co\u00f1ecida como ESMA, \u00e9 unha das dependencias da Armada Arxentina destinada \u00e1 formaci\u00f3n de suboficiais desa forza nos aspectos mec\u00e1nicos e de enxe\u00f1ar\u00eda da navegaci\u00f3n.\nDesde 2005, instalada na localidade bonaerense de Puerto Belgrano, a 28 km de Bah\u00eda Blanca, a s\u00faa sede principal estivo ata data recente situada na esquina de Avenida del Libertador e Santiago Calzadilla na cidade de Bos Aires. Cobrou penosa sona por funcionar, durante a ditadura (1976-1983) autodenominada \"Proceso de Reorganizaci\u00f3n Nacional\", como centro clandestino de detenci\u00f3n. Foi o m\u00e1is grande e activo dos centros, ocupando o casino de oficiais, por onde pasaron m\u00e1is de 5.000 detidos desaparecidos.\nClausurado tras o retorno \u00e1 democracia, en 2004 prop\u00faxose convertelo nun museo para recordar a represi\u00f3n, documentando o terrorismo de Estado, e un Arquivo Nacional da Memoria. A Lei N\u00ba 1412 sancionada o 5 de agosto dese ano pola Lexislatura porte\u00f1a destinouna a conformar o \"Espacio para la Memoria y para la Promoci\u00f3n y Defensa de los Derechos Humanos\".\nLocalizaci\u00f3n.\nO predio da Escola de Mec\u00e1nica da Armada ocupa 17 ha, cedidas \u00e1 Armada en 1924 pola cidade de Bos Aires (nese ent\u00f3n, ao intendente design\u00e1bao o presidente da Naci\u00f3n) para formar un centro de instruci\u00f3n militar. At\u00f3pase na zona norte da cidade de Bos Aires, no barrio de N\u00fa\u00f1ez), con fronte sobre a Avenida do Libertador ao 8200. Ademais da ESMA, funcionaban al\u00ed o Liceo Naval \"Almirante Brown\", a Escuela de Guerra Naval, a Direcci\u00f3n de Educaci\u00f3n Naval, a Escuela Nacional de N\u00e1utica e a Escuela Fluvial.\nO centro de detenci\u00f3n clandestino, chamado en clave \"Selenio\", funcionaba no edificio do Casino de Oficiais. Ocupaba o terceiro piso, o \u00e1tico \u00e1 mansarda e o soto. A s\u00faa disposici\u00f3n variou ao redor de 1978, pero mant\u00e9ndose na mesma \u00e1rea.\nFuncionamento.\nA ESMA funcionou como centro de detenci\u00f3n desde o mesmo inicio da ditadura; o d\u00eda do golpe de estado xa aloxou secuestrados polas forzas armadas, entre eles Pedro Eladio V\u00e1zquez. A s\u00faa condici\u00f3n clandestina fora sen d\u00fabida premeditada; segundo declaraci\u00f3ns do capit\u00e1n de fragata Jorge F\u00e9lix Busico, os oficiais a cargo da instituci\u00f3n ti\u00f1an estritas instruci\u00f3ns de non revelar a s\u00faa identidade nin a s\u00faa afiliaci\u00f3n militar ao realizar a captura dos presuntos subversivos.\nEstaba a cargo do \"grupo de tarefas 3.3.2\", encargado da zona norte do Gran Bos Aires e da Capital Federal; este estaba dirixido polo contraalmirante Rub\u00e9n Jacinto Chamorro e o capit\u00e1n Jorge Eduardo Acosta (\"o Tigre\"). Pertenceron ao mesmo outros soados represores, entre eles Alfredo Astiz, Ricardo Miguel Cavallo e Adolfo Scilingo.\nIndirectamente depend\u00eda en \u00faltima instancia do comandante en xefe da Armada, que entre 1976 e 1978 foi o almirante Eduardo Massera, cuxo nome en clave era \"Cero\" o \"Negro\".\nO compromiso de Massera co accionar da ESMA foi directo; de acordo a testemu\u00f1os recollidos pola CONADEP, el mesmo estivo presente na conformaci\u00f3n do grupo de tarefas, ditou a conferencia inaugural aos oficiais que o compo\u00f1\u00edan e participou persoalmente nos primeiros operativos clandestinos. Sete meses tras o golpe o grupo de tarefas pasou a depender directamente de Massera.\nO presb\u00edtero Alberto \u00c1ngel Zanchetta foi capel\u00e1n da ESMA durante 1977.\nDistribuci\u00f3n.\nO centro de detenci\u00f3n ocupaba parte do casino de oficiais.\nSoto.\nO soto aloxaba as celas e salas de tortura onde levaba aos recentemente chegados ao centro; para chegar al\u00ed hab\u00eda que descender por unha escaleira vis\u00edbel ao entrar ao \"Sal\u00f3n Dourado\", que era parte da escaleira principal. Ingres\u00e1base por unha gran porta verde de ferro, con garda armada. Encontr\u00e1banse tam\u00e9n al\u00ed a enfermer\u00eda, un laboratorio fotogr\u00e1fico, a armer\u00eda e os dormitorios dos gardas.\nPlanta baixa.\nNa planta baixa estaba o Sal\u00f3n Dourado. Nas dependencias destinadas en principio a comedor de oficiais, sal\u00f3n de conferencias e sala de reuni\u00f3ns realiz\u00e1base a intelixencia e planificaci\u00f3n das tarefas.\nPrimeiro e segundo piso.\nNo primeiro e segundo piso estaban os dormitorios dos oficiais, onde os detidos non ti\u00f1an acceso.\nTerceiro piso e faiado.\nO terceiro piso e o faiado era para aloxamento dos detidos-desaparecidos que xa pasaran polos interrogatorios iniciais, onde permanec\u00edan permanentemente encapuchados en habitaci\u00f3ns sen fiestras chamadas \"capuchas\".\nA \u00e1rea alcumada \"Capucha\" estaba situada \u00e1 dereita do edificio. Non ti\u00f1a fiestras, sen\u00f3n pequenas bufardas que daban a celas pequenas denominadas \"camarotes\". Pola escasa circulaci\u00f3n de aire utiliz\u00e1banse dous extractores que produc\u00edan moito ru\u00eddo. Acced\u00edase por unha escaleira e na entrada ti\u00f1a un garda armado cun libro no que se anotaban todos os movementos.\nP\u00f3dese aclarar que os secuestrados ti\u00f1an o seu rostro e as s\u00faas cabezas literalmente baixo unha capucha, alg\u00fans durante meses ata por anos. Por\u00e9n deb\u00edan alimentarse levantando a capucha ata unha altura que lles facilitase comer sen saber o que com\u00edan ata que o o seu sentido gustativo o descifrase.\nO \"Pa\u00f1ol\" era o dep\u00f3sito do que se obti\u00f1a nos roubos das vivendas dos secuestrados. Ocupaba a metade norte do faiado. Al\u00ed atop\u00e1banse tam\u00e9n tres habitaci\u00f3ns, unha delas destinada \u00e1s prisioneiras embarazadas.\nNunha parte do que foi o \"Pa\u00f1ol\", o \u00e1 m\u00e1is norte do altillo, foi constru\u00edda a fins de 1977 o que se denominou o \"Acuario\". Era unha serie de pequenas oficinas, unidas por un corredor central ao que se acced\u00eda por unha porta controlada por un garda provisto dun rexistro de entradas e sa\u00eddas. Al\u00ed permanec\u00edan unha parte do d\u00eda alg\u00fans prisioneiros. Trasladaron desde o soto o arquivo de prensa e a biblioteca; alg\u00fans detidos eran forzados a traballar al\u00ed realizando traduci\u00f3ns de artigos de prensa proporcionados polo Ministerio de Relaci\u00f3ns Exteriores, e preparando notas para a televisi\u00f3n nacional e o servizo de Radiodifusi\u00f3n Arxentina ao Exterior. Tras o retiro de Massera, prepar\u00e1base al\u00ed tam\u00e9n un resumo diario de noticias para este. Outros detidos estaban asignados \u00e1 clasificaci\u00f3n do material secuestrado no \"Pa\u00f1ol\", e outros a tarefas de mantemento do centro.\nDesde o faiado pod\u00edase acceder a unha escaleira situada na fronte da porta de entrada, que conduc\u00eda a un segundo faiado chamado \"Capuchita\". Este era o lugar onde orixinariamente estaba o tanque de auga que abastec\u00eda todo o piso do casino de oficiais; al\u00ed hab\u00eda d\u00faas salas de tortura e un espazo onde se manti\u00f1a aos prisioneiros da mesma forma que en \"Capucha\", a\u00ednda que en peores condici\u00f3ns. Constaba duns 15 a 20 tabiques que separaban aos secuestrados entre si.\nEste lugar foi utilizado polos membros do Servizo de Intelixencia Naval, SEN, para torturar e manter aos seus secuestrados separados dos da ESMA. \"Capuchita\" tam\u00e9n se prestaba \u00e1 forza A\u00e9rea e ao Ex\u00e9rcito.\nOs ba\u00f1os estaban situados entre a \"Capucha\" e o \"Pa\u00f1ol\".\nOs detidos.\nPola ESMA pasaron case 5.000 detidos-desaparecidos, dos cales m\u00e1is do 90% foron asasinados. A execuci\u00f3n anunci\u00e1base normalmente como un \"traslado\" para un c\u00e1rcere com\u00fan; os detidos eran trasladados ao soto, sedados con inxecci\u00f3ns, e executados de diversos xeitos. Alg\u00fans eran fusilados e incinerados no campo de deportes situado no predio. Outros eran subidos a avi\u00f3ns das forzas armadas e guindados, inconscientes, ao r\u00edo da Prata desde grande altura.\nUnha particularidade da ESMA son as fotos dos cativos. As fotos foron tomadas por V\u00edctor Melchor Basterra, obreiro gr\u00e1fico e militante do \"Peronismo de Base\", que estivo secuestrado al\u00ed desde 1979 ao peche do campo. Dentro da ESMA encarg\u00e1ronlle tomar fotos de prisioneiros e represores, que logo eran utilizadas de diversos xeitos (documentos falsos, propaganda etc.). Basterra fixo copias daquelas fotos e cando empezou a ter permisos de sa\u00edda comezou a sacalas do campo. Declarou no Xu\u00edzo \u00e1s Xuntas Militares durante m\u00e1is de 5 horas, o m\u00e1is prolongado do proceso e achegou todas as probas fotogr\u00e1ficas que sacou da ESMA.\nDurante.\nA ESMA converteuse na base do poder pol\u00edtico da Mari\u00f1a e en particular de Eduardo Massera, integrante pola Armada da primeira Xunta de Comandantes. Comezou a funcionar en marzo de 1976 e clausurouse en novembro de 1983, logo das elecci\u00f3ns nas que ga\u00f1ou Ra\u00fal Alfons\u00edn e poucos d\u00edas antes de que asumisen as autoridades constitucionais.\nO 10 de agosto de 1978, Massera invita a Patricia Derian, Subsecretar\u00eda de Dereitos Humanos do goberno dos Estados Unidos (Administraci\u00f3n Carter) e activista dos dereitos civ\u00eds, a visitar a ESMA. Derian contaba con informaci\u00f3n sobre o campo de concentraci\u00f3n. Para a visita envi\u00e1ronse a todos os detidos-desaparecidos ao soto.\nNun momento determinado a funcionaria norteamericana d\u00edxolle a Massera: \n Massera sorriu e dixo ao mesmo tempo que fac\u00eda un xesto de lavarse as mans:\nPatricia Derian actuou tenazmente para illar internacionalmente ao r\u00e9xime militar arxentino e foi quen organizou a visita da Comisi\u00f3n Interamericana de Dereitos Humanos (CIDH) en 1979.\nDespois.\nO 24 de marzo de 2004, o Presidente N\u00e9stor Kirchner e o Xefe de Goberno da Cidade de Bos Aires An\u00edbal Ibarra asinaron un \"Acuerdo entre el Estado nacional y la Ciudad Aut\u00f3noma de Buenos Aires para la construcci\u00f3n del espacio para la memoria y para la promoci\u00f3n y defensa de los derechos humanos en el predio de la ESMA\" que quedou rexistrado baixo o N\u00ba 8/04. A decisi\u00f3n foi anunciada nun acto masivo, no que se abriron as portas de Escuela de Mec\u00e1nica de la Armada. Entre quen falaron no acto atop\u00e1banse dous mozos, Mar\u00eda Isabel Prigione e Emiliano Hueravillo, nacidos en cativerio na ESMA. Este \u00e9 un fragmento do segundo:"}
{"id": "69937", "revid": "1131", "url": "https://gl.wikipedia.org/wiki?curid=69937", "title": "Leira", "text": "Unha leira \u00e9 un terreo de labranza. O top\u00f3nimo Leira pode referirse a:"}
{"id": "69938", "revid": "65337", "url": "https://gl.wikipedia.org/wiki?curid=69938", "title": "Xurxo IV do Reino Unido", "text": "Xurxo IV do Reino Unido, nado o 12 de agosto de 1762 e finado o 26 de xu\u00f1o de 1830, da Casa de Hannover, foi Rei do Reino Unido e do Reino de Hannover de 1820 ata a s\u00faa morte. Antes de tornarse rei, Xurxo IV foi rexente do seu pai Xurxo III, o Louco debido a inestabilidade mental que este sufr\u00eda, causada pola porfiria.\nAs Guerras Napoleonicas desenvolveranse nos per\u00edodos da s\u00faa rexencia e reinado. Xurxo IV foi un monarca extravagante en termos de gostos persoais e relaci\u00f3ns familiares, especialmente coa muller, a princesa Carolina de Brunswick. A relaci\u00f3n dos dous era mala e resultou nunha \u00fanica filla, a Princesa Carlota de Gales, que casou co Duque Leopoldo de Saxonia-Coburgo (futuro Rei dos Belgas). Foi sucedido polo seu irm\u00e1n, Guillerme IV."}
{"id": "69939", "revid": "85894", "url": "https://gl.wikipedia.org/wiki?curid=69939", "title": "Noum\u00e9a", "text": "Noum\u00e9a \u00e9 a principal cidade e capital administrativa do territorio de ultramar franc\u00e9s de Nova Caledonia. At\u00f3pase nunha pen\u00ednsula no sur da illa principal de Nova Caledonia, Grande Terre, e \u00e9 o fogar da maior\u00eda da poboaci\u00f3n europea da illa, polinesios (Wallisi\u00e1ns, Futuni\u00e1ns, tahitianos), indonesios, e vietnamitas, tam\u00e9n de moitos melanesios, Ni-Vanuatu e Kanakas que traballan nunha das cidades m\u00e1is industrializada do Pac\u00edfico Sur. A cidade at\u00f3pase nun porto protexido de augas profundas que serve como porto principal para Nova Caledonia.\nNo censo de agosto de 2014, hab\u00eda 179.509 habitantes na \u00e1rea metropolitana da Gran Noum\u00e9a (), dos que 99.926 viv\u00edan na cidade (comuna) de Noum\u00e9a propiamente. O 66,8% da poboaci\u00f3n de Nova Caledonia reside en Gran Noum\u00e9a, que abarca as comunas de Noum\u00e9a, Le Mont-Dore, Dumb\u00e9a e Pa\u00efta.\nLocalizaci\u00f3n e caracter\u00edsticas.\nA cidade est\u00e1 situada nunha pen\u00ednsula da parte suroccidental da illa de Nova Caledonia.\nTam\u00e9n \u00e9 a maior cidade franc\u00f3fona de Ocean\u00eda. A poboaci\u00f3n rolda os 100.00 habitantes que tornan uns 146.000 contando todo o contorno urbano. A cidade caracter\u00edzase pola s\u00faa multietnicidade, podendo encontrar diversas etnias: a metade dos habitantes \u00e9 de orixe caldoque, pero tam\u00e9n conta cunha forte proporci\u00f3n de orixe kanaka, asi\u00e1ticos e polinesios.\nHistoria.\nO primeiro europeo en establecer un asentamento nas inmediaci\u00f3ns foi o comerciante brit\u00e1nico James Paddon en 1851. Ansioso de afirmar o control da illa, os franceses estableceron un asentamento nas proximidades tres anos despois en 1854, traslad\u00e1ndose desde Balade no norte da illa. Este asentamento chamouse inicialmente Port-de-France e pasou a chamarse Noum\u00e9a en 1866. A zona serviu primeiro como colonia penal, despois como centro para a exportaci\u00f3n do n\u00edquel e ouro que extra\u00edase nas proximidades.\nEntre 1904 e 1940 Noum\u00e9a estivo ligada a Dumb\u00e9a e a Pa\u00efta pola v\u00eda ferroviaria Noum\u00e9a-Pa\u00efta, a \u00fanica li\u00f1a ferroviaria que existiu en Nova Caledonia.\nDurante a segunda guerra mundial, Noum\u00e9a actuou como sede do ex\u00e9rcito dos Estados Unidos no Pac\u00edfico Sur. O complexo de cinco lados da sede militar dos Estados Unidos adoptouse despois da guerra como base dunha nova organizaci\u00f3n rexional de desenvolvemento intergubernamental: a Comisi\u00f3n do Pac\u00edfico Sur, m\u00e1is tarde co\u00f1ecida como Secretar\u00eda da Comunidade Pac\u00edfica, e m\u00e1is tarde a\u00ednda como Comunidade do Pac\u00edfico.\nA cidade mant\u00e9n gran parte da mestura \u00fanica de Nova Caledonia coa cultura francesa e antiga cultura melanesia. A\u00ednda hoxe perdura a influencia militar de guerra dos Estados Unidos, tanto co calor que moitos neo-caledoneses senten cara aos Estados Unidos despois de experimentar a relativa amabilidade dos soldados americanos como cos nomes de varios dos barrios de Noum\u00e9a. Distritos como \"Receiving\" e \"Robinson\", ou mesmo \"Motor Pool\", golpean o o\u00eddo angloparlarte, ata que o contexto hist\u00f3rico queda claro.\nDemograf\u00eda.\nA zona urbana da Gran Noum\u00e9a () ti\u00f1a no censo de agosto de 2014 unha poboaci\u00f3n total de 179.509 habitantes, 99.926 dos cales viv\u00edan na comuna de Noum\u00e9a propiamente.\nA \u00e1rea urbana de Gran Noum\u00e9a est\u00e1 composta por catro comunas:\nPoboaci\u00f3n hist\u00f3rica.\nCrecemento medio da poboaci\u00f3n da \u00e1rea urbana do Gran Noum\u00e9a:\nMigraci\u00f3ns.\nOs lugares de nacemento dos 179.509 residentes na zona urbana da Gran Noum\u00e9a no censo de 2014 eran os seguintes: \nO 66,7% naceu en Nova Caledonia\nComunidades \u00e9tnicas.\nAs comunidades \u00e9tnicas autodeclaradas dos 179.509 residentes na \u00e1rea urbana da Gran Noum\u00e9a no censo de 2014 foron as seguintes: \nLinguas.\nNo censo de 2009, o 98\u00b47% da poboaci\u00f3n na \u00e1rea urbana da Gran Noum\u00e9a cuxa idade era de 15 anos ou m\u00e1is declararon que pod\u00edan falar franc\u00e9s. O 97\u00b41% declarou que tam\u00e9n o pod\u00eda leelo e escribilo. S\u00f3 o 1\u00b43% da poboaci\u00f3n cuxa idade era de 15 anos ou m\u00e1is non sab\u00eda o franc\u00e9s. \nNo mesmo censo, o 20\u00b48% da poboaci\u00f3n na \u00e1rea urbana do Gran Noum\u00e9a cuxa idade era de 15 anos ou m\u00e1is declarou que pod\u00eda falar polo menos unha das linguas kanaka. O 4,3% declarou que pod\u00eda entender unha lingua kanaka pero non falala. O 74\u00b49% da poboaci\u00f3n cuxa idade era de 15 anos ou m\u00e1is non ti\u00f1a co\u00f1ecemento de ningunha lingua Kanaka. "}
{"id": "69940", "revid": "43749", "url": "https://gl.wikipedia.org/wiki?curid=69940", "title": "Numea", "text": ""}
{"id": "69941", "revid": "29029", "url": "https://gl.wikipedia.org/wiki?curid=69941", "title": "Poulo", "text": "Os top\u00f3nimos Poulo e O Poulo poden referirse \u00e1s seguintes parroquias e lugares:"}
{"id": "69943", "revid": "1965", "url": "https://gl.wikipedia.org/wiki?curid=69943", "title": "ESMA", "text": ""}
{"id": "69945", "revid": "1131", "url": "https://gl.wikipedia.org/wiki?curid=69945", "title": "Coucieiro (hom\u00f3nimos)", "text": "O top\u00f3nimo Coucieiro pode referirse a:"}
{"id": "69954", "revid": "1965", "url": "https://gl.wikipedia.org/wiki?curid=69954", "title": "Plan C\u00f3ndor", "text": ""}
{"id": "69959", "revid": "114", "url": "https://gl.wikipedia.org/wiki?curid=69959", "title": "Gif", "text": ""}
{"id": "69960", "revid": "27155", "url": "https://gl.wikipedia.org/wiki?curid=69960", "title": "Xeosfera", "text": "A xeosfera e unha parte estrutural da Terra que se estende dende a superficie ata o interior do planeta (uns 6.740\u00a0km) Esta capa caracter\u00edzase por ter unha estrutura rochosa que serve de soporte \u00f3 resto dos sistemas terrestres (biosfera, atmosfera, hidrosfera e criosfera) situados estes sobre a s\u00faa parte m\u00e1is superficial.\nComposici\u00f3n.\nEst\u00e1 composta por sobre todo por 3 tipos de elementos qu\u00edmicos: ferro, os\u00edxeno e silicio, que xunto ao resto dos elementos forman as rochas e minerais que existen nesta capa.\nDistribuci\u00f3n.\nEsta capa div\u00eddese en tres partes: codia, manto e n\u00facleo.\nCodia.\nE a parte m\u00e1is superficial da Terra. P\u00f3dense distinguir dous tipos de codia:\nManto.\nCapa situada debaixo da codia. As rochas que o constit\u00faen son ricas en os\u00edxeno, magnesio, silicio e ferro. Enc\u00f3ntrase a temperaturas entre os 1.500 e 3.000\u00a0\u00b0C.\nN\u00facleo terrestre.\nOcupa o centro da Terra. Est\u00e1 constitu\u00eddo por rochas ricas en ferro e n\u00edquel. Est\u00e1 a unha temperatura duns 6000\u00a0\u00b0C. Pod\u00e9molo dividir en dous tipos: "}
{"id": "69961", "revid": "51526", "url": "https://gl.wikipedia.org/wiki?curid=69961", "title": "La Perla (centro de detenci\u00f3n)", "text": "La Perla, co\u00f1ecido tam\u00e9n como La Universidad foi o principal centro de clandestino de detenci\u00f3n (CCD) instalado f\u00f3ra da zona de C\u00f3rdoba. Os CCD eran instalaci\u00f3ns secretas empregadas polas forzas armadas e de seguridade para executar o plan sistem\u00e1tico de desaparici\u00f3n de persoas da ditadura autodenominada Proceso de Reorganizaci\u00f3n Nacional, durante a chamada guerra sucia da Arxentina (1976-1983).\nPor al\u00ed pasaron uns 3000 detidos. .\nSituaci\u00f3n.\nEstaba situado sobre a Ruta Nacional N\u00b0 20, que une a cidade de C\u00f3rdoba con Carlos Paz. A 12 quil\u00f3metros da cidade, sobre a man dereita, fronte \u00e1 f\u00e1brica Corcemar, indo cara a Carlos Paz. As instalaci\u00f3ns son vis\u00edbeis desde a ruta.\nDenominaci\u00f3n.\n\u201cLa Perla\u201d, \u201cLa Universidad\u201d.\n\u00c9poca de funcionamento.\nLa Perla funcionou desde 1975 (antes do golpe) ata 1979.\nRespons\u00e1beis.\nLa Perla foi o CCD m\u00e1is importante da Zona 3, unha das cinco zonas militares nas que se dividira o pa\u00eds. A Zona 3 estaba baixo a responsabilidade do III Corpo de Ex\u00e9rcito con sede en C\u00f3rdoba a cargo do xeneral Luciano Benjam\u00edn M\u00e9n\u00e9ndez. Abarcaba toda p\u00e1rtea norte do pa\u00eds.\nSasaian foi o segundo e era responsable de dos centros clandestinos de detenci\u00f3n La Perla, A Ribeira, Malague\u00f1o, \"D-2\" da Polic\u00eda de C\u00f3rdoba.\nO coronel C\u00e9sar Emilio Anad\u00f3n, foi xefe do destacamento de Intelixencia 141 e de La Perla.\nO tenente primeiro Guillermo Barreiro foi xefe de interrogadores no ano 1976.\nLuis Alberto Manzanelli, Carlos Alberto D\u00edaz, Oreste Valent\u00edn Padov\u00e1n e Ricardo Alberto Lardone. integraban o grupo Comando de Operaci\u00f3ns Especiais de La Perla, actuando como torturadores e secuestradores.\nO Capit\u00e1n H\u00e9ctor Vergez ori\u00fando de Victorica, provincia da Pampa, foi xefe da III secci\u00f3n de Operaci\u00f3ns Especiais OP3 La Perla durante o ano 1976.\nDistribuci\u00f3n.\nO CCD ti\u00f1a catro edificios de ladrillo \u00e1 vista, tres deles comunicados por unha galer\u00eda. Dous destes eran utilizados por oficiais e suboficiais e o terceiro era \u201cLa Cuadra\u201d, onde se aloxaban aos detidos. Conforme se detalla al\u00ed, nun extremo de \u201cLa Cuadra\u201d estaban os ba\u00f1os, no oposto catro oficinas para interrogatorios e tortura e unha para enfermer\u00eda. A sala de torturas ti\u00f1a un cartel que dic\u00eda: \"Sala de terapia intensiva - Non se admiten enfermos\". O edificio restante funcionaba como garaxe. (Nunca m\u00e1s)\nDurante.\nDeclaraci\u00f3n dun sobrevivente de La Perla (del Nunca M\u00e1s): \nNo libro \"Sobrevivientes de la Perla\" os autores relatan:\nEn 1984 o suboficial Alberto Vega declarou \u00e1 CONADEP que el trasladaba aos detidos a uns poucos quil\u00f3metros de La Perla (C\u00f3rdoba), coloc\u00e1baos fronte a unhas fosas cos ollos vendados, amordazados e coas mans atadas \u00e1s costas, onde eran fusilados e os seus corpos queimados con cal antes de tapar a fosa (Nunca m\u00e1s).\nUn campesi\u00f1o que alugaba os campos de La Perla declarou que viu como o xeneral Men\u00e9ndez ordenaba fusilar con metralladoras a ao redor de 120 persoas que caeron a unhas cisternas que exist\u00edan a\u00ed. Logo tiraron petr\u00f3leo \u00e1s cisternas cheas de corpos fusilados e produciron unha enorme fogueira (Nunca m\u00e1s).\nO 25 de maio de 1977 o persoal de La Perla festexou a data patria (Revoluci\u00f3n de Maio). Os torturadores puxeron unha gran mesa no centro da cuadra de detidos e serviron chocolate entre eles. Mentres tanto todos os secuestrados deb\u00edan permanecer de p\u00e9, \u00e1 beira dos seus colch\u00f3ns, e cos ollos vendados. Ao comezo todos deberon cantar o himno nacional (Nunca M\u00e1s, Cartapacio 4279.\nA partir de 1977 Men\u00e9ndez realiza o chamado \"pacto de sangue\" obrigando a todos os militares do III Corpo a participar nos asasinatos. Fusil\u00e1banse 3 persoas por d\u00eda. \u00c1s 4 da tarde, colocaban os biombos e gritaban: \"tabicar...SE\", ou \"CAMIOOOON\"... Era o cami\u00f3n que proced\u00eda a \"trasladar\" aos detidos-desaparecidos, eufemismo que se utilizaba en todos os CCD para o momento do asasinato.\nAlg\u00fans dos detidos vistos en La Perla.\nGraciela Mar\u00eda Doldan (compa\u00f1eira de Sabino Navarro, Montoneros), Alejandro Monjeau, os adolescentes que organizaron o Centro de Estudantes da Escola Manuel Belgrano (Silvina Parodi, Gustavo Torres, Jorge Nadra, Pablo Schmucler, Claudio Rom\u00e1n, Walter Magallanes, Claudio Orosz, Oscar Li\u00f1eira, Fernando Avila, Graciela Vitale e Daniel Bachetti.\nDespois.\nEn C\u00f3rdoba tomouse a decisi\u00f3n de crear un Museo da Memoria no edificio onde funcionou o Departamento de Intelixencia D-2, da polic\u00eda local, sobre a pasaxe Santa Catalina, nun dos costados do hist\u00f3rico Cabido da cidade de C\u00f3rdoba.\nO D-2 non era un CCD permanente, sen\u00f3n o lugar de chegada dos detidos que estaban en tr\u00e1nsito cara a La Perla ou a Penitenciar\u00eda do barrio San Mart\u00edn.\nRecuperaci\u00f3n e creaci\u00f3n dun espazo para a memoria.\nO 24 de marzo de 2007 o goberno nacional cedeu o terreo onde estivo establecido o CCD \"La Perla\" para que se establecese al\u00ed un espazo para a memoria xestionado polos organizaci\u00f3ns de dereitos humanos."}
{"id": "69964", "revid": "89787", "url": "https://gl.wikipedia.org/wiki?curid=69964", "title": "Esther Ballestrino", "text": "Esther Ballestrino de Carreaga, \"Teresa\", nada no Uruguai o 20 de xaneiro de 1918 e finada o 17 ou 18 de decembro de 1977, foi unha mestra, bioqu\u00edmica e activista social uruguaia-paraguaia que foi unha das fundadoras da asociaci\u00f3n das Nais de Praza de Maio, dedicada a buscar aos \"desaparecidos\" durante a guerra sucia na Arxentina, motivo polo cal foi secuestrada, torturada e asasinada.\nA s\u00faa vida.\nEsther Ballestrino naceu no Uruguai pero creceu en Paraguai onde a s\u00faa familia se mudou cando era pequena. Al\u00ed recibiuse de mestra e Doutora en Bioqu\u00edmica e Farmacia na Universidade Nacional de Asunci\u00f3n. En Paraguai Esther identificouse coas ideas do Febrerismo, un movemento de ideas socialistas e, na d\u00e9cada de 1940 fundou o Movemento Feminino de Paraguai do que foi a s\u00faa primeira secretaria xeral.\nPerseguida pola ditadura militar de Higinio Morinigo refuxiouse na Arxentina en 1947, onde contraeu matrimonio con Raymundo Carreaga, con quen tivo tres fillas.\nO 24 de marzo de 1976 produciuse un golpe de estado na Arxentina que instalou un r\u00e9xime fundado no terrorismo de estado. Os seus dous xenros, Manuel Carlos Cuevas e Ives Domergue foron secuestrados e desaparecidos, e a s\u00faa filla Ana Mar\u00eda Carreaga, con tres meses de embarazo, foi secuestrada o 13 de xu\u00f1o de 1977, para ser levada e torturada no centro clandestino de detenci\u00f3n Club Atl\u00e9tico.\nEsther comezou ent\u00f3n a organizarse con outros familiares de desaparecidos e a participar das roldas na Praza de Maio que orixinaron a asociaci\u00f3n Nais de Praza de Maio e a colaborar con Familiares de Desaparecidos y Detenidos por Razones Pol\u00edticas e a Liga Argentina por los Derechos del Hombre.\nEn outubro de 1977 Ana Mar\u00eda foi liberada e tanto Esther como as s\u00faas tres fillas refuxi\u00e1ronse primeiro no Brasil e logo en Suecia. Con todo, volveu \u00e1 Arxentina pouco despois. As outras nais ent\u00f3n quixeron persuadila que era moi perigoso quedar e que deb\u00eda volver a Suecia. A s\u00faa filla Ana Mar\u00eda conta que a s\u00faa nai contestou: \"No, voy a seguir hasta que aparezcan todos\" .\nDesaparici\u00f3n, secuestro, tortura e asasinato.\nEntre o xoves 8 de decembro e o s\u00e1bado 10 de decembro de 1977 un grupo de militares baixo o mando de Alfredo Astiz secuestrou a un grupo de 12 persoas vinculadas \u00e1 Nais de Praza de Maio. O grupo completo secuestrado estaba integrado por Azucena Villaflor de Vicenti, Esther Ballestrino de Careaga, Mar\u00eda Ponce de Bianco (as tres fundadoras de Nais de Praza de Maio), as monxas Alice Domon e L\u00e9onie Duquet, e os activistas de dereitos humanos Angela Auad, Remo Berardo, Horacio Elbert, Jos\u00e9 Julio Fondevilla, Eduardo Gabriel Horane, Raquel Bulit e Patricia Oviedo.. Entre elas atop\u00e1base Esther Ballestrino, xunto coas outras fundadoras de Nais de Praza de Maio Azucena Villaflor e Mar\u00eda Ponce, e as monxas francesas Alice Domon e L\u00e9onie Duquet.\nEsther foi secuestrada o 8 de decembro coa maior parte do grupo na Igrexa Santa Cruz situada no barrio de San Crist\u00f3bal da cidade de Buenos Aires, onde adoitaban reunirse.\nFoi levada directamente ao centro clandestino de detenci\u00f3n situado na Escuela de Mec\u00e1nica de la Armada (ESMA), baixo o control da Mari\u00f1a Arxentina, onde foi reclu\u00edda no sector denominado \"Capucha\". Al\u00ed permaneceu aproximadamente 10 d\u00edas, lapso durante o cal foi constantemente torturada. No Informe Nunca M\u00e1s as testemu\u00f1as Maggio e Cubas, sobreviventes da ESMA, relataron o que sab\u00edan sobre a s\u00faa sorte:\nProbabelmente o d\u00eda 17 ou 18 de decembro de 1977, Esther e o resto do grupo, foron \"trasladadas\" ao aeroporto militar que se atopa no extremo sur do Aeroparque da cidade de Buenos Aires, subidos sedados a un avi\u00f3n da Mari\u00f1a e guindadas vivas ao mar fronte \u00e1 costa de Santa Teresita, morrendo ao chocar contra a auga.\nIdentificaci\u00f3n do seu corpo e enterro.\nO 20 de decembro de 1977 comezaron a aparecer cad\u00e1veres provenientes do mar nas praias da provincia de Buenos Aires \u00e1 altura dos balnearios de Santa Teresita e Mar do Tuy\u00fa. Os m\u00e9dicos policiais que examinaron os corpos nesa oportunidade rexistraron que a causa da morte fora \"el choque contra objetos duros desde gran altura\", como indicaban o tipo de fracturas \u00f3seas constatadas, sucedidas antes da morte. Sen realizar m\u00e1is investigaci\u00f3ns as autoridades locais dispuxeron de inmediato que os corpos fosen enterrados como NN no cemiterio da pr\u00f3xima cidade de General Lavalle.\nEn 1984 no marco da investigaci\u00f3n da CONADEP e do Xu\u00edzo \u00e1s Xuntas realiz\u00e1ronse escavaci\u00f3ns no cemiterio de General Lavalle, atop\u00e1ndose unha gran cantidade de restos oseos provenientes dos cad\u00e1veres achados nas praias de San Bernardo e Lucila do Mar. Estes restos foron utilizados no xu\u00edzo \u00e1s Xuntas e gardados logo en 16 bolsas.\nA partir de ent\u00f3n o xu\u00edz Horacio Cattani empezou a acumular causas sobre desaparecidos. A pesar das leis de Punto Final e Obediencia Debida, que paralizaron as investigaci\u00f3ns, Cattani logrou armar en 1995 un arquivo de 40 metros cadrados onde aloxar todas esas probas.\nEn 2003 o intendente de General Lavalle informou que se localizaron novas tumbas de NN no cemiterio da cidade. O xu\u00edz Cattani ordenou ent\u00f3n realizar novas escavaci\u00f3ns co Equipo Arxentino de Antropolox\u00eda Forense (EAAF), descubr\u00edndose d\u00faas li\u00f1as de tumbas, unha por encima da outra. Descubr\u00edronse as\u00ed 8 esqueletos, 5 correspondentes a mulleres, 2 correspondentes a homes e un, clasificado como GL-17, que se definiu como \"probabelmente masculino\".\nCattani mandou os \u00f3sos ao laboratorio de Inmunoxen\u00e9tica e Diagn\u00f3stico Molecular (LIDMO) de C\u00f3rdoba, pertencente ao EAAF. Os resultados do laboratorio foron determinando que os restos pertenc\u00edan ao grupo de secuestrados entre os d\u00edas 8 e 10 de decembro de 1977. O 8 de xullo de 2005 o xu\u00edz Cattani recibiu o informe establecendo que un dos restos individualizados pertenc\u00edan a Esther Ballestrino.\nO d\u00eda 24 de xullo de 2005, 28 anos logo de ser asasinada, Esther Ballestrino foi enterrada no xard\u00edn da Igrexa Santa Cruz, en Buenos Aires, xunto a Mar\u00eda Ponce de Bianco, unha das tres nais secuestradas con ela. Con posterioridade tam\u00e9n foron sepultadas al\u00ed a Irm\u00e1 L\u00e9onie Duquet e a activista Angela Auad. As cinzas de Azucena Villaflor foron esparexidas na Praza de Maio.\nCo\u00f1ecemento e encubrimento por parte do Goberno dos Estados Unidos.\nDocumentos secretos do goberno dos Estados Unidos desclasificados en 2002 proban que o goberno norteamericano sab\u00eda desde 1978 que os corpos sen vida das monxas francesas Alice Domon e L\u00e9onie Duquet e as nais de Praza de Maio Azucena Villaflor, Esther Ballestrino e Mar\u00eda Ponce, foran atopadas nas praias bonaerenses. Esta informaci\u00f3n foi mantida en segredo e nunca foi comunicada ao goberno arxentino.\nO dato est\u00e1 inclu\u00eddo en Documento N\u00ba 1978-BOS-02346 dirixido polo ent\u00f3n Embaixador dos Estados Unidos na Arxentina, Ra\u00fal Castro, ao Secretario de Estado dos Estados Unidos, leva data do 30 de marzo de 1978 e menciona como obxecto \"Informe sobre monjas muertas\". Textualmente o documento di:"}
{"id": "69966", "revid": "1965", "url": "https://gl.wikipedia.org/wiki?curid=69966", "title": "A Perla (centro de detenci\u00f3n)", "text": ""}
{"id": "69970", "revid": "89787", "url": "https://gl.wikipedia.org/wiki?curid=69970", "title": "Mansi\u00f3n Ser\u00e9", "text": "A Mansi\u00f3n Ser\u00e9, tam\u00e9n chamada \"Quinta de Ser\u00e9\" ou \"Atila\" foi un centro clandestino de detenci\u00f3n (CCD), durante a \u00faltima ditadura Arxentina (1976-1983).\nHistoria.\nEra unha casa antiga situada na R\u00faa Blas Parera no l\u00edmite entre as localidades de Castelar e Ituzaing\u00f3, Partido de Mor\u00f3n, Provincia de Buenos Aires.\nEn 1868, o inmigrante vasco franc\u00e9s Jean Ser\u00e9 adquiriu 56 hect\u00e1reas nos arredores de Mor\u00f3n. Al\u00ed constru\u00edu a Quinta Ser\u00e9, onde se dedicou \u00e1 cr\u00eda de cabalos de polo e actividades de gander\u00eda. Ao morrer Jean, en 1893, os campos foron divididos entre tres dos seus fillos. En 1900, a s\u00faa filla Leocadia, herdeira da parcela lindante co partido de Ituzaing\u00f3, e o seu marido Santiago Capdepont encargaron ao arquitecto Juan Bernardo Ser\u00e9, irm\u00e1n de Leocadia, a construci\u00f3n da Mansi\u00f3n, un palacete de estilo franc\u00e9s de d\u00faas plantas con materiais importados de Europa. A beleza do edificio v\u00edase favorecida pola paisaxe rural que a rodeaba.\nEn 1928, Leocadia adquiriu terreos lindantes alcanzando as 11 hect\u00e1reas. Por eses anos fix\u00e9ronse os primeiros loteos, dando orixe ao Barrio Ser\u00e9.\nPor raz\u00f3ns non establecidas, a Mansi\u00f3n foi vendida ao Municipio da Cidade de Buenos Aires en 1949, por unha suma pr\u00f3xima aos tres mill\u00f3ns de pesos (chamados \"pesos moeda nacional\"). Logo da ca\u00edda de Per\u00f3n, a propiedade foi virtualmente abandonada ata 1966.\nDurante a presidencia de facto de Juan Carlos Ongan\u00eda en 1966, o lugar foi habilitado como Casino de Oficiais da VII Brigada A\u00e9rea de Mor\u00f3n, inici\u00e1ndose as\u00ed, a presenza militar na zona.\nTras o golpe de 1976, entre 1977 e 1978, o lugar funcionou como centro clandestino de detenci\u00f3n baixo a xurisdici\u00f3n da Forza A\u00e9rea con asistencia da Polic\u00eda Bonaerense de Castelar. Na xerga dos represores era co\u00f1ecido como \"Atila\" ou \"La Mansi\u00f3n\".\nA pesar dos estritos controis e vixilancia a que estaban sometidos os prisioneiros aloxados no casar\u00f3n, unha fuga foi posible e con iso o principio do fin para este Centro Clandestino de Detenci\u00f3n. O 24 de marzo de 1978, en coincidencia co segundo aniversario do golpe militar, Claudio Tamburrini, Daniel Rusomano, Guillermo Fern\u00e1ndez e Carlos Garc\u00eda lograron evadirse descolg\u00e1ndose espidos e esposados desde unha fiestra do primeiro piso. Estes feitos son recreados na pel\u00edcula Cr\u00f3nica de una fuga, do director de cine Adri\u00e1n Caetano do ano 2006\nEn 1985, xa en democracia, durante a xesti\u00f3n de goberno do Intendente de Mor\u00f3n N\u00e9stor Garc\u00eda Silva, a Municipalidade de Buenos Aires, cedeu o predio mediante comodato por dez anos \u00e1 Municipalidade de Mor\u00f3n, para que fose destinado a levantar un centro deportivo e recreativo. Segundo os impulsores do proxecto busc\u00e1base con isto \"crear vida donde existi\u00f3 muerte\".\nActualmente estanse realizando traballos de escavaci\u00f3n.\nO lugar na actualidade.\nA partir do ano 2000, funciona a Casa de la Memoria y la Vida y la Direcci\u00f3n de Derechos Humanos. \u00c9 o primeiro e \u00fanico caso en Latinoam\u00e9rica de recuperaci\u00f3n para a memoria hist\u00f3rica dun espazo destas caracter\u00edsticas. O primeiro centro clandestino de detenci\u00f3n e torturas que se converte nun lugar de rescate da memoria, de acci\u00f3n para modificar o presente e de proxecci\u00f3n para constru\u00edr un futuro distinto."}
{"id": "69977", "revid": "2074", "url": "https://gl.wikipedia.org/wiki?curid=69977", "title": "Avelino Cachafeiro Bugallo", "text": ""}
{"id": "69981", "revid": "22570", "url": "https://gl.wikipedia.org/wiki?curid=69981", "title": "592", "text": "Outros.\nHistoria ano a ano"}
{"id": "69983", "revid": "624", "url": "https://gl.wikipedia.org/wiki?curid=69983", "title": "593", "text": "Outros.\nHistoria ano a ano"}
{"id": "69984", "revid": "624", "url": "https://gl.wikipedia.org/wiki?curid=69984", "title": "594", "text": "Outros.\nHistoria ano a ano"}
{"id": "69985", "revid": "56817", "url": "https://gl.wikipedia.org/wiki?curid=69985", "title": "Circo glaciario", "text": "Denom\u00ednase circo glaciario a unha depresi\u00f3n en forma de cunca, de paredes esgrevias formada en zonas de alta monta\u00f1a pola acci\u00f3n erosiva dos glaciares. A cunca ten forma de anfiteatro e at\u00f3pase situada na cabeceira dun val glaciario e producida pola amoreamento do xeo que, \u00e1 s\u00faa vez, d\u00e1 orixe \u00e1 escavaci\u00f3n progresiva de devandito anfiteatro. O circo adoita dividirse en d\u00faas partes: a baixa, onde se acumula a neve e xeo, e a alta, con pendentes maiores pero cun xeo m\u00e1is compacto pola s\u00faa temperatura m\u00e1is baixa. \u00c1mbalas d\u00faas zonas adoitan quedar separadas por unha fenda m\u00e1is ou menos transversal ou horizontal que se denomina rimaia."}
{"id": "69986", "revid": "619875", "url": "https://gl.wikipedia.org/wiki?curid=69986", "title": "Kasra", "text": ""}
{"id": "69987", "revid": "619877", "url": "https://gl.wikipedia.org/wiki?curid=69987", "title": "Fatha", "text": ""}
{"id": "69988", "revid": "619878", "url": "https://gl.wikipedia.org/wiki?curid=69988", "title": "Damma", "text": ""}
{"id": "69989", "revid": "15490", "url": "https://gl.wikipedia.org/wiki?curid=69989", "title": "Gloria Fuertes", "text": "Gloria Fuertes Garc\u00eda, nada en Madrid o 28 de xullo de 1917 e finada na mesma cidade o 27 de novembro de 1998, foi unha poeta (non lle gustaba \"poetisa\") espa\u00f1ola.\nBiograf\u00eda.\nGloria naceu en Lavapi\u00e9s, de nai costureira e serventa e de pai bedel. Pouco se sabe da s\u00faa vida familiar, xa que a escritora sempre gardou celosamente a s\u00faa intimidade. Tense especulado sobre a s\u00faa homosexualidade, que aparece sutilmente declarada en poemas como \"Lo que me enerva\", \"Me siento abierta a todo\" ou \"A Jenny\".\nAsistiu \u00f3 Instituto de Educaci\u00f3n Profesional da Muller, pero as s\u00faas afecci\u00f3ns eran moi diferentes \u00e1s propias das mulleres da s\u00faa \u00e9poca. O seu interese polas letras comezou con cinco anos, cando xa escrib\u00eda e debuxaba os seus propios contos. Empezou a escribir versos con catorce anos, e con quince os l\u00eda en Radio Espa\u00f1a de Madrid. Con dezasete deu forma \u00f3 seu primeiro libro de poemas, \"Isla ignorada\", que ser\u00eda publicado en 1950.\nA\u00ednda que ela sempre se definiu como \"autodidacta e poeticamente desescolarizada\", o seu nome est\u00e1 ligado a dous movementos literarios: a xeraci\u00f3n do 50 e o Postismo, grupo literario de posguerra \u00f3 que se uniu a finais dos 40, e do que formaban parte Carlos Edmundo de Ory, Eduardo Chicharro e Silvano Sernesi, e no que tam\u00e9n colaboraron \u00c1ngel Crespo e Francisco Nieva.\nDo postismo quedou para sempre en Gloria Fuertes unha actitude po\u00e9tica desmitificadora por v\u00eda do humor. O humor en Gloria Fuertes \u00e9 unha forma cr\u00edtica de deconstru\u00edr a realidade e descubrir a verdade das cousas. A guerra civil deixou unha profunda pegada nela. O antibelicismo e a protesta contra o absurdo da civilizaci\u00f3n est\u00e1n presentes na s\u00faa poes\u00eda de forma categ\u00f3rica. Como ela mesma declarou, \"sin la tragedia de la guerra quiz\u00e1 nunca hubiera escrito poes\u00eda\".\nComo secuela da s\u00faa experiencia b\u00e9lica, a obra de Gloria Fuertes caracter\u00edzase pola iron\u00eda coa que trata cuesti\u00f3ns tan universais como o amor, a dor, a morte ou a soidade. Todo isto aderezado con curiosas met\u00e1foras e xogos ling\u00fc\u00edsticos cheos de encanto, frescura e sinxeleza, que dotan \u00f3s seus poemas dunha gran musicalidade e cadencia pr\u00f3xima \u00e1 linguaxe oral.\nEntre 1940 e 1953 comezou a colaborar en revistas infant\u00eds, \"Pelayos\", \"Chicos\", \"Chicas\" e \"Chiquitito\", \"Maravillas\" e o suplemento infantil do diario \"Arriba\", para o que publicou as historietas de \"Coletas\" e \"Pelines\", unha nena de nove anos e un neno de seis respectivamente, que acadaron unha gran popularidade entre os lectores infant\u00eds.\nParalelamente \u00e1 s\u00faa dedicaci\u00f3n \u00e1 literatura infantil nas revistas, obras teatrais e poemas escenificados, fundou en 1947, xunto con Mar\u00eda Dolores de Pueblos e Adelaida Lasantas o grupo \u201cVersos con faldas\u201d que organizaba recitais e lecturas de poes\u00eda por bares e caf\u00e9s madrile\u00f1os, colaboraba en revistas para adultos como \"Rumbos\", \"Poes\u00eda Espa\u00f1ola\" ou \"El p\u00e1jaro de paja\", e creou e dirixiu a revista po\u00e9tica \"Arquero\" entre 1950 e 1954, xunto a Antonio Gala, Julio Mariscal e Rafael Mir.\nEntre 1955 e 1960 estudou biblioteconom\u00eda e ingl\u00e9s no Internacional Institute. En 1961 obtivo a bolsa Fulbright en Estados Unidos para impartir clases de Literatura espa\u00f1ola na Universidade de Bucknell, ademais de recibir en 1972 a Bolsa da Fundaci\u00f3n Juan March de Literatura Infantil.\nA mediados dos 70 colabora activamente en diversos programas infant\u00eds de TVE, sendo \"Un globo, dos globos, tres globos\" e \"La cometa blanca\" os que a converten definitivamente na poeta dos nenos. Recibiu en cinco ocasi\u00f3ns o \"Aro de Prata\" deste medio informativo. A partir destes anos a actividade de Gloria Fuertes \u00e9 imparable: lecturas, recitais, homenaxes... sempre cerca dos nenos; publicando continuamente, tanto poes\u00eda infantil como de adultos. Faleceu v\u00edtima dun cancro de pulm\u00f3n.\nM\u00e1is apreciada e estudada no estranxeiro que en Espa\u00f1a, a maior\u00eda dos traballos cr\u00edticos sobre Gloria Fuertes proceden do hispanismo norteamericano (Debicki, Mandlove, Sherno, Persin, Capuccio, Browne...), e \u00e9 escasa a cr\u00edtica literaria espa\u00f1ola sobre esta poeta. Camilo Jos\u00e9 Cela reco\u00f1eceu no seu d\u00eda a inxustiza cometida con Gloria Fuertes, \u00e1 que denominou \"la ang\u00e9lica y alta voz po\u00e9tica a la que los hombres y las circunstancias putearon inmisericordemente\"."}
{"id": "69990", "revid": "23204", "url": "https://gl.wikipedia.org/wiki?curid=69990", "title": "Georges Brassens", "text": "Georges Brassens, nado en S\u00e8te o 22 de outubro de 1921 e finado en Saint-G\u00e9ly-du-Fesc, preto de Montpellier, o 29 de outubro de 1981, foi un poeta e cantautor franc\u00e9s.\nTraxectoria.\nAcadou a fama mercede \u00e1s melod\u00edas das s\u00faas canci\u00f3ns, sinxelas e elegantes, e \u00e1s s\u00faas letras, variadas e elaboradas. Est\u00e1 considerado un dos mellores poetas franceses da posguerra, as\u00ed foi que conta co premio nacional de poes\u00eda, que recibiu en 1967. Puxo m\u00fasica a poemas de moitos outros escritores, como Louis Aragon, Victor Hugo ou Jean Richepin. Entre os anos 1952 e 1976 gravou 14 \u00e1lbums.\nNon acostumaba actuar f\u00f3ra do seu pa\u00eds. Por\u00e9n, foi versionado en castel\u00e1n por Paco Ib\u00e1\u00f1ez, que cantou varias das s\u00faas canci\u00f3ns, traducidas por Pierre Pascal. Unha das m\u00e1is co\u00f1ecidas desta serie foi \"La mala reputaci\u00f3n\" (La mauvaise r\u00e9putation), que tam\u00e9n versionou o cantante de rock Loquillo.\nTam\u00e9n foi traducido \u00f3 castel\u00e1n por Agust\u00edn Garc\u00eda Calvo, Javier Krahe, Joaqu\u00edn Carbonell e polo cantautor chileno Eduardo Peralta, que ten un disco completo dedicado a Brassens.\nEn catal\u00e1n foi versioneado nos 60 por Josep Maria Espin\u00e0s, e posteriormente polo cantautor Miquel Pujad\u00f3."}
{"id": "69991", "revid": "56817", "url": "https://gl.wikipedia.org/wiki?curid=69991", "title": "Abeleda", "text": "O top\u00f3nimo galego Abeleda \u00e9 un fit\u00f3nimo relacionado coa abeleira, un arbusto caducifolio. Pode referirse a:"}
{"id": "69992", "revid": "785", "url": "https://gl.wikipedia.org/wiki?curid=69992", "title": "San Paio de Abeleda, Castro Caldelas", "text": "San Paio de Abeleda \u00e9 unha parroquia do concello de Castro Caldelas situada a 2\u00a0km da capital do concello. Etimoloxicamente o seu nome pode que proceda de \"Abeledo\", co significado de terra de abeleiras. En 2011 ti\u00f1a 36 habitantes (18 homes e 18 mulleres).\nEclesiasticamente, a parroquia foi suprimida na primeira metade da d\u00e9cada de 1980, de xeito que os lugares do Couto, O Ivedo, Pousada de Abaixo, San Miguel e Soutelo se incorporaron a Santa Tegra de Abeleda, e os de Santiurxo, A Tapada e Valverde fix\u00e9rono a Castro Caldelas.\nPatrimonio hist\u00f3rico e art\u00edstico.\nA igrexa parroquial de San Paio conserva unha portada con arco oxival apuntado sobre columnas acobadadas nas xambas. Dec\u00f3rase con relevos aos lados baixo doseletes, posiblemente de finais do s\u00e9culo XIV.\nPr\u00f3ximo \u00e1 igrexa at\u00f3pase o Mosteiro de San Paio de Abeleda, un dos principais da provincia ata o seu abandono trala desamortizaci\u00f3n. Na actualidade at\u00f3pase en situaci\u00f3n de abandono e ru\u00edna. A pesar de todo a\u00ednda p\u00f3dese contemplar a ampla igrexa, cunha \u00e1bsida oxival."}
{"id": "69993", "revid": "1131", "url": "https://gl.wikipedia.org/wiki?curid=69993", "title": "Mosteiro de San Paio de Abeleda", "text": "O mosteiro de San Paio de Abeleda son os vestixios dun mosteiro medieval constru\u00eddo no s\u00e9culo XII na parroquia de San Paio de Abeleda, no concello de Castro Caldelas.\nNa actualidade at\u00f3pase en estado ruinoso. Foi un dos centros mon\u00e1sticos m\u00e1is influentes da provincia, e coa reforma mon\u00e1stica pasou a converterse en abad\u00eda ata que a finais do s\u00e9culo XIX, trala desamortizaci\u00f3n, os Duques de Alba apoder\u00e1ronse dos bens do mosteiro.\nA igrexa.\nA igrexa, constru\u00edda en estilo rom\u00e1nico do s\u00e9culo XII (con reformas posteriores) \u00e9 de planta de cruz latina. Componse dunha soa nave con tres corpos, separados cada un deles cun arco de medio punto con arquivoltas adornadas de impostas axadrezadas e capiteis con flores e quimeras. O retablo maior \u00e9 do s\u00e9culo XVII. A igrexa foi obxecto dunha profunda reforma no s\u00e9culo XIV, conserv\u00e1ndose da f\u00e1brica rom\u00e1nica unha porta dos s\u00e9culos XIII-XIV.\nA fachada do claustro conventual \u00e9 de estilo g\u00f3tico e presenta un arco oxival con decoraci\u00f3n de cuadrifolios.\nNo ano 2005, foi v\u00edtima do espolio de varios retablos barrocos e neocl\u00e1sicos, e algunha columna do antigo claustro conventual."}
{"id": "69996", "revid": "1131", "url": "https://gl.wikipedia.org/wiki?curid=69996", "title": "Galer\u00eda de imaxes de Castro Caldelas", "text": "Galer\u00eda de imaxes do concello de Castro Caldelas na provincia de Ourense."}
{"id": "70002", "revid": "1131", "url": "https://gl.wikipedia.org/wiki?curid=70002", "title": "Banco de Espa\u00f1a", "text": "O Banco de Espa\u00f1a \u00e9 o banco central de Espa\u00f1a. \u00c9 unha entidade de Dereito p\u00fablico con personalidade xur\u00eddica propia e plena capacidade p\u00fablica e privada. No desenvolvemento da s\u00faa actividade e para o cumprimento dos seus fins, act\u00faa con autonom\u00eda respecto \u00e1 Administraci\u00f3n Xeral do Estado.\nO Banco de Espa\u00f1a \u00e9 parte integrante do Sistema Europeo de Bancos Centrais e est\u00e1 sometido \u00e1s disposici\u00f3ns do Tratado da Comunidade Europea e aos estatutos do Sistema Europeo de Bancos Centrais.\nO Banco de Espa\u00f1a pode ditar as normas precisas para o exercicio das funci\u00f3ns, que se denominar\u00e1n \u00abCirculares monetarias\u00bb. As\u00ed mesmo, para o axeitado exercicio do resto das s\u00faas competencias, poder\u00e1 ditar as disposici\u00f3ns precisas para o desenvolvemento daquelas normas que o habiliten expresamente para o efecto. Tales disposici\u00f3ns denominaranse \u00abCirculares\u00bb. Unhas e outras disposici\u00f3ns ser\u00e1n publicadas no \u00abBolet\u00edn Oficial do Estado\u00bb.\nA sede principal est\u00e1 situada, dende 1891, no n\u00famero 48 da r\u00faa Alcal\u00e1, a car\u00f3n na praza de Cibeles. Tam\u00e9n hai unha parada de metro co seu nome.\nFunci\u00f3ns.\nO Banco de Espa\u00f1a participar\u00e1 no desenvolvemento das seguintes funci\u00f3ns b\u00e1sicas atribu\u00eddas ao Sistema Europeo de Bancos Centrais:\nO Banco de Espa\u00f1a exercer\u00e1, ademais, as seguintes funci\u00f3ns:\nAs\u00ed mesmo, o Banco de Espa\u00f1a deber\u00e1 supervisar, conforme as disposici\u00f3ns vixentes, a solvencia, actuaci\u00f3n e cumprimento da normativa espec\u00edfica das entidades de cr\u00e9dito e de calquera outra entidade e mercado financeiro cuxa supervisi\u00f3n lle fose atribu\u00edda, sen prexu\u00edzo da funci\u00f3n de supervisi\u00f3n prudencial levada a cabo polas Comunidades Aut\u00f3nomas no \u00e1mbito das s\u00faas competencias e da cooperaci\u00f3n destas co Banco no exercicio de tales competencias auton\u00f3micas de supervisi\u00f3n. Este banco \u00e9 dos m\u00e1is seguros de Espa\u00f1a, pois se se intentase roubar, o chan da fonte de Cibeles caer\u00eda e inundar\u00edanse ditas c\u00e1maras."}
{"id": "70003", "revid": "23204", "url": "https://gl.wikipedia.org/wiki?curid=70003", "title": "Marcello Malpighi", "text": "Marcello Malpighi, nado en Crevalcore (preto de Bolo\u00f1a) o 10 de marzo de 1628 e finado en Roma o 30 de novembro de 1694, foi un anatomista e bi\u00f3logo italiano, considerado o fundador da Histolox\u00eda.\nTraxectoria.\nComezou os seus estudos de medicina na Universidade de Bolo\u00f1a en 1649. En 1653 \u00e1 idade de 25 anos obtivo o doutoramento en medicina e filosof\u00eda. En 1656 exerceu como Profesor Auxiliar de Anatom\u00eda na mesma universidade, pero ao pouco tempo trasladouse \u00e1 Universidade de Pisa como profesor de medicina te\u00f3rica. En Pisa permaneceu durante catro anos, tras os cales regresou a Bolo\u00f1a onde de novo exerceu como profesor de medicina dedic\u00e1ndose ao ensino da medicina pr\u00e1ctica. En 1662 viaxa a Messina onde foi titular da c\u00e1tedra de prima medicina. Catro anos despois regresa \u00e1 s\u00faa primitiva universidade, na cal permaneceu durante os vinte e cinco anos seguintes.\nEn 1691 viaxa a Roma ao ser nomeado m\u00e9dico do papa Inocencio XII. Morreu tres anos despois no Palacio do Quirinal.\nA s\u00faa vida privada estivo marcada polas continuas pelexas e inimizades entre a s\u00faa familia e pola intensa rivalidade mantida co seu colega de Pisa, Giovanni Borelli.\nA s\u00faa obra.\n\u00c9 considerado como o fundador da Histolox\u00eda (ciencia que estuda os tecidos org\u00e1nicos). Ti\u00f1a unha gran capacidade de observaci\u00f3n, encomend\u00e1ndose ao estudo microsc\u00f3pico de plantas, insectos, tecidos animais, embri\u00f3ns e \u00f3rganos humanos.\nA s\u00faa principal achega foi a observaci\u00f3n dos capilares, comunicaci\u00f3ns arterio-venosas do pulm\u00f3n e ramificaci\u00f3ns bronquiais, recollida na s\u00faa obra \"De Pulm\u00f3ns\" (1691).\nEntre 1665 e 1666 estudou a estrutura do ril, f\u00edgado e bazo, describindo minuciosamente, o ovillo glomerular e os fol\u00edculos espl\u00e9nicos que levan o seu nome. Estes traballos foron recollidos baixo o t\u00edtulo \"De viscerum estrutura: exercitatio anat\u00f3mica\" en 1669.\nInvestigou tam\u00e9n o papel das papilas linguales e cut\u00e1neas na fisiolox\u00eda do gusto e do tacto, respectivamente e a capa m\u00e1is profunda da pel, que leva o seu nome (\"Ep\u00edstolas anat\u00f3micas, 1662\").\nEn embriolox\u00eda, e grazas ao uso do microscopio, Malpighi foi o primeiro en presentar unha evidencia visible da constituci\u00f3n detallada dun embri\u00f3n en etapas temper\u00e1s de desenvolvemento. Malpighi interpretou as s\u00faas observaci\u00f3ns como unha proba a favor do preformacionismo.\nTam\u00e9n se dedicou ao estudo minucioso dos insectos, sobresa\u00edndo as s\u00faas descrici\u00f3ns do verme da seda, onde describiu o aparello para secretar a seda e o \u00f3rgano ovipositor (\"Diss. Epit. De Bombice\", 1668).\nNo campo da microscop\u00eda vexetal, despuntou polo esmerado e exacto das s\u00faas ilustraci\u00f3ns, descubrindo estomas, capilares e flores. Est\u00e1n recompilados na s\u00faa obra \"Anatom\u00eda Plantarum\" (1675-1679).\nA maior parte da s\u00faa obra esta redactada en lat\u00edn, seguindo o costume deses anos. Desde 1667, mantivo unha estreita relaci\u00f3n coa Royal Society de Londres, instituci\u00f3n \u00e1 que pouco antes de morrer enviou todo o seu labor cient\u00edfico, cartas e debates."}
{"id": "70005", "revid": "4459", "url": "https://gl.wikipedia.org/wiki?curid=70005", "title": "Minho", "text": ""}
{"id": "70006", "revid": "10599", "url": "https://gl.wikipedia.org/wiki?curid=70006", "title": "Valen\u00e7a do Minho", "text": ""}
{"id": "70020", "revid": "5863", "url": "https://gl.wikipedia.org/wiki?curid=70020", "title": "Salvador Cidr\u00e1s", "text": "Salvador Cidr\u00e1s Robles, nado en Vigo en 1968, \u00e9 un pintor e escultor galego.\nTraxectoria.\nPouco despois de superar os vinte anos conseguiu unha bolsa de estudos de creaci\u00f3n da Asociaci\u00f3n de Artistas Pl\u00e1sticos de Pontevedra. Inmediatamente destacou en diversos certames, como Arte Nova Galego, e duod\u00e9cima edici\u00f3n da Bienal de Pontevedra, para saltar ao taller de Colonia, en Alema\u00f1a, e a Irlanda cunha bolsa de estudos Erasmus. Foi primeiro premio no certame Malvar de Compostela, en 1995, no do concello en Cambre e no de Artes Pl\u00e1sticas D\u00edaz Pardo, auspiciado pola Deputaci\u00f3n coru\u00f1esa.\nComezou a expor colectivamente en 1991 e participou con \u00e9xito en varias edici\u00f3ns da Mostra Uni\u00f3n Fenosa. A s\u00faa obra exhibiuse en varias cidades de Espa\u00f1a, foi adquirida para prestixiosas colecci\u00f3ns, entre elas a de Coca-Cola, cunha mostra itinerante que percorreu varias cidades.\nA\u00ednda que fundamentalmente se adicou \u00e1 expresi\u00f3n en d\u00faas dimensi\u00f3ns, tam\u00e9n cultiva a escultura, nun mundo sorprendente de suxesti\u00f3ns que ten a s\u00faa ra\u00edz no surrealismo."}
{"id": "70021", "revid": "23204", "url": "https://gl.wikipedia.org/wiki?curid=70021", "title": "Manuel Coia", "text": "Manuel Coia Franco, nado no Hio (Cangas) en 1940 e finado en Vigo o 5 de xu\u00f1o de 2017, foi un escultor galego.\nTraxectoria.\nCriouse nun ambiente mari\u00f1eiro, participou na vida do mar activamente e co\u00f1eceu a s\u00faa dureza e aventura coti\u00e1 en barcos de pesca por mares de todo o mundo.\nA s\u00faa formaci\u00f3n \u00e9 autodidacta. A madeira \u00e9 a s\u00faa materia habitual. Asistiu a certames colectivos como os da Praza da Princesa, en Vigo, onde empezou a ser co\u00f1ecido a principios da d\u00e9cada de 1970. Realizou algunhas exposici\u00f3ns individuais en cidades de Galiza, Espa\u00f1a e o estranxeiro.\nResidiu moito tempo no Brasil, onde tomou contacto con outras concepci\u00f3ns da arte. Por fin volve a Galiza para traballar en silencio e sorprender periodicamente, con obras que son un berro, unha denuncia, case un panfleto. As esculturas de Coia son pura s\u00edntese. Est\u00e1 representado en museos de Pontevedra e Vigo, as\u00ed como en importantes colecci\u00f3ns particulares."}
{"id": "70022", "revid": "89787", "url": "https://gl.wikipedia.org/wiki?curid=70022", "title": "Elena Colmeiro", "text": "Elena Colmeiro Gonz\u00e1lez, nada en Costela (Margaride, Silleda) en 1932 e finada en Madrid o 25 de febreiro de 2021, foi unha escultora galega.\nTraxectoria.\nFilla do pintor Manuel Colmeiro, trasladouse en 1941 coa s\u00faa familia a Buenos Aires cando contaba nove anos escapando da Guerra civil espa\u00f1ola e onde xa estaba seu pai que marchara no 1936. A partir de 1948 realizou, durante cinco anos, estudos t\u00e9cnicos e de pedagox\u00eda para ao obtenci\u00f3n do t\u00edtulo de profesorado. Tam\u00e9n se formou na Escola Nacional de Cer\u00e1mica de Bos Aires. Posteriormente completou os estudos de arquitectura a\u00ednda que rematou por orientarse cara a escrultura e a cer\u00e1mica, t\u00e9cnicas coas que sent\u00eda maior liberdade de expresi\u00f3n que co ac\u00e1demica arquitectura.\nComezou a expor moi nova e obtivo o seu primeiro galard\u00f3n, entre estudantes, en 1952. A inicial mostra persoal da s\u00faa peculiar arte de ceramista eminentemente creadora, en formas e texturas, efectuouna en 1954, na capital arxentina onde expuso na Galer\u00eda M\u00fcller con pezas de car\u00e1cter figurativo. \nEn 1955, decidiu regresar a Espa\u00f1a, a Vigo, e comezou a traballar no estudio do escultor Jes\u00fas Valverde, quen posu\u00eda f\u00e1bricas de vidro e con que casou ao ano seguinte. Posteriormente, declarar\u00eda nunha entrevista \u00e1 Axencia EFE que:\nEse mesmo ano, expuxo en Vigo, na desaparecida Sala Vel\u00e1zquez que funcionaba en dependencias do teatro Fraga.\nLeva a s\u00faa obra a Madrid, onde sorprende a s\u00faa inventiva e modernidade, e en 1964 foi bolseira pola Fundaci\u00f3n March. A partir deses anos as s\u00faas creaci\u00f3ns percorren o mundo en colectivas organizadas por instituci\u00f3ns oficiais espa\u00f1olas. En 1966 obtivo o primeiro premio na Bienal do Uruguai, ao ano seguinte a medalla de ouro en Faenza, Italia, cidade emblem\u00e1tica da cer\u00e1mica, e bolsa de estudos para os Estados Unidos, novamente da man da Fundaci\u00f3n March.\nAs s\u00faas exposici\u00f3ns, persoais ou colectivas, suc\u00e9dense por Espa\u00f1a e medio mundo. Realiza un mural cer\u00e1mico para o aeroporto da Lavacolla, en Santiago, en 1980, e ao final desa d\u00e9cada, unha escultura que se sit\u00faa na autoestrada de Compostela \u00e1 Coru\u00f1a.\nElena Colmeiro non \u00e9 exactamente e s\u00f3, ao modo convencional, unha ceramista, sen\u00f3n realmente unha escultora; unha creadora de formas no espazo, de concepci\u00f3n moi abstractiva, con s\u00edntese nas que as referencias se estilizan, modif\u00edcanse, ren\u00f3vanse, para absorber unha longa tradici\u00f3n na que est\u00e1 toda a escultura do s\u00e9culo XX. As s\u00faas curvaturas en espiral, con cavidades que se integran no volume resultante, son extraordinariamente atractivas, e ditas coma se caprichosamente fosen manifestaci\u00f3ns violentas da natureza logo dun cataclismo, que o artista acari\u00f1ou, dominado, modificado ao seu gusto. Ten afirmado que: \"Inter\u00e9same m\u00e1is o que non se ve que o que se ve\".\n\u00c1s veces, as s\u00faas obras semellan vagos recordos arqueol\u00f3xicos emparentables co mundo grego arcaico, e outras son fragmentos de construci\u00f3ns imposibles que o capricho mantivo milagrosamente en p\u00e9. A s\u00faa enorme inventiva colocou a Elena Colmeiro nun lugar destacado da vangarda do ceramismo escult\u00f3rico, con reco\u00f1ecemento internacional.\nExposici\u00f3ns.\nDurante a s\u00faa traxectoria art\u00edstica, realizou diversas esposici\u00f3ns entre as que destacan: \nColmeiro participou tam\u00e9n en exposici\u00f3ns nos Pa\u00edses Baixos, os Estados Unidos, Polonia e Italia, e tivo varias residencias no estranxeiro para ampliar os seus estudos xunto a grandes nomes da escultura cer\u00e1mica como Peter Voulkos.\nMuseos e colecci\u00f3ns.\nTen obra exposta en m\u00faltiples colecci\u00f3ns como no Museo Ra\u00ed\u00f1a Sof\u00eda de Madrid\u200b, ou na Pinacoteca Francisco Fern\u00e1ndez del Riego.\nUnha das s\u00faas obras m\u00e1is co\u00f1ecidas \u00e9 unha escultura no Parlamento de Galicia, de dous metros de altura, en material refractario, que realizou durante unha estancia en Holanda, no \"European Ceramic Work Center\". Est\u00e1 representada en numerosos museos de Espa\u00f1a, Europa e Am\u00e9rica, entre eles o de Castrelos, en Vigo, as\u00ed como en colecci\u00f3ns institucionais e particulares."}
{"id": "70023", "revid": "1131", "url": "https://gl.wikipedia.org/wiki?curid=70023", "title": "Mar\u00eda Corredoira", "text": "Mar\u00eda Carmen Corredoira Ruiz de Baro, nada na Coru\u00f1a o 18 de maio de 1893 e finada o 17 de novembro de 1970, foi unha pintora galega.\nTraxectoria.\nFilla de Alfredo Corredoira e da ferrol\u00e1 \u00c1ngela Ruiz de Baro, naceu na Travesa de Santo Andr\u00e9. A s\u00faa vida transcorreu na cidade herculina, onde traballou nunha pintura de afiliaci\u00f3n realista, a\u00ednda que dotada de evidente espiritualidade.\nIniciou a s\u00faa formaci\u00f3n na Coru\u00f1a baixo a direcci\u00f3n de Enrique Saborit e posteriormente ampliouna en Madrid, con mestres como Eduardo Chicharro e Jos\u00e9 Mar\u00eda L\u00f3pez Mezquita. A s\u00faa obra mereceu distinci\u00f3ns como a medalla de ouro na Exposici\u00f3n Rexional de Santiago en 1926. Foi membro numerario da Real Academia Galega de Belas Artes. En 1928 ingresou no Seminario de Estudos Galegos.\nNon foron moitas as s\u00faas exposici\u00f3ns, a\u00ednda que os coleccionistas buscan esta pintura verdadeira, \u00edntima, de excelente calidade formal, cun debuxo firme e unha paleta rica e sabia. Est\u00e1 representada nos museos de Galiza, como o Museo Municipal Qui\u00f1ones de Le\u00f3n de Vigo ou o Museo Provincial de Lugo."}
{"id": "70029", "revid": "13280", "url": "https://gl.wikipedia.org/wiki?curid=70029", "title": "O Barqueiro", "text": "O top\u00f3nimo O Barqueiro pode referirse a:"}
{"id": "70031", "revid": "89787", "url": "https://gl.wikipedia.org/wiki?curid=70031", "title": "Bieito Romero", "text": "Bieito Romero Copo, nado na Coru\u00f1a o 3 de outubro de 1964, \u00e9 un gaiteiro galego, membro fundador do grupo Luar na Lubre.\nTraxectoria.\nA s\u00faa afecci\u00f3n pola m\u00fasica comezou de moi novo, interesado polas m\u00fasicas tradicionais e de ra\u00edz de Galiza e dos pa\u00edses celtas. Con trece anos iniciouse coa gaita galega malia a dificultade que supu\u00f1a avanzar musicalmente naqueles momentos para este tipo de m\u00fasica.\nAos poucos anos creou, canda outros m\u00fasicos coru\u00f1eses, formaci\u00f3ns musicais nas que desenvolv\u00eda a s\u00faa aprendizaxe, como Adro, Neboeiro ou Roi Xordo, coas que fixo varias actuaci\u00f3ns.\nNo ano 1985, e xa cunha formaci\u00f3n musical m\u00e1is madura, creou Luar na Lubre, grupo co que acadou o maior dos seus \u00e9xitos, logrando traspasar fronteiras, conseguindo premios, vendas e reco\u00f1ecemento coma ning\u00fan grupo galego fixera antes. Tam\u00e9n ese ano participou na primeira edici\u00f3n do Trofeo Macallan, no Festival Interc\u00e9ltico de Lorient, logrando o segundo posto.\nParalelamente a Luar na Lubre, participa en distintas formaci\u00f3ns folcl\u00f3ricas e etnogr\u00e1ficas de reco\u00f1ecido prestixio, como o grupo de m\u00fasica e bailes tradicionais Xacarandaina ou o Ballet Galego Rei de Viana, nos que desenvolveu un importante labor no eido musical.\nFoi profesor de gaita durante moitos anos, chegando a formar a Banda de Gaitas Os Rexumeiros, na que participaban prestixiosos gaiteiros alumnos da s\u00faa escola, como Susana Seivane, Brais e Iago Maceiras, Luisa Sarmiento ou Xan Xove.\nCompositor de m\u00e1is de 200 temas, foi versionado por diferentes grupos e mesmo un dos seus temas, \"O Son Do Ar\", foi adaptado polo m\u00fasico brit\u00e1nico Mike Oldfield, sendo o tema que abre o seu CD \"Voyager\", convert\u00e9ndose probablemente na canci\u00f3n de orixe galega m\u00e1is versionada no mundo.\nColaborou con diferentes grupos e de moi distintos estilos como M\u00e4go de Oz, Luc\u00eda P\u00e9rez, C\u00f3mplices, Pablo Bicho, Os Diplom\u00e1ticos de Monte-Alto, Ghandi, Briganthya ou Brandania.\nFoi produtor de todos os traballos discogr\u00e1ficos de Luar Na Lubre e traballou con artistas de diferentes estilos que te\u00f1en colaborado nos seus discos como Hevia, Ismael Serrano, Pablo Milan\u00e9s, Lila Downs, Adriana Varela, Donal Lunny, Mairtin O'Connor, Nollaig Casey, Diana Navarro, Pat Kilbride, Miguel R\u00edos, V\u00edctor Manuel, Coral de Ruada, Nani Garc\u00eda, S\u00e9s, Marisa Valle Roso, Miro Casabella etc.\nNo ano 2010, e por encarga da produtora de cine Filmanova, compuxo e gravou a banda sonora da pel\u00edcula \"Doentes\", baseada na novela de Roberto Vidal Bola\u00f1o e dirixida por Gustavo Balza.\nNa actualidade, o seu traballo c\u00e9ntrase en Luar na Lubre \u00e1 vez que dirixe en Radio Voz o programa Un Mundo De M\u00fasicas, dedicado \u00e1s m\u00fasicas \u00e9tnicas de todo o planeta."}
{"id": "70034", "revid": "1131", "url": "https://gl.wikipedia.org/wiki?curid=70034", "title": "Aeroporto de S\u00e1 Carneiro", "text": "O aeroporto Francisco S\u00e1 Carneiro ou aeroporto internacional do Porto (c\u00f3digo IATA: OPO; c\u00f3digo ICAO: LPPR) local\u00edzase no Grande Porto, na zona de confluencia entre os concellos de Maia, Matosinhos e Vila do Conde, en Portugal.\nO aeroporto foi inaugurado en 1945 e substancialmente mellorado en 2003. Actualmente \u00e9 administrado pola empresa ANA - Aeroportos de Portugal, SA e ten unha capacidade para 6 mill\u00f3ns de pasaxeiros/ano. En 2006 recibiu 3\u00a0402\u00a0893 pasaxeiros, 2\u00a0600 toneladas de carga e 4\u00a0120 voos.\n\u00c9, en termos de movementos e pasaxeiros, o terceiro aeroporto portugu\u00e9s despois do aeroporto de Lisboa e do aeroporto de Faro. Mesmo as\u00ed, ten testemu\u00f1ado un incremento progresivo das s\u00faas ligaz\u00f3ns, froito do aumento das operaci\u00f3ns das compa\u00f1\u00edas de baixo custo, en concreto da compa\u00f1\u00eda Ryanair.\nO aeroporto est\u00e1 constitu\u00eddo por unha pista 17/35 con 3\u00a0480 m de longo e 45 m de ancho.\nPrevese que no futuro o aeroporto poida ser ampliado cara ao sur cunha nova terminal que permitir\u00e1 mellorar os servizos do aeroporto cando este supere os 5 mill\u00f3ns de pasaxeiros. Tam\u00e9n est\u00e1 previsto, para mediados de 2009, o inicio da construci\u00f3n dunha nova pista, servindo a actual como pista de rodadura.\nAccesos.\nO aeroporto, outrora precario e con malas comunicaci\u00f3ns, \u00e9 hoxe considerado un dos mellores aeroportos europeos, enlazado con novas autoestradas e con infraestrutura, dentro do aeroporto, do Metro do Porto lig\u00e1ndoo directamente co centro da cidade do Porto, cos trens de velocidade elevada (Campanh\u00e3) e co estadio de f\u00fatbol do Drag\u00e3o e, facendo transbordo, con outros centros urbanos do Grande Porto: P\u00f3voa de Varzim e Vila do Conde (Li\u00f1a B, estaci\u00f3n \"Verdes\"); Maia (Li\u00f1a C, estaci\u00f3n \"Fonte do Cuco\"); Matosinhos (Li\u00f1a A, estaci\u00f3n \"Senhora da Hora\"); e Vila Nova de Gaia (Li\u00f1a D, estaci\u00f3n \"Trindade\"). Taxis e os autocares dos STCP complementan a conexi\u00f3n do aeroporto coa cidade do Porto.\nDende Galicia hai ligaz\u00f3ns regulares ao aeroporto do Porto en autocares dende A Coru\u00f1a, Santiago de Compostela, Pontevedra e Vigo (ida e volta) d\u00faas veces ao d\u00eda, nos d\u00edas laborables, e unha vez ao d\u00eda, nos fins de semana.\nPremios.\nO aeroporto do Porto ten sido reco\u00f1ecido internacionalmente pola calidade das s\u00faas instalaci\u00f3ns e do seu servizo:"}
{"id": "70035", "revid": "710", "url": "https://gl.wikipedia.org/wiki?curid=70035", "title": "Aeroporto Francisco S\u00e1 Carneiro", "text": ""}
{"id": "70038", "revid": "710", "url": "https://gl.wikipedia.org/wiki?curid=70038", "title": "Aeroporto do Porto", "text": ""}
{"id": "70039", "revid": "710", "url": "https://gl.wikipedia.org/wiki?curid=70039", "title": "Aeroporto Internacional do Porto", "text": ""}
{"id": "70043", "revid": "1987", "url": "https://gl.wikipedia.org/wiki?curid=70043", "title": "As Melgueiras, Traba, Laxe", "text": "As Melgueiras \u00e9 un lugar da parroquia de Traba no concello coru\u00f1\u00e9s de Laxe na comarca de Berganti\u00f1os. Ti\u00f1a 55 habitantes no ano 2018 segundo datos do Instituto Nacional de Estad\u00edstica dos cales 28 eran homes e 27 eran mulleres.\n\u00c9 unha entidade de poboaci\u00f3n pequena, agrupando varias casas r\u00fasticas tradicionais galegas con m\u00e1is de 500 anos, nas que est\u00e1n gravados escudos de nobreza na canter\u00eda das s\u00faas paredes."}
{"id": "70046", "revid": "2459", "url": "https://gl.wikipedia.org/wiki?curid=70046", "title": "Soci\u00f3logo", "text": ""}
{"id": "70061", "revid": "32903", "url": "https://gl.wikipedia.org/wiki?curid=70061", "title": "Jorge Cu\u00f1a Casasbellas", "text": "Jorge Cu\u00f1a Casasbellas, nado en Vigo o 26 de agosto en 1945 e finado en Pontevedra o 30 de xu\u00f1o de 2004, foi un escritor galego en lingua castel\u00e1.\nTraxectoria.\nFillo do poeta e senador Manuel Cu\u00f1a Nov\u00e1s, naceu na viguesa r\u00faa de Santiago. En 1951 trasl\u00e1dase a Pontevedra, e en 1964 a Madrid, onde vive as revoltas universitarias, cunha breve estancia en prisi\u00f3n. Despois pasa unha etapa en Orihuela e outra en Madrid, trala que regresa a Galicia."}
{"id": "70068", "revid": "25871", "url": "https://gl.wikipedia.org/wiki?curid=70068", "title": "Portomourisco, Pet\u00edn", "text": "San V\u00edctor de Portomourisco \u00e9 unha parroquia do concello ourens\u00e1n de Pet\u00edn na comarca de Valdeorras. Segundo o IGE en 2015 ti\u00f1a 119 habitantes (62 homes e 57 mulleres) establecidos en d\u00faas entidades de poboaci\u00f3n.\nDesde o punto de vista eclesi\u00e1stico, xunto co \u00fanico lugar da parroquia hom\u00f3nima do concello de Larouco, forma a parroquia eclesi\u00e1stica de Portomourisco."}
{"id": "70071", "revid": "5863", "url": "https://gl.wikipedia.org/wiki?curid=70071", "title": "Freixido, Pet\u00edn", "text": "Sagrado Coraz\u00f3n de Xes\u00fas de Freixido \u00e9 unha parroquia do concello de Pet\u00edn na comarca de Valdeorras da provincia de Ourense. Segundo o IGE en 2014 ti\u00f1a 62 habitantes (27 homes e 35 mulleres) distribu\u00eddos en 2 entidades de poboaci\u00f3n.\nForma parte da parroquia eclesi\u00e1stica de Freixido que est\u00e1 formada polos 2 lugares desta parroquia civil, m\u00e1is os 2 lugares da parroquia hom\u00f3nima do concello de Larouco."}
{"id": "70072", "revid": "25871", "url": "https://gl.wikipedia.org/wiki?curid=70072", "title": "-287", "text": "Outros.\nHistoria ano a ano"}
{"id": "70074", "revid": "34681", "url": "https://gl.wikipedia.org/wiki?curid=70074", "title": "259", "text": "Outros.\nHistoria ano a ano"}
{"id": "70075", "revid": "98629", "url": "https://gl.wikipedia.org/wiki?curid=70075", "title": "227", "text": ""}
{"id": "70076", "revid": "624", "url": "https://gl.wikipedia.org/wiki?curid=70076", "title": "Dinast\u00eda Sas\u00e1nida", "text": ""}
{"id": "70077", "revid": "98629", "url": "https://gl.wikipedia.org/wiki?curid=70077", "title": "Volusiano", "text": "Caio Vibio Volusiano foi un coemperador romano como \"c\u00e9sar\" (251 - 253).\nBiograf\u00eda.\nPouco se sabe da s\u00faa vida. Era fillo de Treboniano Galo, \"c\u00e9sar\" asociado, e de Afinia. Treboniano ocupou o trono imperial, no ano 251, tras a morte do emperador Decio e logo do falecemento, por enfermidade, do c\u00e9sar e fillo de Decio, Hostiliano, Treboniano asociou ent\u00f3n a seu propio fillo, Volusiano, como novo c\u00e9sar, e decontado, tam\u00e9n como augusto.\nCando o gobernador da Panonia, Emiliano, se fixo proclamar emperador polas s\u00faas lexi\u00f3ns, dirixiuse de inmediato cara a Italia. Na altura da Umbr\u00eda atopouse co ex\u00e9rcito de Treboniano, que \u00eda en compa\u00f1a de Volusiano. As tropas destes abandon\u00e1ronos e foron feitos prisoeiros, sendo logo executados Interamna (actual Terni)."}
{"id": "70078", "revid": "89787", "url": "https://gl.wikipedia.org/wiki?curid=70078", "title": "Iolanda Z\u00fa\u00f1iga", "text": "Iolanda P\u00e9rez Z\u00fa\u00f1iga, nada en Vigo o 12 de febreiro de 1975, \u00e9 unha escritora en lingua galega.\nTraxectoria.\nMestra de educaci\u00f3n musical. Forma parte do grupo Murmel-bruxas de m\u00fasica para nenos. Na actualidade traballa nun restaurante vexetariano de Vigo, despois de ter sido monicrequeira e asistente nunha librar\u00eda e nunha tenda de discos. No ano 2007 publicou o seu primeiro libro, \"Vidas post-it\", 46 microrrelatos con tem\u00e1tica moi diversa, pero sempre referidos a situaci\u00f3ns coti\u00e1s universais. En 2008 publicou o poemario \"Amor am\u00e9n\". En 2010 obtivo o premio Xerais coa novela \"Periferia\", unha historia sobre a precaridade coti\u00e1 e a falta de oportunidades nos suburbios."}
{"id": "70090", "revid": "98629", "url": "https://gl.wikipedia.org/wiki?curid=70090", "title": "Sigur R\u00f3s", "text": "Sigur R\u00f3s \u00e9 un grupo island\u00e9s de post-rock, con elementos de shoegazing e minimalismo. O nome \u00e9 island\u00e9s, pron\u00fanciase no Alfabeto Fon\u00e9tico Internacional e significa \"rosa de vitoria\".\nMembros.\nSigur R\u00f3s estaba composto orixinalmente por J\u00f3n \u00de\u00f3r Birgisson (\"J\u00f3nsi\", guitarra e voz), Georg H\u00f3lm (\"Goggi\", baixo) e \u00c1g\u00fast \u00c6var Gunnarsson (bater\u00eda). En 1999 ingresou na banda Kjartan Sveinsson (\"Kjarri\", teclado) para a publicaci\u00f3n de \"\u00c1g\u00e6tis byrjun\". Tam\u00e9n en 1999, trala gravaci\u00f3n deste disco, Orri P\u00e1ll D\u00fdrason substit\u00fae a \u00c1g\u00fast \u00c6var Gunnarsson na bater\u00eda.\nHistoria.\nJ\u00f3n \u00de\u00f3r Birgisson (\"J\u00f3nsi\"), Georg H\u00f3lm e \u00c1g\u00fast \u00c6var Gunnarsson formaron o grupo en Reiquiavik, Islandia, en agosto de 1994. O nome do grupo foi tomado da irm\u00e1 m\u00e1is nova de J\u00f3nsi, chamada Sigurr\u00f3s, que naceu o mesmo d\u00eda. O grupo axi\u00f1a asinou un contrato coa discogr\u00e1fica local Bad Taste. En 1997 lanzaron \"Von\" (\"Esperanza\") e en 1998 a colecci\u00f3n de remesturas \"Von brig\u00f0i\" (\"Vonbrig\u00f0i\" significa en island\u00e9s \"decepci\u00f3n\", pero \"Von brig\u00f0i\" significa \"alteraci\u00f3n da esperanza\"). En ingl\u00e9s, o \u00e1lbum \"Von brig\u00f0i\" \u00e9 co\u00f1ecido usualmente polo seu nome alternativo, \"Recycle Bin\" (\"papeleira de reciclaxe\".)\nO reco\u00f1ecemento internacional chegou en 1999 co lanzamento de \"\u00c1g\u00e6tis byrjun\" (\"Un bo comezo\"), para o que o grupo integrou a Kjartan Sveinsson.\nEn 2002 lanzouse o anticipado \u00e1lbum \"( )\". T\u00f3dalas canci\u00f3ns foron publicadas sen t\u00edtulo, sendo posteriormente publicados os seus nomes na p\u00e1xina web oficial. T\u00f3dalas canci\u00f3ns son cantadas completamente nunha linguaxe fon\u00e9tica improvisada chamada \"vonlenska\" (de \"von\", 'esperanza' e \"\u00edslenska\", 'island\u00e9s'), creada por J\u00f3n \u00de\u00f3r Birgisson, que integra sons do island\u00e9s. A raz\u00f3n \u00e9 que quen escoita o disco debe interpretar o seu propio significado das letras, que pode escribir nas p\u00e1xinas en branco que trae o libreto do \u00e1lbum.\nEn outubro de 2003 Sigur R\u00f3s, xunto con Radiohead, compuxeron m\u00fasica para a peza de danza de Merce Cunningham \"Split Sides\". As tres canci\u00f3ns de Sigur R\u00f3s foron chamadas \"Ba Ba/Ti Ki/Di Do\" e foron lanzadas en marzo de 2004. En outubro de 2004 distribu\u00eduse nos Estados Unidos e o Reino Unido o seu primeiro \u00e1lbum, \"Von\".O \u00e1lbum \"Takk...\" (\"Grazas...\"), foi lanzado o 3 de setembro de 2005 coa descarga legal do seu primeiro sinxelo, \"Gl\u00f3s\u00f3li\", publicado o 15 de agosto. Para os seguidores norteamericanos o sinxelo \"S\u00e6gl\u00f3pur\" foi posto a disposici\u00f3n para a s\u00faa descarga o 16 de agosto. \"Hopp\u00edpolla\", o segundo sinxelo oficial de \"Takk...\", foi lanzado o 28 de novembro xunto cunha nova mestura de estudio de \"Hafss\u00f3l\", unha canci\u00f3n que foi previamente lanzada pola banda no primeiro \u00e1lbum de 1997, \"Von\". A finais de 2005 lanzaron o EP \"S\u00e6gl\u00f3pur\", que incl\u00fae dous cd's, o primeiro con tres temas novos e o segundo con tres v\u00eddeos. O grupo tam\u00e9n escribiu o libreto do v\u00eddeo musical \"S\u00e6gl\u00f3pur\", que foi dirixido por eles.\nNo ano 2007 publicaron o \u00e1lbum de estudio \"Hvarf-Heim\", as\u00ed como un documental DVD, \"Heima\" da s\u00faa xira en Islandia no ver\u00e1n de 2006.\nSigur R\u00f3s venderon cerca de dous mill\u00f3ns de \u00e1lbums arredor do mundo.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Grupos musicais de Islandia]]\n[[Categor\u00eda:Grupos musicais de post-rock]]"}
{"id": "70091", "revid": "98629", "url": "https://gl.wikipedia.org/wiki?curid=70091", "title": "Xurxo II de Gran Breta\u00f1a", "text": "Xurxo II de Gran Breta\u00f1a e Hannover (en alem\u00e1n Georg Augustus von Hannover), nado no Schloss Herrenhausen, en Hannover, o 10 de novembro de 1683 e finado no castelo de Kensington o 25 de outubro de 1760, foi rei de Gran Breta\u00f1a e de Irlanda, duque de Br\u00fcnswick-Luneburgo (en Hannover) e Pr\u00edncipe elector do Sacro Imperio Romano Xerm\u00e1nico desde o 11 de xu\u00f1o de 1727 ata a s\u00faa morte. Foi o segundo soberano da Casa de Hannover e o \u00faltimo monarca brit\u00e1nico que dirixiu persoalmente as s\u00faas tropas nunha batalla (en Dettingen en 1743). As\u00ed mesmo, foi o \u00faltimo soberano ingl\u00e9s en nacer f\u00f3ra de Gran Breta\u00f1a.\nXurxo II foi famoso polos seus m\u00faltiples conflitos co seu pai e posteriormente co seu fillo (algo moi com\u00fan entre os soberanos da casa de Hannover). As s\u00faas relaci\u00f3ns coa s\u00faa muller foron moito mellores, a pesar das numerosas amantes que tivo. Xurxo II exerceu pouco control sobre a pol\u00edtica durante o principio do seu reinado, o goberno estaba dirixido polo primeiro (non-oficial) \"Primeiro Ministro\" Sir Robert Walpole.\nPrimeiros anos de vida.\nXurxo Augusto foi o primox\u00e9nito e \u00fanico home dos 2 fillos do duque Xurxo Lu\u00eds de Br\u00fcnswick-Luneburgo (futuro rei Xurxo I de Gran Breta\u00f1a) e de Sof\u00eda Dorotea de Br\u00fcnswick-Luneburgo. A acusaci\u00f3n de adulterio feita \u00e1 s\u00faa nai \u2014que nunca puido ser comprobada, a diferenza da do seu pai\u2014, provocou o divorcio dos seus proxenitores en 1694. Sof\u00eda foi encarcerada no castelo de Ahlden e nunca volveu ver aos seus fillos. Este feito traer\u00eda serias repercusi\u00f3ns nas relaci\u00f3ns entre pai e fillo, pois Xurxo nunca perdoou ao seu pai habelo separado da s\u00faa nai.\nCando Xurxo Lu\u00eds obtivo o ducado de Br\u00fcnswick-Luneburgo e o t\u00edtulo de elector de Hannover en 1698, o novo pr\u00edncipe Xurxo converteuse no presunto herdeiro do seu pai.\nMatrimonio e fillos.\nO 22 de agosto de 1705, no Schloss Herrenhausen, Xurxo casou con Carolina de Brandeburgo-Ansbach. Deste matrimonio naceron 9 fillos:\nFoi pai dun fillo ilex\u00edtimo con: Amelia Sof\u00eda de Wendt (1710 - Hannover, 20 de outubro de 1765), nomeada condesa de Yarmouth: Johann Luis (Hannover, 22 de abril de 1736 - Hannover, 10 de outubro de 1811), nomeado \"conde de Wallmoden-Gimborn\", sendo co\u00f1ecido con este t\u00edtulo; casado primeiro con Charlotte de Wangenheim e logo con Louise Christiane de Lichtenstein.\nLei de Instauraci\u00f3n.\nEn 1701, a Lei de Instauraci\u00f3n, ou Acta de Establecemento, estipulou que a coroa brit\u00e1nica pasar\u00eda \u00e1 avoa de Xurxo Augusto, a electora Sof\u00eda de Hannover, se o ent\u00f3n monarca reinante, Guillerme III, e a s\u00faa cu\u00f1ada, a princesa Ana, morresen sen descendencia. Baixo os termos desta Lei, Xurxo Augusto foi naturalizado ingl\u00e9s en 1705. Ana, que ascendera ao trono ingl\u00e9s en 1702, admitiuno na Orde da Xarreteira en 1706. Ademais, nomeouno duque de Cambridge, e m\u00e1is tarde ese mesmo ano, conde de Milford Haven, vizconde de Northallerton e bar\u00f3n de Tewkesbury.\nA ra\u00ed\u00f1a Ana morreu o 1 de agosto de 1714, pouco despois do falecemento da electora Sof\u00eda (8 de xu\u00f1o de 1714). Polo tanto, o fillo de Sof\u00eda, Xurxo Lu\u00eds, herdou o trono e foi coroado como rei Xurxo I. O fillo de Xurxo I, o pr\u00edncipe Xurxo Augusto, conv\u00e9rtese automaticamente en duque de Cornualla, duque de Rothesay e conde de Carrick. O seu pai nomeouno pr\u00edncipe de Gales e conde de Chester o 27 de setembro de 1714.\nO pr\u00edncipe de Gales segu\u00eda tendo unha relaci\u00f3n extremadamente dif\u00edcil co seu pai. Cando a princesa de Gales deu a luz ao seu sexto fillo, o pr\u00edncipe Xurxo Guillerme, en 1717, sobreveu un terrible preito familiar; o pr\u00edncipe de Gales insistiu que o duque de Newcastle (a quen o rei detestaba) fose o padri\u00f1o no bautizo do seu fillo, mentres que o rei elixira como padri\u00f1o ao seu irm\u00e1n, o duque de York e de Albany. Cando o pr\u00edncipe insultou en p\u00fablico ao seu pai, pux\u00e9rono baixo custodia temporalmente. Logo, o rei expulsou ao seu fillo do palacio de St. James, a residencia real, e exclu\u00edno de t\u00f3dalas cerimonias p\u00fablicas.\nO pr\u00edncipe de Gales utilizou todo os seus medios para alentar a oposici\u00f3n \u00e1 pol\u00edtica de Xurxo I. A s\u00faa residencia en Londres, Leicester House, converteuse nun lugar de reuni\u00f3n para os opositores do seu pai, inclu\u00edndo a Robert Walpole e Carlos Townshend, 2\u00ba vizconde de Townshend. En 1720, Walpole animou a Xurxo I e ao seu fillo a que se reconciliasen. Nese mesmo ano, Walpole volve aos seus cargos pol\u00edticos, dos cales fora exclu\u00eddo desde 1717.\nEn 1721, o desastre econ\u00f3mico da Compa\u00f1\u00eda dos Mares do Sur permitiu que Robert Walpole subise ao pin\u00e1culo do poder. Walpole e os Whigs eran dominantes na pol\u00edtica, porque Xurxo tem\u00eda que os Tories non apoiasen a sucesi\u00f3n disposta na Lei de Instauraci\u00f3n. O poder dos Whigs era tan grande que os Tories non obter\u00edan de novo o poder ata pasados 50 anos. Sir Robert Walpole controlou o goberno brit\u00e1nico pero, ao haberse posto de lado do rei, perdeu o favor do pr\u00edncipe de Gales.\nO reinado.\nXurxo II accedeu ao trono \u00e1 morte do seu pai, o 11 de xu\u00f1o de 1727, pero os conflitos familiares continuaron, agora entre el e o seu fillo Frederico Lu\u00eds, pr\u00edncipe de Gales. Ao parecer, o rei, planear\u00eda enviar ao seu fillo a un exilio nas colonias brit\u00e1nicas, pero, finalmente, desistiu desta idea. Xurxo foi coroado na abad\u00eda de Westminster o 4 de outubro. Encargaron o compositor Handel escribir catro himnos novos para a coroaci\u00f3n; un deles, \"Zadok o Sacerdote\", cantouse en cada coroaci\u00f3n desde ent\u00f3n.\nEsper\u00e1base que Xurxo, en canto chegase ao trono, despedir\u00eda a Sir Robert Walpole, que o traizoou ao formar parte do goberno do seu pai. As\u00ed mesmo, cr\u00edase con toda certeza que Walpole ser\u00eda substitu\u00eddo por Spencer Compton; Xurxo solicitou a Compton \u2014non a Walpole\u2014 escribir o seu primeiro discurso como soberano. Compton, con todo, solicitou a Walpole axuda para devandita tarefa, permitindo con iso que a esposa de Xurxo, a ra\u00ed\u00f1a Carolina \u2014unha ardente partidaria de Robert Walpole\u2014, declarase que Compton era un incompetente. Xurxo cambiou de parecer e, de acordo coa idea da s\u00faa esposa, conservou a Robert Walpole como Primeiro Ministro. Walpole ga\u00f1ou lentamente o favor real, asegurando unha xenerosa Lista Civil de 800.000 libras para o monarca.\nTam\u00e9n persuadiu a moitos pol\u00edticos Tories de aceptar a sucesi\u00f3n estipulada na Lei de Instauraci\u00f3n como v\u00e1lida. Agradecido, Xurxo II axudou a Robert Walpole a obter unha forte maior\u00eda parlamentaria creando varios pares (que sentar\u00edan na C\u00e1mara dos Lores) entre os Whigs.\nMentres viviu a ra\u00ed\u00f1a Carolina, a posici\u00f3n de Robert Walpole foi segura. Era o amo da pol\u00edtica interna, e exerceu un certo control sobre a pol\u00edtica estranxeira de Xurxo II. Mentres que Xurxo estaba impaciente por unha guerra en Europa, Walpole era m\u00e1is cauteloso. As\u00ed, en 1729, animou a Xurxo II que asinase un tratado de paz con Espa\u00f1a.\nProblemas familiares.\nA relaci\u00f3n de Xurxo co pr\u00edncipe de Gales empeorou durante a d\u00e9cada de 1730. Cando Frederico Lu\u00eds casou con Augusta de Saxonia-Gotha, estala a guerra aberta; Xurxo II dest\u00e9rrao, coa s\u00faa familia, da corte real en 1737. Logo de perder ao seu fillo, Xurxo tam\u00e9n perdeu \u00e1 s\u00faa esposa, que morreu o 20 de novembro de 1737. Cando ela lle pediu que volvese casar, el d\u00edxolle \u00ab\"Non, j'aurai des maitresses!\"\u00bb (\u00ab\u00a1Non, terei amantes!\u00bb). En 1734 fundou a Universidade Georg Augustus de Gotinga.\nEn contra do consello de Walpole, Xurxo II emb\u00e1rcase nunha nova guerra con Espa\u00f1a en 1739 (a Guerra da orella de Jenkins) que acabar\u00eda coa humillante derrota do almirante Edward Vernon, no sitio de Cartaxena de Indias en 1741. Europa estaba en guerra desde a morte do emperador Carlos VI en 1740. Disput\u00e1base o dereito da s\u00faa filla, Mar\u00eda Teresa, a sucedelo nos seus dominios austr\u00edacos. A guerra de Xurxo II con Espa\u00f1a converteuse rapidamente en parte da Guerra de Sucesi\u00f3n Austr\u00edaca.\nA Robert Walpole foille imposible evitar un importante conflito europeo. El tam\u00e9n tivo que facer fronte \u00e1 oposici\u00f3n de varios pol\u00edticos, encabezados por John Carteret, 2\u00ba bar\u00f3n Carteret (logo 2\u00ba conde Granville). Acusado de manipular as elecci\u00f3ns parlamentarias, Walpole retirouse en 1742 logo de vinte anos no seu cargo. O substitu\u00edu Spencer Compton, primeiro conde de Wilmington, que fora elixido por Xurxo II, tras a s\u00faa coroaci\u00f3n, para o cargo de Primeiro Ministro, e que non puido obter ent\u00f3n devandito posto debido \u00e1s manobras da ra\u00ed\u00f1a Carolina. Lord Wilmington, con todo, era s\u00f3 unha figura decorativa; o poder estaba en realidade nas mans de Lord Carteret. Cando Wilmington morreu en 1743, Henry Pelham tomou o seu lugar.\nA facci\u00f3n favorable \u00e1 guerra, liderada por Lord Carteret, tem\u00eda que se Mar\u00eda Teresa non chegaba ao trono austr\u00edaco, o poder de Francia en Europa aumentar\u00eda notablemente. Xurxo II accedeu a enviar tropas a Europa, aparentemente para axudar a Mar\u00eda Teresa, pero en realidade para evitar que as tropas inimigas marchasen sobre Hannover. O ex\u00e9rcito brit\u00e1nico non loitara nunha guerra europea importante desde hab\u00eda case vinte anos, durante os cales o goberno descoidara gravemente o seu mantemento. Con todo, Xurxo II enviou as s\u00faas tropas a Europa entusiasmado. El acompa\u00f1ounos persoalmente, conduc\u00edndoos na batalla de Dettingen en 1743, sendo o \u00faltimo monarca brit\u00e1nico en mandar \u00e1s s\u00faas tropas en batalla. O ex\u00e9rcito estaba ao mando directo do seu fillo predilecto, o pr\u00edncipe Guillerme Augusto, duque de Cumberland. A guerra non foi ben recibida polo pobo brit\u00e1nico, que pensaba que Xurxo II e Lord Carteret prexudicaban os intereses brit\u00e1nicos en favor dos Hannover.\nNamentres, os opositores franceses de Xurxo II organizaron unha nova rebeli\u00f3n xacobita durante a Guerra de Sucesi\u00f3n Austr\u00edaca. O fillo de Jacobe II, Xacobe Francisco Estuardo (o \"Vello Pretendente\") levara a cabo d\u00faas rebeli\u00f3ns anteriores; a rebeli\u00f3n de 1715 (\"\"os Quince\"), logo da cal fuxiu a Francia, e a rebeli\u00f3n de 1719 (\"os Dezanove\"\") que foi tan d\u00e9bil que chegou a ser absurda. O fillo do Vello Pretendente, Carlos Eduardo Estuardo (\"xentil Pr\u00edncipe Carlos\"), con todo, dirixiu unha rebeli\u00f3n moito m\u00e1is importante en favor do seu pai en 1745. Os \"Corenta e Cinco\", como foi co\u00f1ecida, estivo a piques de destronar a Xurxo II.\nO pr\u00edncipe Carlos desembarcou en Escocia en xullo de 1745. Moitos escoceses eran leais \u00e1 s\u00faa causa; logra derrotar \u00e1s forzas brit\u00e1nicas en setembro. Ent\u00f3n tratou de entrar en Inglaterra, onde ata os cat\u00f3licos romanos parec\u00edan host\u00eds \u00e1 invasi\u00f3n. O rei Lu\u00eds XV de Francia, que prometera enviar 12 mil soldados para axudar \u00e1 rebeli\u00f3n, nunca os enviou. Un ex\u00e9rcito brit\u00e1nico ao mando do duque de Cumberland, mentres tanto, obrigou aos xacobitas a retroceder a Escocia. O 16 de abril de 1746 Carlos enfrontouse ao duque de Cumberland na batalla de Culloden, a \u00faltima batalla que se librar\u00eda en chan brit\u00e1nico. As minguadas tropas xacobitas foron derrotadas polos brit\u00e1nicos. O pr\u00edncipe Carlos escapou a Francia, pero moitos dos seus partidarios escoceses foron capturados e executados. O movemento xacobita foi derrotado definitivamente; non se fixo ningunha outra tentativa seria de restauraci\u00f3n da casa de Estuardo.\nMentres isto ocorr\u00eda en Escocia, continuaba a Guerra de Sucesi\u00f3n Austr\u00edaca. As\u00ednase a paz en 1748, reco\u00f1ec\u00e9ndose como emperatriz a Mar\u00eda Teresa, a cal, m\u00e1is tarde rompe a alianza con Gran Breta\u00f1a, xulg\u00e1ndoa pouco fiable.\n\u00daltimos anos.\nDesde ent\u00f3n e ata a s\u00faa morte, Xurxo non tomou ning\u00fan interese activo en pol\u00edtica ou en guerras. Durante os seus \u00faltimos anos est\u00e1base pondo en marcha a Revoluci\u00f3n Industrial, mentres que a poboaci\u00f3n crec\u00eda rapidamente. A dominaci\u00f3n brit\u00e1nica na India aumentou coas vitorias de Robert Clive nas batallas de Arcot e a batalla de Plassey.\nAta 1752, en Gran Breta\u00f1a rex\u00eda o Calendario Xuliano, pero nese ano adoptou por fin o calendario gregoriano. O cambio de calendario requiriu a omisi\u00f3n de 11 d\u00edas; o 2 de setembro foi seguido polo 14 de setembro. Ademais, o 1 de xaneiro converteuse no principio oficial do Ano Novo, en lugar do 25 de marzo. O 1 de xaneiro \u00fasase oficialmente desde ent\u00f3n como principio do Ano Novo, pero o 25 de marzo a\u00ednda se conservou durante bastante tempo no uso normal. Tam\u00e9n, para asegurar a consistencia ao gardar os rexistros financeiros, e para previr que os pagos anuais non fallasen baixo o pretexto do cambio do Calendario, o Ano Fiscal non foi cambiado, co resultado de que, desde ent\u00f3n, no Reino Unido o ano fiscal comeza cada 6 de abril.\nO Primeiro Ministro de Xurxo, Henry Pelham, morreu en 1754, sendo sucedido polo seu irm\u00e1n, Thomas Pelham-Holles, primeiro duque de Newcastle, e logo por William Cavendish, 4\u00ba duque de Devonshire, en 1756. Outro ministro notable foi William Pitt (Pitt \"o Vello\"). Pitt foi designado Secretario de Estado durante a administraci\u00f3n do duque de Devonshire, pero se ga\u00f1ou a aversi\u00f3n do rei cando, anos antes, op\u00faxose \u00e1 participaci\u00f3n brit\u00e1nica na Guerra de Sucesi\u00f3n Austr\u00edaca. A hostilidade f\u00edxose evidente na cr\u00edtica de Xurxo aos discursos de Pitt a principios de 1757. En abril do mesmo ano, Xurxo II despediu a Pitt, pero o repuxo no seu cargo m\u00e1is tarde. Ao mesmo tempo, o duque de Newcastle volveu ocupar o cargo de Primeiro Ministro.\nComo Secretario de Estado para o Departamento do Sur, William Pitt o Vello dirixiu a pol\u00edtica durante a Guerra dos Sete Anos (que se pode ver como unha continuaci\u00f3n da Guerra de Sucesi\u00f3n Austr\u00edaca). A emperatriz Mar\u00eda Teresa fixo unha alianza cos seus anteriores inimigos, Rusia e Francia, e volveuse inimiga de Gran Breta\u00f1a e de Hannover. Xurxo II temeu que esta nova alianza invadise Hannover; por iso, aliouse con Prusia. Gran Breta\u00f1a, Hannover e Prusia v\u00edronse fronte a moitos poderes europeos, inclu\u00edndo Austria, Rusia, Francia, Suecia e Saxonia. A guerra trasladouse de Europa a Norteam\u00e9rica (onde o conflito foi co\u00f1ecido como a Guerra Franco-India) e \u00e1 India (onde foi chamada a Segunda Guerra Carn\u00e1tica).\nXurxo II morreu no palacio de Kensington, o 25 de outubro de 1760, aos 76 anos de idade \u2014v\u00edtima dunha disecci\u00f3n a\u00f3rtica mentres usaba o seu retrete\u2014, sendo sepultado na abad\u00eda de Westminster."}
{"id": "70093", "revid": "1677", "url": "https://gl.wikipedia.org/wiki?curid=70093", "title": "Xorxe II de Gran Breta\u00f1a", "text": ""}
{"id": "70096", "revid": "98629", "url": "https://gl.wikipedia.org/wiki?curid=70096", "title": "P\u00edllara real", "text": "A p\u00edllara real \"(Charadrius hiaticula)\" \u00e9 unha ave lim\u00edcola de pequeno tama\u00f1o da familia \"Charadriidae\".\nDescrici\u00f3n.\nSon aves de entre 18 e 20\u00a0cm de lonxitude e entre 40 e 80 gramos de peso. As \u00e1s abertas miden de 40 a 55\u00a0cm de punta a punta. Te\u00f1en a plumaxe da parte superior do corpo casta\u00f1a agrisada e a da parte inferior branca. Te\u00f1en unha pucha marr\u00f3n na cabeza, a testa branca e unha m\u00e1scara negra \u00f3 redor dos ollos. O papo \u00e9 branco, cunha faixa negra ancha. O peteiro e curto, escuro na parte dianteira e amarelo cara a atr\u00e1s. As patas son amareladas e os ollos negros. Difer\u00e9ncianse da moi semellante pero algo m\u00e1is pequena p\u00edllara semipalmada \"(Charadrius semipalmatus)\", por teren s\u00f3 os d\u00faas dedas exteriores dos p\u00e9s lixeiramente palmadas, mentres que este as ten as tres.\nA coloraci\u00f3n de machos e femias e semellante, pero os exemplares novos son de cores m\u00e1is escuras, coa banda peitoral a mi\u00fado incompleta, o bico uniformemente escuro e patas grises amareladas.\nH\u00e1bitat e distribuci\u00f3n.\nCr\u00edan preferentemente en zonas costeiras abertas e sen vexetaci\u00f3n. Alg\u00fans exemplares cr\u00edan no interior, en zonas de augas interiores.\nA s\u00faa \u00e1rea de reproduci\u00f3n abrangue o norte de Eurasia, chegando en Europa ata o norte de Francia, e a zona \u00e1rtica do Canad\u00e1. Son aves migratorias e pasan o inverno nas costas mediterr\u00e1neas, africanas e do suroeste de Asia, por ben que moitos exemplares de Francia e \u00c1frica.\nSubespecies.\nA especie div\u00eddese en tres subespecies, diferenciadas por pequenos cambios de tama\u00f1o e cor:\n\"C. h. hiaticula\" e \"C. h. tundrae\" est\u00e1n inclu\u00eddas entre as aves protexidas polo acordo do AEWA.\nAlimentaci\u00f3n.\nAlim\u00e9ntanse de vermes, caracois, crust\u00e1ceos, insectos e ar\u00e1cnidos. A caza faise coma no caso doutras p\u00edllaras con carreiras seguidas de paradas bruscas para cacha-las presas co bico.\nReproduci\u00f3n.\nSon aves moi territoriais durante a \u00e9poca de cr\u00eda. En marzo comezan a ocupar un territorio de cr\u00eda. Cr\u00edan entre maio e agosto. O ni\u00f1o \u00e9 unha pequena depresi\u00f3n no chan, acondicionada con pedri\u00f1as e materiais deixados pola marea, por ben que, \u00e1s veces, \u00e9 un simple burato sen m\u00e1is. Po\u00f1en uns catro ovos da cor da area con manchas escuras, que chocan \u00e1mbolos dous membros da parella entre 23 e 25 d\u00edas. Os polos poden voar cando te\u00f1en tres ou catro semanas e son capaces de reproducirse antes de cumprir o primeiro ano de vida. Se un depredador potencial se achega \u00f3s polos os adultos af\u00e1stanse deles mirando de atraer \u00f3 intruso e finxindo que te\u00f1en unha ala rota. Cando conseguen afastar \u00f3 inimigo dos polos botan a voar."}
{"id": "70101", "revid": "23204", "url": "https://gl.wikipedia.org/wiki?curid=70101", "title": "Trol", "text": "Un trol (do n\u00f3rdico \"troll\") \u00e9 un temible membro dunha m\u00edtica raza antropomorfa do folclore escandinavo. O seu papel nos mitos cambia desde xigantes diab\u00f3licos \u2013similares aos ogros dos contos de fadas ingleses\u2013 ata teimados salvaxes m\u00e1is parecidos a homes que viven baixo terra en outeiros ou mont\u00edculos, inclinados ao roubo e o rapto de humanos que, no caso dos infantes, eran substitu\u00eddos por nenos cambiados. Tam\u00e9n se lles pode chamar \u00abxente do outeiro\u00bb ou \u00abdo mont\u00edculo\u00bb. Nos contos das illas Shetland e Orcadas, os troles son chamados \"trowes\".\nOs troles no folclore escandinavo.\nOs troles, que adoitan amorear ouro, son unhas das criaturas m\u00e1is frecuentes nos contos de fadas escandinavos, m\u00e1is com\u00fans incluso que os elfos, ananos, meigas ou xigantes (hai que dicir que nestes contos de fadas non hai unha distinci\u00f3n clara entre meigas e troles femia, como tampouco entre troles macho e xigantes). Aparecen descritos baixo calquera tama\u00f1o, podendo ser tan enormes como xigantes ou tan pequenos como ananos. Non obstante, sempre se lles considera posuidores dunha pobre intelixencia (especialmente os machos, mentres que as femias ou \"trollkonor\" poden ser bastante maliciosas), un nariz grande, brazos longos, peludos e non demasiado agraciados (excepto algunhas femias). Nos contos de fadas escandinavos, os troles xeralmente v\u00f3lvense de pedra \u00f3 contacto coa luz solar. Esta debilidade comp\u00e1rtena cos \"Svartalfar\" (elfos escuros) e os ananos n\u00f3rdicos.\nOs troles viven no bosque e nas monta\u00f1as e \u00e1s veces raptan nenos obrig\u00e1ndoos a vivir con eles (especialmente princesas). De cando en vez, atr\u00e9vense incluso a roubar un beb\u00e9 acabado de nacer, deixando en troques un dos seus propios pequenos. Os nenos suecos m\u00e1is novos cren a mi\u00fado nos troles, e unha maneira de ensinarlle \u00f3s nenos a cepillarse os dentes \u00e9 dicirlles que \u00e9 para desfacerse duns \"dentes de trol\" moi pequeni\u00f1os, porque se non lles far\u00e1n buracos nos dentes.\nNos contos das illas Shetland e \u00d3rcadas, os troles denom\u00ednanse \"Trowe\", que \u00e9 unha variante escocesa do trol n\u00f3rdico.\nOs troles na ficci\u00f3n moderna.\nNa literatura.\nNa literatura infantil sueca, os troles non son malos por natureza, sen\u00f3n primitivos e incomprendidos. As s\u00faas falcatruadas d\u00e9bense a unha combinaci\u00f3n dos trazos da personalidade humana m\u00e1is b\u00e1sicos e com\u00fans, como a envexa, o orgullo, a avaricia, a inxenuidade, a ignorancia e maila estupidez. Nalg\u00fans contos de principios do s\u00e9culo XX, concretamente de \"Elsa Beskow\", os troles son tam\u00e9n descritos como unha raza ind\u00edxena de cazadores e recolectores que foxen da invasi\u00f3n da civilizaci\u00f3n humana, polo que cando o home constr\u00fae unha estrada, os troles desaparecen da zona.\nA autora finlandesa de lingua sueca Tove Jansson, acadou fama e reco\u00f1ecemento internacional grazas \u00e1 familia de troles Mumin.\nNo mundo de J. R. R. Tolkien, os troles son uns humanoides creados na Primeira Idade do mundo por Melkor, moi altos (miden en torno \u00f3s 10 p\u00e9s/3 metros de altura) pero de pobre intelixencia, que cando se ven expostos \u00e1 luz solar, v\u00f3lvense de pedra. No \"O Se\u00f1or dos Aneis\", unha nova raza de troles aparece, os chamados Uruk-hai que, a diferenza dos troles correntes, son capaces de viviren \u00e1 luz do sol.\nNa serie de libros sobre o \"Mundodisco\" de Terry Pratchett, os troles son grandes criaturas sil\u00edceas, \u00e9 dicir, de composici\u00f3n rochosa. Segundo van crecendo e fac\u00e9ndose maiores, pasan de simples croios a enormes monta\u00f1as. Te\u00f1en unha tendencia \"cultural\" cara \u00e1 violencia, e a s\u00faa intelixencia \u00e9 inversamente proporcional \u00e1 temperatura ambiente, torn\u00e1ndoos notablemente necios en climas temperados ou c\u00e1lidos. O bar \"O Tambor Roto\" ten troles como gardas de seguridade, que a mi\u00fado se comen \u00f3s malos clientes.\nNo mundo de Harry Potter, os troles son xigantescos monstros que matan a quen queira que atopan. En \"Harry Potter e a pedra filosofal\", Harry e Ron Weasley salvan a Hermione Granger dun trol da monta\u00f1a adulto. Na pel\u00edcula (igual que na pel\u00edcula \"O Se\u00f1or dos Aneis\"), o trol foi animado por ordenador. Hai outras poucas menci\u00f3ns posteriores dos troles: por exemplo, rumoreouse que a Firebolt (vasoira voadora \u00faltimo modelo) de Harry , que Dolores Umbridge \"confiscou\" foi custodiada por troles. Uns \"Troles de Seguridade\" son tam\u00e9n mencionados en varias ocasi\u00f3ns, xa que aparentemente poden ser contratados como gardi\u00e1ns.\nNas novelas do paleont\u00f3logo e escritor finland\u00e9s (que, curiosamente, tam\u00e9n escribe en sueco) \"Bj\u00f6rn Kurt\u00e9n\", como por exemplo, \"A Danza do Tigre\", os neandertais son chamados \"troles\" polo home moderno.\nNa cultura popular.\nOs troles te\u00f1en unha gran presenza en t\u00f3dalas obras de corte fant\u00e1stico, e polo tanto, te\u00f1en cabida como personaxes destacados en xogos de rol ou mesmo videoxogos."}
{"id": "70104", "revid": "98629", "url": "https://gl.wikipedia.org/wiki?curid=70104", "title": "544", "text": "Outros.\nHistoria ano a ano"}
{"id": "70107", "revid": "89787", "url": "https://gl.wikipedia.org/wiki?curid=70107", "title": "Viking metal", "text": "O viking metal \u00e9 un estilo con orixes no black metal e a m\u00fasica folk n\u00f3rdica, caracterizado polas s\u00faas letras e tem\u00e1ticas centradas na mitolox\u00eda n\u00f3rdica, o paganismo n\u00f3rdico e a era viquinga. Algunhas das caracter\u00edsticas musicais com\u00fans nos grupos inclu\u00eddos neste x\u00e9nero son os estilos pesados e lentos de guitarra, os coros en forma de himno, uso conxunto de voces limpas e gritos, uso de instrumentos propios da m\u00fasica folk e inclusi\u00f3n de teclados para xerar un efecto musical atmosf\u00e9rico. Este x\u00e9nero comezou a desenvolverse nos anos 1980 e 1990 como forma de rexeitar o satanismo e ocultismo propios do black metal, acollendo no seu lugar a mitolox\u00eda n\u00f3rdica dos viquingos e o paganismo como forma de oposici\u00f3n ao cristianismo. Presenta similitudes na l\u00edrica, sons e tem\u00e1tica ao pagan metal, a\u00ednda que este \u00faltimo presenta un rango mitol\u00f3xico m\u00e1is amplo e un uso m\u00e1is extensivo da instrumentaci\u00f3n folk.\nO grupo sueco Bathory acred\u00edtase como o pioneiro deste estilo cos seus \u00e1lbums \"Blood Fire Death\" de 1988 e \"Hammerheart\" de 1990. Os noruegueses Enslaved seguiron estes pasos cos \u00e1lbums \"Hordanes Land\" de 1993 e \"Vikingligr Veldi\" de 1994. Burzum, Emperor, Einherjer, e Helheim, entre outros grupos, continuaron desenvolvendo o x\u00e9nero a comezos e mediados dos anos 1990. Os grupos de death metal Unleashed e Amon Amarth tam\u00e9n adoptaron estas tem\u00e1ticas viquingas, ampliando o estilo dende a s\u00faa orixe no black metal cara outros x\u00e9neros."}
{"id": "70108", "revid": "12452", "url": "https://gl.wikipedia.org/wiki?curid=70108", "title": "Trol (videoxogos)", "text": ""}
{"id": "70109", "revid": "56817", "url": "https://gl.wikipedia.org/wiki?curid=70109", "title": "538", "text": "Outros.\nHistoria ano a ano"}
{"id": "70110", "revid": "23204", "url": "https://gl.wikipedia.org/wiki?curid=70110", "title": "397", "text": "Outros.\nHistoria ano a ano"}
{"id": "70111", "revid": "23204", "url": "https://gl.wikipedia.org/wiki?curid=70111", "title": "Forcalquier", "text": "Forcalquier \u00e9 unha comuna do departamento de Alpes-de-Haute-Provence, da rexi\u00f3n Provence-Alpes-C\u00f4te d'Azur, Francia. Ti\u00f1a 4.650 habitantes en 2004."}
{"id": "70129", "revid": "1131", "url": "https://gl.wikipedia.org/wiki?curid=70129", "title": "Verbo Xido (grupo ecoloxista)", "text": "A Asociaci\u00f3n Ecoloxista e Cultural de Terra de Montes \"Verbo Xido\" creouse en febreiro de 2001 co prop\u00f3sito de promover actividades culturais, etnogr\u00e1ficas e medioambientais na bisbarra de Terra de Montes, nos concellos de Cerdedo-Cotobade, Forcarei, Beariz e parte do resto dos territorios que compo\u00f1en historicamente a bisbarra.\nHistoria e caracter\u00edsticas.\nEntre os seus obxectivos \u00e9 de salientar a promoci\u00f3n, potenciaci\u00f3n e desenvolvemento do Centro Etnogr\u00e1fico de Terra de Montes (CETMO), domicilio social da Asociaci\u00f3n.\nDestaca a colaboraci\u00f3n co Centro Etnogr\u00e1fico de Terra de Montes de Soutelo de Montes, un museo nacido por iniciativa privada. Neste centro organ\u00edzanse conxuntamente exposici\u00f3ns e charlas, ademais de visitas guiadas para colexios.\nIntegrouse na Asociaci\u00f3n pola Defensa da R\u00eda de Pontevedra, e na plataforma Nunca M\u00e1is.\nAdemais do seu voceiro, a publicaci\u00f3n \"Verbo Xido\", te\u00f1en editado varios libros:"}
{"id": "70130", "revid": "22570", "url": "https://gl.wikipedia.org/wiki?curid=70130", "title": "Arco, Renfe", "text": "Arco foi un servizo comercial de viaxeiros de Renfe Operadora en Espa\u00f1a. Usaba trens que xurdiron dunha profunda transformaci\u00f3n realizada aos coches B11x-10200 (serie 10000 de segunda clase) de Renfe, dot\u00e1ndoos de novos \"bogies\" aptos para 220\u00a0km/h. En esencia son unha versi\u00f3n mellorada do Diurno.\nHistoria.\nO proxecto \"Arco\" foi lanzado por Renfe no ano 2001, cando decidiu crear un servizo de \"Longa Distancia\" entre Portbou, Barcelona, Valencia, Alacant e Murcia, para complementar a trens Talgo e Euromed facendo m\u00e1is paradas intermedias.\nPara iso, Renfe colleu 41 coches \"B11x-10200\" (pertencentes \u00e1 Serie 10000) e nas s\u00faas instalaci\u00f3ns de Los Prados (M\u00e1laga) levou a cabo a s\u00faa reforma, que consistiu nunha total renovaci\u00f3n do interior, carenado dalg\u00fans elementos, e uns bogies totalmente innovadores para os coches de viaxeiros de Renfe, que son unha modificaci\u00f3n do bogie \"GC-1\" de CAF, son denominados \"GC-3\" e permiten alcanzar os \"200 km/h\" cun alto grao de confort para o viaxeiro. Nace as\u00ed a \"Serie 2000\".\nA parte do \"Arco Portbou-Alacant\" mencionado anteriormente, cr\u00e9ase no mesmo ano o servizo \"Arco Garc\u00eda Lorca\", que substit\u00fae ao antigo Diurno do mesmo nome; o nome c\u00e1mbiase de \"Diurno\" a \"Arco\" xa que no canto de usarse coches \"Serie 9000\" usaranse os renovados Serie 2000, m\u00e1is modernos e con maior velocidade m\u00e1xima. O principal inconveniente v\u00e9n cando se producen problemas de freado no tren a grandes velocidades cando a composici\u00f3n supera os tres coches de lonxitude. Estes problemas non son solucionados e o \"Arco Garc\u00eda Lorca\" \u00e9 limitado a 160\u00a0km/h, igual que o anterior \u00abDiurno\u00bb.\nA partir de maio de 2008, o Diurno A Coru\u00f1a/Vigo-Ir\u00fan/Bilbao foi substitu\u00eddo polo \"Arco Cami\u00f1o de Santiago\", que fac\u00eda o mesmo percorrido pero con coches da \"Serie 2000\". Na actualidade este mesmo tren opera baixo a marca Intercity.\nNalgunhas ocasi\u00f3ns complet\u00e1ronse os trens \"Arco\" con coches da serie 9000, de inferior calidade.\nServizos prestados.\nArco \"Camino de Santiago\".\nO Arco \"Camino de Santiago\" estaba formado por d\u00faas ramas con destino e orixe diferentes pero que circulaban xuntas entre as estaci\u00f3ns de Miranda de Ebro e Ourense. Substitu\u00eduse por un Intercity.\nArco A Coru\u00f1a-Monforte de Lemos.\nEste tren foi posto en servizo en 2008 para enlazar en Monforte de Lemos co tren diario \"Alvia\" que circula entre Barcelona e Vigo. Antigamente o servizo era cuberto por un Talgo que se divid\u00eda en Monforte en d\u00faas ramas \u00e1 Coru\u00f1a e Vigo, pero coa substituci\u00f3n deste por un Alvia, deixou de prestarse o servizo \u00e1 Coru\u00f1a, xa que a v\u00eda entre Monforte e A Coru\u00f1a carece de electrificaci\u00f3n.\nDeixou de funcionar coa posta en marcha da li\u00f1a de alta velocidade entre A Coru\u00f1a e Ourense.\nArco \"Garc\u00eda Lorca\".\nEn orixe, o \"Arco Garc\u00eda Lorca\" era un \u00fanico tren formado por varias ramas que se axustaban e desacomplaban en diferentes estaci\u00f3ns ao longo do percorrido. Desde agosto de 2011 o tren \"Garc\u00eda Lorca\" foi dividido de modo que s\u00f3 dispu\u00f1a de d\u00faas ramas: unha Barcelona-M\u00e1laga e unha Barcelona-Sevilla, que se un\u00edan en C\u00f3rdoba. Desde ent\u00f3n as ramas de Badaxoz, Granada e Almer\u00eda eran trens \"Arco\" independentes que ti\u00f1an transbordo garantido \u00e1 composici\u00f3n principal.\nO 11 de setembro de 2011, os trens \"Arco\" das d\u00faas ramas Barcelona-M\u00e1laga e Barcelona-Sevilla foron substitu\u00eddos por d\u00faas composici\u00f3ns da serie 490 de Renfe en servizo Alaris, que tam\u00e9n circulan axustadas a partir de C\u00f3rdoba. Af\u00f3rrase algo m\u00e1is dunha hora en ambos os traxectos co cambio xa que estas composici\u00f3ns si chegan aos 200\u00a0km/h, mentres que os coches Arco s\u00f3 alcanzaban esta velocidade con composici\u00f3ns m\u00e1is curtas das utilizadas no \"Garc\u00eda Lorca\"; os prezos subiron lixeiramente con respecto \u00e1s tarifas aplicadas nos trens \"Arco\". A cambio, a cantidade de prazas \u00e1 venda diminu\u00edu, pasouse dunha oferta de 620 prazas a unha de 320, a pesar da boa ocupaci\u00f3n do servizo.\nA rama de Granada e Almer\u00eda circulaba alternativamente, sa\u00edndo pola ma\u00f1\u00e1 dunha cidade en direcci\u00f3n Linares-Baeza e regresando pola tarde \u00e1 cidade contraria. Os martes non circulaba. No cambio de horarios do 11 de decembro de 2011 foron substitu\u00eddos por trens de Media Distancia no mesmo percorrido.\nArco Portbou-Murcia.\nFoi o primeiro servizo \"Arco\" creado, e un\u00eda Portbou con Barcelona, Valencia, Alacant e Murcia, a trav\u00e9s do Corredor mediterr\u00e1neo. Circulou desde o ano 2001 ata o 2008, cando foi substitu\u00eddo por unha unidade Serie 490 en servizo Alaris que xa s\u00f3 un\u00eda Barcelona con Alacant, sen chegar a Portbou e Murcia. A composici\u00f3n deste \"Arco\" era fixa de tres coches: un de clase \"Preferente\", un de clase \"Turista\", e no centro da composici\u00f3n un coche mixto \"Cafeter\u00eda/Turista\"; eran arrastrados sempre por locomotoras Serie 252. A esta composici\u00f3n si se lle permit\u00eda alcanzar os 200\u00a0km/h xa que a formaban s\u00f3 tres coches."}
{"id": "70133", "revid": "12452", "url": "https://gl.wikipedia.org/wiki?curid=70133", "title": "Hugh the younger Depenser", "text": ""}
{"id": "70141", "revid": "2338", "url": "https://gl.wikipedia.org/wiki?curid=70141", "title": "Instrumento musical de corda", "text": ""}
{"id": "70143", "revid": "27155", "url": "https://gl.wikipedia.org/wiki?curid=70143", "title": "An\u00e9lidos", "text": "Os an\u00e9lidos (Annelida, do lat\u00edn \"annelus\", \"anel pequeno\", e o elemento \"-ida\", plural de \"-idus\", do grego -\u03af\u03b4\u03b5\u03c2 \"-\u00eddes\", de \u03b5\u03af\u03b4\u03bf\u03c3 \"e\u00eddos\", \"aparencia\" \"aspecto\") son un gran filo de animais invertebrados triplobl\u00e1sticos, prot\u00f3stomos, esquizocelomados, con simetr\u00eda bilateral, corpo segmentado en aneis e carentes de ap\u00e9ndices articulados.\nO corpo dos an\u00e9lidos est\u00e1 composto por numerosos met\u00e1meros ou aneis similares entre si. A s\u00faa anatom\u00eda interna reficte a externa, con repetici\u00f3n de diversos \u00f3rganos en cada met\u00e1mero.\nDescrib\u00edronse m\u00e1is de 16.700 especies, que incl\u00faen os vermes mari\u00f1os poliquetos, as lombrigas de terra e as samesugas. Enc\u00f3ntranse na maior\u00eda dos ambientes h\u00famidos, sobre todo no mar, pero tam\u00e9n en auga doce, e incluso hai especies terrestres.\nC\u00f3mpre aclarar que na linguaxe popular adoita reunirse a varios grupos de invertebrados baixo o nome de \"vermes\", termo sen ning\u00fan valor taxon\u00f3mico; moitas das semellanzas entre estes filos de vermes son converxencias evolutivas sen ning\u00fan valor filogen\u00e9tico. Non todos os vermes son an\u00e9lidos. Existen diversos invertebrados co corpo brando, alongado e cil\u00edndrico que non pertencen ao grupo dos an\u00e9lidos. \u00c9 o caso, por exemplo, dos nematodos ou dos platihelmintos, e dalg\u00fans artr\u00f3podos, como os cemp\u00e9s, as larvas (bechos) das moscas ou as eirugas que dan lugar \u00e1s bolboretas.\nCaracter\u00edsticas.\nOs an\u00e9lidos son vermes segmentados, xeralmente de forma cil\u00edndrica, e de tama\u00f1os que van desde 1\u00a0mm at\u00e9 m\u00e1is de 3 m.\nNeste grupo int\u00e9granse as mi\u00f1ocas (oligoquetos), as samesugas (hirud\u00edneos\") e os vermes mari\u00f1os (\"poliquetos\") ademais doutros grupos menos co\u00f1ecidos como branquiobd\u00e9lidos, acantobd\u00e9lidos e aelosom\u00e1tidos.\nA maior\u00eda das especies son de vida libre, mais hai especies comensais e mesmo parasitas.\nA\u00ednda que a maior diversidade de an\u00e9lidos at\u00f3pase no mar, son tam\u00e9n com\u00fans en todos os sistemas de augas continentais, tanto superficiais como suberr\u00e1neas e no medio terrestre en ambientes h\u00famidos.\nO corpo dos an\u00e9lidos comeza, na s\u00faa parte anterior nun elemento chamado prostomio ao que segue un n\u00famero vari\u00e1bel de segmentos (aneis) e remata nun elemento final chamado pixidio, no que se abre o ano.\nUnha das caracter\u00edsticas m\u00e1is salient\u00e1beis do filo \u00e9 a verdadeira segmentaci\u00f3n (metamerismo) do seu corpo (ag\u00e1s prostomio e pixidio).\nO corpo est\u00e1 formado por unha serie lonxitudinal de unidades repetidas e semellantes chamados segmentos ou met\u00e1meros, que conte\u00f1en cada un deles importantes estruturas anat\u00f3micas e funcionais (como son os ganglios nerviosos, os nefridios, ou os compartimentos cel\u00f3micos).\nOutra das caracter\u00edsticas esenciais dos an\u00e9lidos \u00e9 a presenza, en xeral, de sedas. As sedas ou quetas son estruturas de quitina dispostas en feixes ou paquetes en cada un dos segmentos e que emerxen, xa directamente da superficie do corpo, xa dunhas expansi\u00f3ns da superficie corporal chamadas par\u00e1podos que serven fundamentalmente para o desprazamento do animal.\nOs an\u00e9lidos que non pos\u00faen sedas est\u00e1n xeralmente provistos dunha ou d\u00faas ventosas que utilizan para a locomoci\u00f3n ou ben para ancorarse nun hospedador.\nAnatom\u00eda.\nA parede corporal est\u00e1 formada por unha epiderme cun n\u00famero vari\u00e1bel de c\u00e9lulas glandulares e recuberta por unha fina cut\u00edcula e d\u00faas ou tres capas musculares.\nEn numerosos an\u00e9lidos a respiraci\u00f3n \u00e9 por simple difusi\u00f3n a trav\u00e9s da parede do corpo, pero noutros moitos existen estruturas especializadas a xeito de branquias.\nO sistema nervioso est\u00e1 formado por un par de ganglios cerebroides m\u00e1is ou menos fusionados que se unen a un ou dous cord\u00f3ns nerviosos ventrais e tam\u00e9n ganglionares mediante dous conectivos que rodean \u00e1 farinxe (circunfar\u00ednxeos).\nO sistema circulatorio \u00e9 pechado e o l\u00edquido hem\u00e1tico circula por unha rede de vasos e capilares. Destes vasos destaca un grande vaso lonxitudinal dorsal e outro ventral. En moitos hirud\u00edneos (samesugas) non existen verdadeiros vasos sangu\u00edneos: as substancias e os gases transp\u00f3rtanse polo l\u00edquido hemoc\u00e9lico que circula por un sistema cel\u00f3mico.\nO aparato dixestivo \u00e9 completo, recto e simple, a\u00ednda que presenta diferentes graos de especializaci\u00f3n rexional pod\u00e9ndose distinguir (segundo a s\u00faa orixe embrionaria) un estomodeo (tramo anterior, de orixe ectod\u00e9rmica) un mesodeo (tramo medio, de orixe endod\u00e9rmica) e un proctodeo (tramo posterior, de orixe ectod\u00e9rmica).\nA excreci\u00f3n real\u00edzase principalmente mediante nefridios, que son \u00f3rganos metam\u00e9ricos pares que comunican as cavidades cel\u00f3micas co exterior mediante unha serie de poros.\nReproduci\u00f3n.\nO aparato reprodutor, as estratexias reprodutoras e o desenvolvemento son vari\u00e1beis entre os diferentes grupos de an\u00e9lidos.\nNos poliquetos hai individuos machos e femias (dioicos) as g\u00f3nadas son simples e numerosas e est\u00e1n dispostas ao longo de todo o corpo. A fecundaci\u00f3n \u00e9 externa e o desenvolvemento \u00e9 indirecto a trav\u00e9s dun tipo especial de larva (troc\u00f3fora).\nOs oligoquetos e os hirud\u00edneos son monoicos (hermafroditas). Os aparatos reprodutores son complexos e est\u00e1 limitados a uns poucos segmentos. A fecundaci\u00f3n \u00e9 interna, o desenvolvemento directo e dispo\u00f1en dun engrosamento glandular epid\u00e9rmico caracter\u00edstico chamado clitelo que \u00e9 o respons\u00e1bel da formaci\u00f3n dos casulos. Nestes casulos desenv\u00f3lvense as postas.\nA reproduci\u00f3n asexual \u00e9 un fen\u00f3meno habitual sobre todo nalgunhas familias de oligoquetos.\nFiloxenia.\n\u00c1rbore filoxen\u00e9tica.\nGrupos de an\u00e9lidos e filos incorporados aos an\u00e9lidos (2007; \"simplificado\"). )\nDestacan importantes cambios nas clasificaci\u00f3ns tradicionais.\nO filo dos an\u00e9lidos \u00e9 un grupo cunha posici\u00f3n filoxen\u00e9tica fundamental dentro dos prot\u00f3stomos espirais. Xeralmente local\u00edzanse entre os moluscos e os artr\u00f3podos cos que se relacionan fundamentalmente pola larva troc\u00f3fora (cos moluscos) e a metamer\u00eda (cos artr\u00f3podos).\nPara explicar a orixe dos an\u00e9lidos hai que considerar a orixe do celoma e da metamer\u00eda. Neste senso uns investigadores avogan por un antepasado tipo oligoqueto, outros fano por unha forma primitiva tipo poliqueto. Para os autores que consideran o antepasado oligoqueto, o celoma orixinar\u00edase como unha adaptaci\u00f3n mec\u00e1nica para a escavaci\u00f3n, e a segmentaci\u00f3n como unha adaptaci\u00f3n para perfeccionar esta escavaci\u00f3n. Os autores que defenden a outra alternativa (antepasado tipo poliqueto) din que o antecesor puido aparecer na capa superficial dos sedimentos e non precisar\u00eda escavar sen\u00f3n desprazarse pola superficie e para iso posuir\u00eda par\u00e1podos. O celoma non xurdir\u00eda como esqueleto hidrost\u00e1tico sen\u00f3n para almacenamento e transporte de substancias polo corpo.\nDado que son animais de corpo brando, o seu rexistro f\u00f3sil \u00e9 moi escaso. Estes poucos f\u00f3siles p\u00f3dense adscribir a grupos de poliquetos actuais e situar\u00edan a s\u00faa orixe no prec\u00e1mbrico (hai uns 600 mill\u00f3ns de anos) e que a grande radiaci\u00f3n dos poliquetos sucedeu a mediados do c\u00e1mbrico.\nActualmente consid\u00e9rase que existen d\u00faas grandes li\u00f1as evolutivas no filo dos an\u00e9lidos: \"Polychaeta \"(poliquetos) e \"Clitellata\" (clitelados). A clase dos clitelados incl\u00fae os oligoquetos, hirud\u00edneos, branquiobd\u00e9lidos e acantobd\u00e9lidos.\nA li\u00f1a evolutiva dos poliquetos est\u00e1 marcada polo car\u00e1cter de organismos dioicos, con moitos pares de g\u00f3nadas simples, fecundaci\u00f3n externa e desenvolvemento indirecto, mentres que a li\u00f1a evolutiva dos clitelados abranguen an\u00e9lidos monoicos (hermafroditas), cun n\u00famero de g\u00f3nadas restrinxido, con presenza de clitelo e con desenvolvemento directo. Dentro desta li\u00f1a a condici\u00f3n octogonadal \u00e9 considerada como primaria: dous pares de test\u00edculos e dous pares de ovarios en segmentos (4) consecutivos.\nRecentemente Rousset \"et al.\" (2007) utilizando t\u00e9cnicas moleculares e xen\u00e9ticas establecen o grupo dos clitelados como un clado monofil\u00e9tico irm\u00e1n dos poliquetos, a\u00ednda que o grupo dos finof\u00edlidos (considerados tradicionalmente como poliquetos) deber\u00edan inclu\u00edrse nese clado."}
{"id": "70144", "revid": "114", "url": "https://gl.wikipedia.org/wiki?curid=70144", "title": "Decibelio", "text": ""}
{"id": "70147", "revid": "5863", "url": "https://gl.wikipedia.org/wiki?curid=70147", "title": "\u00d3ptimo de Pareto", "text": ""}
{"id": "70148", "revid": "71683", "url": "https://gl.wikipedia.org/wiki?curid=70148", "title": "Eficiencia de Pareto", "text": "O \u00f3ptimo de Pareto ou eficiencia de Pareto \u00e9 un concepto introducido polo economista italiano Vilfredo Pareto. Este concepto apl\u00edcase \u00e1 teor\u00eda dos xogos e as ciencias sociais. En xeral, atopamos situaci\u00f3ns de \u00f3ptimo de Pareto en problemas de toma de decisi\u00f3n con varios criterios e en problemas de optimitzaci\u00f3n.\nDende un punto de vista econ\u00f3mico, Dise que unha situaci\u00f3n \u00e9 \u00f3ptimo de Pareto (ou eficiente no sentido de Pareto) cando non \u00e9 posible que ningu\u00e9n obte\u00f1a unha ganancia superior sen provocar que algu\u00e9n perda.\nAs situaci\u00f3ns eficientes de Pareto representan un primeiro punto de equilibrio en toda situaci\u00f3n econ\u00f3mica: en efecto, nunha situaci\u00f3n que non \u00e9 eficiente no sentido de Pareto sempre hai polo menos un dos actores que pode obter unha ganancia superior sen que isto prexudique a ningu\u00e9n, e polo tanto tender\u00e1 a obter esta ganancia, posto que o pode obter sen ter que vencer ningunha resistencia por parte dos outros, polo menos a priori.\nEn xeral, consid\u00e9rase que toda situaci\u00f3n que non sexa \u00f3ptimo de Pareto representa un uso incompleto dos recursos dispo\u00f1ibles."}
{"id": "70149", "revid": "114", "url": "https://gl.wikipedia.org/wiki?curid=70149", "title": "Robert Mundell", "text": ""}
{"id": "70150", "revid": "114", "url": "https://gl.wikipedia.org/wiki?curid=70150", "title": "Nobel de Literatura", "text": ""}
{"id": "70151", "revid": "1131", "url": "https://gl.wikipedia.org/wiki?curid=70151", "title": "Fortaleza", "text": "A fortaleza \u00e9 a calidade do forte, xa sexa f\u00edsica ou moralmente. Pode referirse a:\nAmais, como top\u00f3nimo pode referirse a:"}
{"id": "70152", "revid": "89787", "url": "https://gl.wikipedia.org/wiki?curid=70152", "title": "Mar\u00eda Ponce", "text": "Mar\u00eda Eugenia Ponce de Bianco, nada en Tucum\u00e1n o 6 de xullo de 1924 e finada no mar Arxentino (cerca de Santa Teresita) o 17 ou 18 de decembro de 1977, foi unha activista social arxentina, membro da organizaci\u00f3n guerrilleira Ej\u00e9rcito Revolucionario del Pueblo (ERP) e unha das fundadoras da asociaci\u00f3n das Nais de Praza de Maio, dedicada a buscar aos \"desaparecidos\" durante a guerra sucia na Arxentina, motivo polo cal foi secuestrada, torturada e asasinada.\nA s\u00faa vida.\nMar\u00eda Ponce naceu en Tucum\u00e1n. Desde moza manifestou preocupaci\u00f3ns sociais que a levaron a afiliarse ao Partido Comunista.\nO 24 de marzo de 1976 produciuse un golpe de estado na Arxentina que instalou un r\u00e9ximen fundado no terrorismo de estado. Nesas circunstancias Mar\u00eda deixou de pertencer ao Partido Comunista debido ao apoio que esta organizaci\u00f3n brindou \u00e1 ditadura militar e a s\u00faa negativa a denunciar as violaci\u00f3ns de dereitos humanos. Simultaneamente ingresou \u00e1 organizaci\u00f3n guerrilleira Ej\u00e9rcito Revolucionario del Pueblo (ERP) e comezou a colaborar cos familiares de desaparecidos e a participar das roldas na Praza de Maio que orixinaron a asociaci\u00f3n Nais de Praza de Maio .\nDesaparici\u00f3n, secuestro, tortura e asasinato.\nEntre o xoves 8 de decembro e o s\u00e1bado 10 de decembro de 1977 un grupo de militares baixo o mando de Alfredo Astiz secuestrou a un grupo de 12 persoas vinculadas \u00e1 Nais de Praza de Maio . Entre elas atop\u00e1base Mar\u00eda Ponce, xunto coas outras fundadoras de Nais de Praza de Maio Azucena Villaflor e Esther Ballestrino, e as monxas francesas Alice Domon e L\u00e9onie Duquet.\nMar\u00eda foi secuestrada o 8 de decembro coa maior parte do grupo na Igrexa Santa Cruz situada no barrio de San Crist\u00f3bal da cidade de Buenos Aires, onde adoitaban reunirse.\nFoi levada directamente ao centro clandestino de detenci\u00f3n situado na Escuela de Mec\u00e1nica de la Armada (ESMA), baixo o control da Mari\u00f1a Arxentina, onde foi reclu\u00edda no sector denominado \"Capucha\". Al\u00ed permaneceu aproximadamente 10 d\u00edas, lapso durante o cal foi constantemente torturada. No Informe Nunca M\u00e1s as testemu\u00f1as Maggio e Cubas, sobreviventes da ESMA, relataron o que sab\u00edan sobre a s\u00faa sorte:\nProbabelmente o d\u00eda 17 ou 18 de decembro de 1977, Mar\u00eda e o resto do grupo, foron \"trasladadas\" ao aeroporto militar que se atopa no extremo sur do Aeroparque da cidade de Buenos Aires, subidos sedados a un avi\u00f3n da Mari\u00f1a e guindadas vivas ao mar fronte \u00e1 costa de Santa Teresita, morrendo ao chocar contra a auga.\nIdentificaci\u00f3n do seu corpo e enterro.\nO 20 de decembro de 1977 comezaron a aparecer cad\u00e1veres provenientes do mar nas praias da provincia de Buenos Aires \u00e1 altura dos balnearios de Santa Teresita e Mar do Tuy\u00fa. Os m\u00e9dicos policiais que examinaron os corpos nesa oportunidade rexistraron que a causa da morte fora \"el choque contra objetos duros desde gran altura\", como indicaban o tipo de fracturas \u00f3seas constatadas, sucedidas antes da morte. Sen realizar m\u00e1is investigaci\u00f3ns as autoridades locais dispuxeron de inmediato que os corpos fosen enterrados como NN no cemiterio da pr\u00f3xima cidade de General Lavalle.\nEn 1984 no marco da investigaci\u00f3n da CONADEP e do Xu\u00edzo \u00e1s Xuntas realiz\u00e1ronse escavaci\u00f3ns no cemiterio de General Lavalle, atop\u00e1ndose unha gran cantidade de restos oseos provenientes dos cad\u00e1veres achados nas praias de San Bernardo e Lucila do Mar. Estes restos foron utilizados no xu\u00edzo \u00e1s Xuntas e gardados logo en 16 bolsas.\nA partir de ent\u00f3n o xu\u00edz Horacio Cattani empezou a acumular causas sobre desaparecidos. A pesar das leis de Punto Final e Obediencia Debida, que paralizaron as investigaci\u00f3ns, Cattani logrou armar en 1995 un arquivo de 40 metros cadrados onde aloxar todas esas probas.\nEn 2003 o intendente de General Lavalle informou que se localizaron novas tumbas de NN no cemiterio da cidade. O xu\u00edz Cattani ordenou ent\u00f3n realizar novas escavaci\u00f3ns co Equipo Arxentino de Antropolox\u00eda Forense (EAAF), descubr\u00edndose d\u00faas li\u00f1as de tumbas, unha por encima da outra. Descubr\u00edronse as\u00ed 8 esqueletos, 5 correspondentes a mulleres, 2 correspondentes a homes e un, clasificado como GL-17, que se definiu como \"probablemente masculino\".\nCattani mandou os \u00f3sos ao laboratorio de Inmunoxen\u00e9tica e Diagn\u00f3stico Molecular (LIDMO) de C\u00f3rdoba, pertencente ao EAAF. Os resultados do laboratorio foron determinando que os restos pertenc\u00edan ao grupo de secuestrados entre os d\u00edas 8 e 10 de decembro de 1977. O 8 de xullo de 2005 o xu\u00edz Cattani recibiu o informe establecendo que un dos restos individualizados pertenc\u00edan a Mar\u00eda Ponce .\nO d\u00eda 24 de xullo de 2005, 28 anos logo de ser asasinada, Mar\u00eda Ponce de Bianco foi enterrada no xard\u00edn da Igrexa Santa Cruz, en Buenos Aires, xunto a Esther Ballestrino, unha das tres nais secuestradas con ela. Con posterioridade tam\u00e9n foron sepultadas al\u00ed a Irm\u00e1 L\u00e9onie Duquet e a activista Angela Auad . As cinzas de Azucena Villaflor foron esparexidas na Praza de Maio.\nCo\u00f1ecemento e encubrimento por parte do Goberno dos Estados Unidos.\nDocumentos segredos do goberno dos Estados Unidos desclasificados en 2002 proban que o goberno norteamericano sab\u00eda desde 1978 que os corpos sen vida das monxas francesas Alice Domon e L\u00e9onie Duquet e as nais de Praza de Maio Azucena Villaflor, Esther Ballestrino e Mar\u00eda Ponce, foran atopadas nas praias bonaerenses. Esta informaci\u00f3n foi mantida en segredo e nunca foi comunicada ao goberno arxentino.\nO dato est\u00e1 inclu\u00eddo en Documento N\u00ba 1978-BOS-02346 dirixido polo ent\u00f3n Embaixador dos Estados Unidos na Arxentina, Ra\u00fal Castro, ao Secretario de Estado dos Estados Unidos, leva data do 30 de marzo de 1978 e menciona como obxecto \"Informe sobre monjas muertas\". Textualmente o documento di:"}
{"id": "70154", "revid": "1822", "url": "https://gl.wikipedia.org/wiki?curid=70154", "title": "Luas de Galileu", "text": ""}
{"id": "70155", "revid": "1822", "url": "https://gl.wikipedia.org/wiki?curid=70155", "title": "Sat\u00e9lites galileanos", "text": ""}
{"id": "70161", "revid": "1131", "url": "https://gl.wikipedia.org/wiki?curid=70161", "title": "Museo do Castro de Viladonga", "text": "O Museo do Castro de Viladonga \u00e9 un museo situado ao car\u00f3n do Castro de Viladonga, na parroquia do mesmo nome, pertencente ao concello de Castro de Rei, foi concibido para gardar, investigar e expo\u00f1er t\u00f3dolos materiais procedentes das escavaci\u00f3ns do castro realizadas a partir do ano 1971.\nSit\u00faase nun socalco exterior entre as d\u00faas \u00faltimas murallas do lado leste do castro.\nHistoria.\nComezouse a constru\u00edr no ano 1975 a instancias do arque\u00f3logo Manuel Chamoso Lamas e o apoio do daquela Subdirector General de Bellas Artes, Ram\u00f3n Falc\u00f3n Rodr\u00edguez, natural do concello. Seguindo o dese\u00f1o do coru\u00f1\u00e9s Carlos Fern\u00e1ndez-Gago e cos fondos do Ministerio de Educaci\u00f3n e Ciencia e a Fundaci\u00f3n Pedro Barri\u00e9 de la Maza remataron as obras no ano 1977.\nO 10 de maio de 1983, co informe favorable da Xunta Superior de Museos creouse por orde ministerial o Museo Monogr\u00e1fico do castro de Viladonga como dependente do Patronato Nacional de Museos. Tras o acondicionamento do edificio o museo foi inaugurado oficialmente o 29 de novembro de 1986.\nNo ano 1989 a xesti\u00f3n do museo pasou \u00e1 Conseller\u00eda de cultura da Xunta de Galicia. Neses tempos formulouse a necesidade de acometer unha ampliaci\u00f3n e reforma do edificio. O arquitecto do novo proxecto foi Jos\u00e9 Luis Arias Jord\u00e1n, desenvolv\u00e9ndose as obras entre o ano 1991 ao ano 1994."}
{"id": "70162", "revid": "5863", "url": "https://gl.wikipedia.org/wiki?curid=70162", "title": "Vilar de Donas, Palas de Rei", "text": "San Salvador de Vilar de Donas \u00e9 unha parroquia do concello lucense de Palas de Rei. Segundo o IGE en 2011 ti\u00f1a 121 habitantes (63 homes e 58 mulleres).\nA s\u00faa igrexa parroquial, a Igrexa de Vilar de Donas \u00e9 de estilo rom\u00e1nico e pertenc\u00eda a un antigo mosteiro medieval, sendo especialmente relevantes hist\u00f3rica e artisticamente as pinturas do seu interior. Preto desta tam\u00e9n se atopa a Capela do Santo Ant\u00f3n cunha fachada renacentista."}
{"id": "70163", "revid": "85894", "url": "https://gl.wikipedia.org/wiki?curid=70163", "title": "Igrexa de San Salvador de Vilar de Donas", "text": "A igrexa de San Salvador de Vilar de Donas \u00e9 a igrexa parroquial de Vilar de Donas, parroquia do concello lugu\u00e9s de Palas de Rei, polo que transita o Cami\u00f1o Franc\u00e9s a Santiago. Foi declarado Monumento Hist\u00f3rico Art\u00edstico no ano 1931.\nOrixinariamente foi unha igrexa mon\u00e1stica. A fundaci\u00f3n do mosteiro atrib\u00faeo a tradici\u00f3n a unhas donas (representadas nas pinturas g\u00f3ticas da capela maior), co que se explicar\u00eda o top\u00f3nimo. En realidade, o seu fundador foi Arias P\u00e9rez de Monterroso, a mediados do s\u00e9culo XII.\nDescrici\u00f3n.\nExterior.\n\u00c9 de planta de cruz latina, e na cabeceira tres \u00e1bsidas semicirculares. A portada principal ad\u00f3rnase con arcos de medio punto con axadrezados (datados cara ao ano 1230). A portada enm\u00e1rcase entre contrafortes e un beirado con arqui\u00f1os sostidos por canzorros. Na cornixa cons\u00e9rvanse tres imaxes: unha Virxe g\u00f3tica co Neno, un San Miguel e un San Bartolomeu. Son de destacar as ferraxes das portas, conformando parellas de barras en forma de C rematadas en palmas coet\u00e1neas do edificio.\nInterior.\nA nave principal c\u00f3brese con tellado de madeira a d\u00faas augas, igual que o brazo norte do cruceiro, o brazo sur c\u00f3brese con b\u00f3veda de can\u00f3n rebaixado e o cruceiro c\u00f3brese con b\u00f3veda de crucer\u00eda cuadripartita.\nAcc\u00e9dese \u00e1 capela maior a trav\u00e9s dun triplo arco. Esta dec\u00f3rase con pinturas g\u00f3ticas de tempos do rei Xo\u00e1n II. No brazo norte do cruceiro destaca un baldaquino en pedra e un retablo tam\u00e9n en pedra que representa a Misa de San Gregorio.\nNo interior at\u00f3panse os sepulcros de Fern\u00e1n Ares Noguerol, de 1378, o de Santiago P\u00e9rez de Ulloa, cabaleiro da Orde de Santiago falecido no ano 1410"}
{"id": "70165", "revid": "43749", "url": "https://gl.wikipedia.org/wiki?curid=70165", "title": "Mosteiro de Vilar de Donas", "text": ""}
{"id": "70166", "revid": "12452", "url": "https://gl.wikipedia.org/wiki?curid=70166", "title": "Mosteiro de Monfero", "text": ""}
{"id": "70167", "revid": "1235", "url": "https://gl.wikipedia.org/wiki?curid=70167", "title": "BMW Sauber F1 Team", "text": ""}
{"id": "70168", "revid": "1888", "url": "https://gl.wikipedia.org/wiki?curid=70168", "title": "Verbo Xido (publicaci\u00f3n)", "text": "A publicaci\u00f3n Verbo Xido \u00e9 o voceiro da Asociaci\u00f3n Ecoloxista e Cultural do mesmo nome (Asociaci\u00f3n Verbo Xido). O primeiro n\u00famero publicouse en xullo de 2002, e a s\u00faa periodicidade \u00e9 irregular. Conta con colaboraci\u00f3ns de autores como Dionisio Pereira ou Carlos Solla Varela, e ten artigos de ecoloxismo, memoria hist\u00f3rica e de divulgaci\u00f3n sobre a Terra de Montes."}
{"id": "70169", "revid": "12452", "url": "https://gl.wikipedia.org/wiki?curid=70169", "title": "Force India F1", "text": ""}
{"id": "70178", "revid": "56817", "url": "https://gl.wikipedia.org/wiki?curid=70178", "title": "358", "text": "Outros.\nHistoria ano a ano"}
{"id": "70179", "revid": "1131", "url": "https://gl.wikipedia.org/wiki?curid=70179", "title": "Mar\u00eda Antonia Dans", "text": "Mar\u00eda Antonia Dans Boado, nada en Oza dos R\u00edos o 14 de abril de 1922 e finada o 17 de febreiro de 1988 en Madrid, foi unha pintora galega.\nTraxectoria.\nIniciou a s\u00faa formaci\u00f3n na Escola de Artes e Oficios da Coru\u00f1a (hoxe Escola de Arte e Superior de Dese\u00f1o Pablo Picasso), da man de Lolita D\u00edaz Bali\u00f1o. A principios dos cincuenta, tras o seu casamento, trasl\u00e1dase a Madrid onde viviu o resto da s\u00faa vida e asistiu \u00e1s clases do C\u00edrculo de Belas Artes e \u00e1 Escola de San Fernando.\nComezou a expor en 1950 na Coru\u00f1a; en Madrid f\u00edxoo por primeira vez en 1953. Desde ent\u00f3n a s\u00faa obra percorreu toda Espa\u00f1a e numerosos pa\u00edses estranxeiros xa que a invitou o Goberno espa\u00f1ol a importantes mostras colectivas, especialmente a Par\u00eds, onde se lle concedeu a medalla da vila, e no museo de Arte Contempor\u00e1nea obtivo esa m\u00e1xima distinci\u00f3n.\nTam\u00e9n acudiu ao premio da Fundaci\u00f3n March, obtivo bolsas de viaxe dos Ministerios de Asuntos Exteriores e Educaci\u00f3n Nacional, as\u00ed como premios e medallas das Deputaci\u00f3ns e Concellos de C\u00f3rdoba, Badaxoz, Alacant etc.\nA s\u00faa obra est\u00e9ndese por numerosos paradores de turismo e m\u00e1is edificios oficiais e p\u00fablicos. Est\u00e1 representada no Museo de Arte Contempor\u00e1nea de Madrid, en todos os de Galiza e nun bo n\u00famero de provincias de Espa\u00f1a. A pintura de Mar\u00eda Antonia Dans, \u00e1s veces cualificada de \"na\u00edf\" \u00e9, en realidade, un neoexpresionismo de ra\u00edz deliberadamente inxenuista, emparentado cos modos de bordado popular. As s\u00faas paisaxes son elementais, con algo de mosaico. As faenas do campo e o mundo do mar son temas habituais nas s\u00faas obras.\nVida persoal.\nCasou co xornalista Celso Collazo Lema en Madrid en 1952. \u00c9 nai da actriz Rosal\u00eda Dans."}
{"id": "70184", "revid": "56817", "url": "https://gl.wikipedia.org/wiki?curid=70184", "title": "565", "text": ""}
{"id": "70187", "revid": "56817", "url": "https://gl.wikipedia.org/wiki?curid=70187", "title": "567", "text": ""}
{"id": "70189", "revid": "56817", "url": "https://gl.wikipedia.org/wiki?curid=70189", "title": "272", "text": ""}
{"id": "70192", "revid": "23204", "url": "https://gl.wikipedia.org/wiki?curid=70192", "title": "Tommy Hilfiger", "text": "Thomas Jacob Hilfiger, co\u00f1ecido como Tommy Hilfiger,nado o 24 de marzo de 1951 en Elmira, Nova York, \u00e9 un dos dese\u00f1adores e estilistas americanos m\u00e1is co\u00f1ecidos e \u00e9 o creador da marca de roupa e complementos \"Tommy Hilfiger\" e \"Tommy\".\nTraxectoria.\nProv\u00e9n dunha familia cat\u00f3lica irlandesa sendo o segundo de nove irm\u00e1ns. Dende cativo ti\u00f1a claro que a s\u00faa profesi\u00f3n \u00eda ser dese\u00f1ador de moda. As\u00ed, comezou a s\u00faa carreira en 1969 como distribuidor de roupa hippie. Posteriormente, a comezos da era disco (finais dos anos 70 e primeiros dos anos 80), traballou para a marca Jordache.\nNon foi ata 1985 cando creou a s\u00faa primeira li\u00f1a de roupa. Nun principio era unha marca desco\u00f1ecida, e a s\u00faa primeira campa\u00f1a publicitaria dic\u00eda: \"Os catro mellores dese\u00f1adores de roupa de home son Ralph Lauren, Perry Ellis, Calvin Klein e Tommy Hilfiger\".\nDende ent\u00f3n Tommy Hilfiger afi\u00e1nzase cada vez m\u00e1is coma unha das m\u00e1is grandes marcas de roupa, altamente solicitada sobre todo en Estados Unidos.\nUnha das s\u00faas estratexias \u00e9 a s\u00faa publicidade, chea de mozos e mozas xenuinamente americanos, de grandes mand\u00edbulas e aspecto san. As s\u00faas \u00faltimas fichaxes est\u00e1n no contorno da Casa Branca xa que son os sobri\u00f1os de George W. Bush, Lauren Bush e George P. Bush. \nOs seus reco\u00f1ecidos dese\u00f1os est\u00e1n hoxe en d\u00eda presentes en Europa, Estados Unidos, Am\u00e9rica Latina, entre outros."}
{"id": "70194", "revid": "27155", "url": "https://gl.wikipedia.org/wiki?curid=70194", "title": "Microfilamento", "text": "Os microfilamentos son finas fibras de prote\u00ednas de 3 a 7 nm de di\u00e1metro. Est\u00e1n compostos predominantemente dunha prote\u00edna contr\u00e1ctil chamada actina.\nOs filamentos de actina ou microfilamentos sit\u00faanse na periferia da c\u00e9lula e sintet\u00edzase dende puntos espec\u00edficos da membrana celular. Son os responsables da forma e do desprazamento celular. Est\u00e1n formados por prote\u00ednas globulares.\nA asociaci\u00f3n dos microfilamentos coa prote\u00edna miosina \u00e9 a responsable da contracci\u00f3n muscular. Os microfilamentos tam\u00e9n poden levar a cabo movementos celulares, inclu\u00edndo desprazamento, contracci\u00f3n e citocinese.\nen conxunci\u00f3n cos microt\u00fabulos danlle \u00e1 c\u00e9lula a estrutura e o movemento.\nOrganizaci\u00f3n.\nOs filamentos forman distintas proxecci\u00f3ns segundo a situaci\u00f3n da c\u00e9lula:\nPolimerizaci\u00f3n de microfilamentos.\nA actina est\u00e1 situada nos bordos da c\u00e9lula polo tanto dende a\u00ed polimer\u00edzase. Comeza como resposta a sinais externas que lle din \u00e1 c\u00e9lula a forma que ten que adoptar. O primeiro que se forma \u00e9 unha especie de carapuch\u00f3n formado por prote\u00ednas especiais que son a ARP2 e a ARP3, xunto con outras prote\u00ednas que fortalecen este carapuch\u00f3n e que forman o complexo ARP (prote\u00edna relacionada con actina). A partir do carapuch\u00f3n se unen os mon\u00f3meros de actina para formar os protofilamentos. O lado menos ten o carapuch\u00f3n polo tanto o filamento medra s\u00f3 no sentido m\u00e1is. O carapuch\u00f3n p\u00f3dese unir a outros filamentos para ramificarse."}
{"id": "70195", "revid": "27155", "url": "https://gl.wikipedia.org/wiki?curid=70195", "title": "Cromosoma", "text": "Un cromosoma (do grego \"chroma\", \"cor\", e \"soma\", \"corpo\" ou \"elemento\") \u00e9 unha estrutura organizada de ADN e prote\u00ednas que se atopa no n\u00facleo das c\u00e9lulas. Tr\u00e1tase dun estado temporal no que se encontra o material xen\u00e9tico durante a fase de divisi\u00f3n celular, tanto na mitose como na meiose, que facilita a repartici\u00f3n equitativa deste nas c\u00e9lulas resultantes. Os cromosomas son vis\u00edbeis ao microscopio \u00f3ptico, e o mellor momento para a s\u00faa observaci\u00f3n \u00e9 na metafase, xa que \u00e9 cando est\u00e1n situados no plano ecuatorial do citoplasma celular. A organizaci\u00f3n do ADN que conte\u00f1en \u00e9 sempre a mesma grazas \u00e1 axuda dunhas prote\u00ednas chamadas histonas. Ademais, os cromosomas son empregados para localizar xenes e outras secuencias, xa que, ao estar a informaci\u00f3n xen\u00e9tica condensada, \u00e9 cando mellor se aprecian. Serven tam\u00e9n para explicar dun xeito m\u00e1is docente o funcionamento da reproduci\u00f3n celular eucari\u00f3tica, a\u00ednda que estes non existan durante o estado de repouso, a interfase. Nese per\u00edodo, o cromosoma aparece desorganizado, atop\u00e1ndose en forma de pequenos filamentos entrelazados, a cromatina, que est\u00e1 suspendida no nucleoplasma e definida en territorios cromos\u00f3micos.\nOs cromosomas est\u00e1n formados por d\u00faas crom\u00e1tides irm\u00e1s unidas por un centr\u00f3mero. Os m\u00e1is co\u00f1ecidos son os chamados comosomas sexuais, X e Y, pola forma caracter\u00edstica que te\u00f1en. Estes dous cromosomas van determinar o sexo do individuo; as mulleres te\u00f1en dous do tipo X (polo tanto ter\u00e1n un xenotipo XX), e os homes un de cada (as\u00ed que ser\u00e1n XY). O n\u00famero de cromosomas totais depende da especie; por exemplo, a especie humana pos\u00fae 22 pares de cromosomas hom\u00f3logos e un \u00faltimo para que determina o sexo, ou ben XX ou XY.\nO primeiro investigador a observar cromosomas foi Karl Wilhelm von N\u00e4geli en 1842 e o seu comportamento foi descrito en detalle por Walther Flemming en 1882. No ano 1910, Thomas Hunt Morgan probou que os cromosomas son os portadores dos xenes.\nCromosomas nos organismos.\nEucariontes.\nAs c\u00e9lulas eucari\u00f3ticas pos\u00faen m\u00faltiples cromosomas lineares dentro do seu n\u00facleo celular. Cada cromosoma ten un centr\u00f3mero, do que saen dous brazos, as crom\u00e1tides. As extremidades dos cromosomas pos\u00faen estruturas especiais chamadas tel\u00f3meros. O cromosoma pode presentar diversos estreitamentos chamados constrici\u00f3ns. A constrici\u00f3n primaria \u00e9 o centr\u00f3mero, pero alg\u00fans cromosomas te\u00f1en outro estreitamento preto do seu extremo chamado constrici\u00f3n secundaria, onde se encontran os organizadores nucleolares, onde est\u00e1n os xenes dos ARNr. A pequena porci\u00f3n entre a constrici\u00f3n secundaria e o extremo do cromosoma ch\u00e1mase sat\u00e9lite, e os cromosomas con constrici\u00f3n secundaria e sat\u00e9lite denom\u00ednanse cromosomas SAT. A replicaci\u00f3n do ADN pode iniciarse en varios puntos do cromosoma chamados orixes de replicaci\u00f3n.\nProcariontes.\nAs c\u00e9lulas procari\u00f3ticas non pos\u00faen histonas, e o seu ADN non est\u00e1 estruturado formando cromatina, polo que se considerou que era inexacto chamarlle ao seu ADN e prote\u00ednas asociadas (non hist\u00f3nicas) cromosoma e prop\u00faxose o termo xen\u00f3foro, pero o certo \u00e9 que na literatura se seguiu utilizando maioritariamente o termo cromosoma bacteriano mesmo en obras modernas.\nO nucleoide das bacterias \u00e9 tingu\u00edbel \u00e1 semellanza da cromatina dos eucariontes, e denom\u00ednase xen\u00f3foro ou cromosoma bacteriano. Por outra parte, o nucleoide representa a suma de xen\u00f3foro, elementos transpo\u00f1\u00edbeis e pl\u00e1smidos. Os ADN das bacterias poden ser circulares ou lineares, a maior\u00eda das veces \u00e9 ADN circular fechado covalentemente (cccDNA:circular covalently closed DNA), e pode haber varios aneis de ADN con diferente informaci\u00f3n x\u00e9nica. Na literatura, hai autores que entenden o xenoma bacteriano como o seu ADN propio, e outros como a suma deste m\u00e1is os pl\u00e1smidos que poida ter a bacteria.\nCromatina.\nA cromatina \u00e9 a fibra bicatenaria do ADN m\u00e1is as prote\u00ednas histonas: oito prote\u00ednas histonas (H2A, H2B, H3 e H4; d\u00faas de cada) e o ADN ao redor delas forman o nucleosoma, que \u00e1 s\u00faa vez est\u00e1 unido a outros nucleosomas mediante a histona H1. Cando o ADN se atopa unido a histonas, non \u00e9 pos\u00edbel ning\u00fan fen\u00f3meno metab\u00f3lico no que el estea relacionado, sexa replicaci\u00f3n, transcrici\u00f3n ou transduci\u00f3n.\nCo\u00f1\u00e9cense dous tipos de cromatina:\nNos primeiros estados da mitose, os filamentos de cromatina t\u00f3rnanse cada vez m\u00e1is condensados. Deixan de funcionar como material xen\u00e9tico acces\u00edbel e forman unha estrutura moi condensada. Finalmente, as d\u00faas crom\u00e1tides (filamentos de cromatina condensada) t\u00f3rnanse vis\u00edbeis como un cromosoma, ligados no centr\u00f3mero. Microt\u00fabulos longos as\u00f3cianse ao centr\u00f3mero e a dous extremos opostos da c\u00e9lula. Durante a mitose, os microt\u00fabulos separan os cromatidios e p\u00faxannos en direcci\u00f3ns opostas, de maneira que cada c\u00e9lula filla herde un conxunto de cromatidios. Despois da divisi\u00f3n das c\u00e9lulas, os cromatidios descond\u00e9nsanse e poden funcionar de novo como cromatina. A pesar da s\u00faa aparencia, os cromosomas te\u00f1en unha estrutura complexa (Fig. 2). Por exemplo, os xenes con funci\u00f3ns similares est\u00e1n moitas veces xuntos no n\u00facleo, mesmo que estean bastante distanciados no cromosoma. O brazo curto dos chamados cromosomas sat\u00e9lites te\u00f1en uha zona fina (constrici\u00f3n secundaria) onde se encontran xenes que codifican ARN (zona NOR).\nCariotipo.\nO n\u00famero de cromosomas dunha especie (ou fase vital) diploide identif\u00edcase como 2n mentres que ese n\u00famero nunha especie (ou fase vital) haploide identif\u00edcase coa letra n. Naquelas especies que presentan un n\u00famero repetido de cromosomas superior a dous complementos f\u00e1lase de poliploid\u00eda, represent\u00e1ndose o m\u00faltiplo por diante da letra n. As\u00ed: 3n indicar\u00eda un complemento cromos\u00f3mico triploide, 4n un tetraploide etc. Todas estas son situaci\u00f3ns euploides. Coa indicaci\u00f3n x qu\u00e9rese expresar o n\u00famero b\u00e1sico de cromosomas dunha especie que presenta individuos con diversos graos de ploid\u00eda ou o dunha li\u00f1a filoxen\u00e9tica a partir da cal diversos t\u00e1xons acadaron situaci\u00f3ns aneuploides variadas, sendo neste caso o n\u00famero cromos\u00f3mico unha variaci\u00f3n do n\u00famero orixinal con aumento ou diminuci\u00f3n do n\u00famero b\u00e1sico, por perda, fusi\u00f3n ou divisi\u00f3n de cromosomas (p. ex., n+1 ou n-1). Un exemplo desta situaci\u00f3n anormal t\u00e9mola nos individuos da especie humana que presentan a chamada s\u00edndrome de Down, situaci\u00f3n de aneuploid\u00eda (2n=47) pola presenza dun exemplar m\u00e1is do habitual do cromosoma 21 (trisom\u00eda).\nPara determinar o n\u00famero (diploide) de cromosomas dun organismo, as c\u00e9lulas poden fixarse en metafase in vitro con colquicina. Estas c\u00e9lulas son ent\u00f3n coradas (o nome \"cromosoma\" foi dado pola s\u00faa capacidade de seren corados), fotografadas e dispostas nun cariotipo (un conxunto ordenado de cromosomas). Tal como moitas especies con reproduci\u00f3n sexual, os seres humanos te\u00f1en cromosomas sexuais especiais (diferentes dos autosomas para as funci\u00f3ns corporais). Estes son XX nas femias e XY nos machos. Nas femias, un dos dous cromosomas X est\u00e1 inactivo e pode verse no microscopio como os corpos de Barr.\nCromosomas sexuais.\nEn moitos organismos, un dos pares dos cromosomas hom\u00f3logos \u00e9 distinto \u00f3 resto, realizando a determinaci\u00f3n xen\u00e9tica do individuo. A estes cromosomas ch\u00e1maselles \"cromosomas sexuais\" ou heterocromosomas e incluso gonosomas, porque determinan o sexo pola proporci\u00f3n dos dous cromosomas hom\u00f3logos.\nForma dos cromosomas.\nA forma dos cromosomas \u00e9 para todas as c\u00e9lulas som\u00e1ticas constante e caracter\u00edstica de cada especie. A forma depende fundamentalmente das constrici\u00f3ns que presente o cromosoma e da s\u00faa localizaci\u00f3n na crom\u00e1tide.\nO cromosoma \u00e1chase constitu\u00eddo basicamente polo centr\u00f3mero que divide o cromosoma nun brazo curto ou \"brazo p\" e un brazo longo ou \"brazo q\". Alg\u00fans cromosomas presentan sat\u00e9lites no brazo curto.\nSegundo a posici\u00f3n do centr\u00f3mero, os cromosomas clasif\u00edcanse en:\n\u00c9 pos\u00edbel visualizar os cromosomas por medio da microscop\u00eda \u00f3ptica e de tinci\u00f3ns especiais. O proceso para obter o material cromos\u00f3mico real\u00edzase en diversos pasos:\nNo grupo A t\u00e9\u00f1ense os cromosomas 1, 2, 3. Grandes metac\u00e9ntricos, ag\u00e1s o 2, que \u00e9 un cromosoma grande submetac\u00e9ntrico.\nNo grupo B t\u00e9\u00f1ense os cromosomas 4 e 5, que son submetac\u00e9ntricos grandes.\nNo grupo C t\u00e9\u00f1ense os cromosomas 6,7,8,9,10,11 e 12, que son os submetac\u00e9ntricos medianos.\nNo grupo D t\u00e9\u00f1ense os cromosomas 13,14 e 15, que son acroc\u00e9ntricos medianos e presentan sat\u00e9lites nos seus brazos curtos.\nO grupo E enc\u00f3ntrase constitu\u00eddo polos cromosomas 16, 17, 18, submetac\u00e9ntricos pequenos.\nNo grupo F t\u00e9\u00f1ense os cromosomas 19 e 20, metac\u00e9ntricos pequenos.\nO grupo G constit\u00faese polos cromosomas 21 e 22, acroc\u00e9ntricos pequenos.\nO par de gonosomas constit\u00faese por X (metac\u00e9ntrico mediano) e Y considerado acroc\u00e9ntrico sen sat\u00e9lites, a\u00ednda que nalgunhas revisi\u00f3ns da literatura refiresele como submetac\u00e9ntrico.\nOs cromosomas son os portadores do ADN, polo tanto son parte integral estrutural imprescind\u00edbel dos seres vivos.\nAlgunhas entidades at\u00f3panse formadas por fibras de ADN ou ARN sen formar estruturas complexas como a dos cromosomas, un exemplo claro son os virus.\nAberraci\u00f3ns cromos\u00f3micas.\nO funcionamento defectuoso ben da segregaci\u00f3n cromos\u00f3mica, ben por mutaci\u00f3n, pode provocar doenzas graves. Estas poden ser divididas en dous grupos:"}
{"id": "70197", "revid": "622131", "url": "https://gl.wikipedia.org/wiki?curid=70197", "title": "Os Farall\u00f3ns", "text": ""}
{"id": "70199", "revid": "56817", "url": "https://gl.wikipedia.org/wiki?curid=70199", "title": "Gameto", "text": "En biolox\u00eda, os gametos (do grego \"Gameto\", c\u00f3nxuxe) son cada unha das c\u00e9lulas sexuais que \u00f3 se fusionaren, durante a fecundaci\u00f3n, forman un novo individuo. Nos organismos pluricelulares, a c\u00e9lula formada por fusi\u00f3n dos gametos ch\u00e1mase cigoto. \u00c1 formaci\u00f3n de gametos denom\u00ednase gametox\u00e9nese. Os \u00f3rganos que producen os gametos ch\u00e1manse g\u00f3nadas nos animais, e gametanxios nos organismos vexetais.\nNos animais, os gametos proceden dunha estirpe celular espec\u00edfica chamada li\u00f1a xerminal, diferenciada en etapas temper\u00e1s do desenvolvemento, e ch\u00e1manse \u00f3vulo o feminino e espermatozoide, o masculino.\nNas plantas, o gameto feminino denom\u00ednase oosfera, e o gameto masculino que fecunda a oosfera \u00e9 un dos n\u00facleos esperm\u00e1ticos que se atopan no extremo do tubo pol\u00ednico.\nA c\u00e9lula resultante da fusi\u00f3n dos gametos re\u00fane os cromosomas de ambos os dous, as\u00ed que os gametos adoitan ser c\u00e9lulas haploides. En organismos diplontes, como os animais, a formaci\u00f3n dos gametos implica un proceso de meiose, coa s\u00faa correspondente reduci\u00f3n cromos\u00f3mica. En organismos haplodiplontes, como as plantas, os gametos son producidos pola fase haploide (gamet\u00f3fito), mentres que \u00e9 a fase diploide (espor\u00f3fito), producida precisamente a partir da fecundaci\u00f3n, a que produce esporas por meiose.\nDisparidade.\nNalg\u00fans protistas e en fungos os gametos son morfoloxicamente e fisioloxicamente id\u00e9nticos, a\u00ednda que pode haber unha diferenza xen\u00e9tica definida. Na evoluci\u00f3n, por\u00e9n, apr\u00e9ciase unha tendencia moi clara a que se distingan cada vez m\u00e1is un gameto feminino, xeralmente grande e inm\u00f3bil, e un gameto masculino, mi\u00fado e m\u00f3bil.\nEn plantas e algas dist\u00ednguense tres casos, que corresponden a outros tantos graos de manifestaci\u00f3n da tendencia indicada:"}
{"id": "70201", "revid": "1987", "url": "https://gl.wikipedia.org/wiki?curid=70201", "title": "Escama", "text": "A escama (do lat\u00edn \"squ\u00e4ma\") \u00e9 unha l\u00e1mina aplanada presente na derme dalg\u00fans seres vivos, especialmente peixes e r\u00e9ptiles. Nestes animais as escamas pres\u00e9ntanse en gran n\u00famero e est\u00e1n imbricadas unhas nas outras, recubrindo as\u00ed a pel e outorgando, principalmente, protecci\u00f3n e illamento.\nOrixe.\nA orixe das escamas nos vertebrados xorde nos peixes, que presentan escamas recubrindo case a totalidade da s\u00faa pel. Reaparecen de novo nos r\u00e9ptiles, nos que te\u00f1en moita importancia no seu illamento do medio externo e retenci\u00f3n de humidade.\nNa evoluci\u00f3n biol\u00f3xica, estas escamas orixinar\u00e1n as plumas nas aves e mais o pelo nos mam\u00edferos.\nAs escamas dos peixes.\nAs escamas dos peixes son de natureza calcaria e de forma m\u00e1is ou menos r\u00f3mbica ou redondeadas. F\u00f3rmanse na derme e van crecendo por adici\u00f3n de capas conc\u00e9ntricas segregadas pola masa de escleroblastos que rodea a escama.\nVar\u00edan considerablemente en tama\u00f1o, forma, estrutura e extensi\u00f3n, presentando formas que van desde as placas de armadura r\u00edxida nos \"peixes cofre\", ata tama\u00f1os microsc\u00f3picos o mesmo ausentes en peixes como as angu\u00edas e os Lofiformes. A morfolox\u00eda das escamas pode ser \u00fatil para identificar as diferentes especies de peixe.\nDe acordo coa s\u00faa forma e estrutura, as escamas clasif\u00edcanse nos seguintes tipos:\nNa li\u00f1a lateral a\u00ednda existe un tipo de escama espec\u00edfico, de funci\u00f3ns sensoriais. Est\u00e1n caracterizadas por presentar un poro central, tubular ou en forma de funil, polo que entra auga, que corre por canal\u00edculos situados baixo a pel.\nAs escamas dos r\u00e9ptiles.\nAs escamas dos peixes son de orixe d\u00e9rmica, pero as dos r\u00e9ptiles son epid\u00e9rmicas. As serpes, tuataras e moitos outros lagartos te\u00f1en s\u00f3 estas escamas epid\u00e9rmicas. Ademais, outros r\u00e9ptiles, presentan osteodermos; neles o compo\u00f1ente epid\u00e9rmico obs\u00e9rvase na superficie da escama, e o osteodermo est\u00e1 por debaixo da escama epid\u00e9rmica. Os osteodermos pres\u00e9ntanos moitos lagartos, os crocodilianos e tartarugas. Estas escamas con osteodermo denom\u00edmanse escudos. Todas as escamas reptilianas te\u00f1en unha papila d\u00e9rmica por debaixo da parte epid\u00e9rmica, e \u00e9 al\u00ed onde se forman os osteodermos nas especies que os te\u00f1en.\nOs tipos de escamas reptilianas son: cicloide, granular (irregular con avultamentos), e carenada (cunha crista central). Poden estar situadas como placas ou estar imbricadas. As escamas var\u00edan en tama\u00f1o no corpo do animal; as escamas m\u00e1is grandes e fortes cobren as partes do corpo que est\u00e1n expostas a estr\u00e9s f\u00edsico (xeralmente os p\u00e9s, rabo e cabeza), e as escamas pequenas aparecen nas articulaci\u00f3ns para facilitar a flexibilidade. A maior\u00eda das serpes te\u00f1en escamas especialmente largas no ventre, onde unha soa escama abrangue todo o ventre de esquerda a dereita. As serpes mudan a pel (ecdise), substitu\u00edndo o recubrimento de escamas vellas por outras novas.\nEscamas noutros vertebrados.\nNoutros vertebrados s\u00f3 atopamos escamas nas patas das aves (pero non no seu corpo) e na cola do castor.\nOutras formaci\u00f3ns semellantes.\nPor extensi\u00f3n, apl\u00edcase o nome de \"escama\" a calquera outra estrutura similar presente noutros grupos de animais, como as escamas das \u00e1s das bolboretas.\nExisten outras formaci\u00f3ns, tam\u00e9n chamadas escamas, en plantas, pero a s\u00faa estrutura e funci\u00f3n \u00e9 distinta da das escamas dos peixes e r\u00e9ptiles. Tam\u00e9n se chaman as\u00ed as part\u00edculas de pel morta que se desprenden da pel de aves e mam\u00edferos, pero a s\u00faa orixe \u00e9 totalmente distinda da das verdadeiras escamas.\nRivas Quintas recolle a denominaci\u00f3n de \"escama\" para designar a capa mucosa que recobre internamente a tripa dos porcos, e que c\u00f3mpre limpar para facer embutidos, acci\u00f3n \u00e1 que se denomina \"escamar\". Igualmente, \"escamallo\" \u00e9 o conxunto de escamas que se tira do peixe que, cando se obt\u00e9n en gran cantidade (como tal, nunha f\u00e1brica de conservas ou nas antigas salgas) utiliz\u00e1base, xunto \u00e1s tripas e t\u00f3dolos outros restos, para estercar as terras."}
{"id": "70203", "revid": "56817", "url": "https://gl.wikipedia.org/wiki?curid=70203", "title": "275", "text": "Outros.\nHistoria ano a ano"}
{"id": "70205", "revid": "127505", "url": "https://gl.wikipedia.org/wiki?curid=70205", "title": "274", "text": "V\u00e9xase tam\u00e9n.\nOutros artigos.\nHistoria ano a ano"}
{"id": "70210", "revid": "1131", "url": "https://gl.wikipedia.org/wiki?curid=70210", "title": "Ni\u00f1odaguia", "text": "O top\u00f3nimo galego Ni\u00f1odaguia pode referirse a:"}
{"id": "70211", "revid": "89787", "url": "https://gl.wikipedia.org/wiki?curid=70211", "title": "Azucena Villaflor", "text": "Azucena Villaflor, nada en Avellaneda (provincia de Buenos Aires) o 7 de abril de 1924 e finada cara a decembro de 1977, foi unha activista social arxentina, unha das fundadoras da asociaci\u00f3n das Nais de Praza de Maio, dedicada a buscar aos \"desaparecidos\" durante a guerra sucia na Arxentina.\nA s\u00faa vida.\nProced\u00eda dunha familia de clase obreira. A s\u00faa nai, Emma Nitz, deuna a luz con s\u00f3 quince anos; o seu pai, Florentino Villaflor, ti\u00f1a 21, e traballaba nunha f\u00e1brica de la. Varios membros da familia do seu pai foran militantes peronistas.\nAos dezaseis anos empezou a traballar como telefonista nunha empresa de electrodom\u00e9sticos. Al\u00ed co\u00f1eceu a Pedro De Vicenti, delegado sindical, con quen casou en 1949 e con quen tivo catro fillos.\nO 30 de novembro de 1976, oito meses despois do comezo da ditadura militar que se chamou eufem\u00edsticamente \"Proceso de Reorganizaci\u00f3n Nacional\", un dos fillos de Azucena Villaflor, N\u00e9stor, e a noiva deste, Raquel Mangin, foron secuestrados. Villaflor iniciou a s\u00faa procura, dirix\u00edndose ao Ministerio de Interior, e intentando solicitar a axuda do vicario militar Adolfo Tortolo (a\u00ednda que s\u00f3 conseguiu falar co seu secretario, Emilio Grasselli). Durante estas xesti\u00f3ns, co\u00f1eceu a outras mulleres que estaban buscando tam\u00e9n a parentes desaparecidos.\nTras seis meses de infrutuosas pescudas, Villaflor, xunto a outras persoas na s\u00faa mesma situaci\u00f3n -que se foron co\u00f1ecendo na procura dos seus familiares- decidiron iniciar unha serie de manifestaci\u00f3ns para dar publicidade ao seu caso. O 30 de abril de 1977 ela e outras trece nais manifest\u00e1ronse na Praza de Maio, no centro de Buenos Aires, enfronte da sede do goberno, a Casa Rosada. Ante a orde policial de non deterse nin \"agruparse\", sen\u00f3n \"circular\", decidiron cami\u00f1ar ao redor da praza. A primeira marcha tivo lugar un s\u00e1bado, e apenas tivo repercusi\u00f3n; a segunda foi un venres e desde ent\u00f3n converteuse en costume realizala todos os xoves, ao redor das tres e media da tarde.\nO seu secuestro, desaparici\u00f3n, tortura e morte.\nEse mesmo ano, o 10 de decembro, D\u00eda Internacional dos Dereitos Humanos, as Nais publicaron un anuncio no xornal cos nomes dos seus fillos desaparecidos. Aquela noite, Azucena Villaflor foi secuestrada por un grupo armado na s\u00faa casa en Villa Dominico, en Avellaneda, Buenos Aires. Segundo testemu\u00f1os, foi reclu\u00edda no campo de concentraci\u00f3n da Escuela de Mec\u00e1nica de la Armada, ESMA, onde actuou, entre outros represores, Alfredo Astiz.\nIdentificaci\u00f3n do seu corpo e enterro.\nO 20 de decembro de 1977 comezaron a aparecer cad\u00e1veres provenientes do mar nas praias da provincia de Buenos Aires \u00e1 altura dos balnearios de Santa Teresita e Mar do Tuy\u00fa. Os m\u00e9dicos policiais que examinaron os corpos nesa oportunidade rexistraron que a causa da morte fora \"el choque contra objetos duros desde gran altura\", como indicaban o tipo de fracturas \u00f3seas constatadas, sucedidas antes da morte. Sen realizar m\u00e1is investigaci\u00f3ns as autoridades locais dispuxeron de inmediato que os corpos fosen enterrados como NN no cemiterio da pr\u00f3xima cidade de General Lavalle.\nEn 1984 no marco da investigaci\u00f3n da CONADEP e do Xu\u00edzo \u00e1s Xuntas realiz\u00e1ronse escavaci\u00f3ns no cemiterio de General Lavalle, atop\u00e1ndose unha gran cantidade de restos \u00f3seos provenientes dos cad\u00e1veres achados nas praias de San Bernardo e Lucila del Mar. Estes restos foron utilizados no xu\u00edzo \u00e1s Xuntas e gardados logo en 16 bolsas.\nA partir de ent\u00f3n o xu\u00edz Horacio Cattani empezou a acumular causas sobre desaparecidos. A pesar das leis de Punto Final e Obediencia Debida, que paralizaron as investigaci\u00f3ns, Cattani logrou armar en 1995 un arquivo de 40 metros cadrados onde aloxar todas esas probas.\nEn 2003 o intendente de General Lavalle informou que se localizaron novas tumbas de NN no cemiterio da cidade. O xu\u00edz Cattani ordenou ent\u00f3n realizar novas escavaci\u00f3ns co Equipo Arxentino de Antropolox\u00eda Forense (EAAF), descubr\u00edndose d\u00faas li\u00f1as de tumbas, unha por encima da outra. Descubr\u00edronse as\u00ed 8 esqueletos, 5 correspondentes a mulleres, 2 correspondentes a homes e un, clasificado como GL-17, que se definiu como \"probabelmente masculino\".\nCattani mandou os \u00f3sos ao laboratorio de Inmunoxen\u00e9tica e Diagn\u00f3stico Molecular (LIDMO) de C\u00f3rdoba, pertencente ao EAAF. Os resultados do laboratorio foron determinando que os restos pertenc\u00edan ao grupo de secuestrados entre os d\u00edas 8 e 10 de decembro de 1977. O 8 de xullo de 2005 o xu\u00edz Cattani recibiu o informe establecendo que un dos restos individualizados pertenc\u00edan a Azucena Villaflor .\nOs restos de Villaflor foron incinerados, e as s\u00faas cinzas enterradas aos p\u00e9s da Pir\u00e1mide de Maio, no centro da Praza de Maio, o 8 de decembro de 2005, ao termo da vix\u00e9simo quinta marcha de resistencia das Nais. Os seus fillos sobreviventes escolleron o lugar.\nEn 1997, o historiador Enrique Arrosagaray publicou unha biograf\u00eda de Azucena Villaflor, titulada \"Los Villaflor de Avellaneda\".\nCo\u00f1ecemento e encubrimento por parte do Goberno dos Estados Unidos.\nDocumentos segredos do goberno dos Estados Unidos desclasificados en 2002 proban que o goberno norteamericano sab\u00eda desde 1978 que os corpos sen vida das monxas francesas Alice Domon e L\u00e9onie Duquet e as nais de Praza de Maio Azucena Villaflor, Esther Ballestrino e Mar\u00eda Ponce, foran atopadas nas praias bonaerenses. Esta informaci\u00f3n foi mantida en segredo e nunca foi comunicada ao goberno arxentino.\nO dato est\u00e1 inclu\u00eddo en Documento N\u00ba 1978-BOS-02346 dirixido polo ent\u00f3n Embaixador dos Estados Unidos na Arxentina, Ra\u00fal Castro, ao Secretario de Estado dos Estados Unidos, leva data do 30 de marzo de 1978 e menciona como obxecto \"Informe sobre monjas muertas\". Textualmente o documento di:"}
{"id": "70214", "revid": "89787", "url": "https://gl.wikipedia.org/wiki?curid=70214", "title": "\u00c1ngela Auad", "text": "\u00c1ngela Auad, nada en Jujuy o 29 de febreiro de 1945 e finada o 17 ou 18 de decembro de 1977, foi unha activista social arxentina que actuaba coa asociaci\u00f3n das Nais de Praza de Maio, dedicada a buscar aos \"desaparecidos\" durante a guerra sucia na Arxentina, motivo polo cal foi secuestrada, torturada e asasinada.\nA s\u00faa vida.\n\u00c1ngela Auad, fora arrestada cando era estudante universitaria en Tucum\u00e1n, sendo liberada a mediados de 1975.\nEn 1976 o seu esposo Roberto estaba preso no Chaco. Por ese motivo \u00c1ngela entrou en contacto cos Familiares de Desaparecidos y Detenidos por Razones Pol\u00edticas e as Nais de Praza de Maio.\nDesaparici\u00f3n, secuestro, tortura e asasinato.\nEntre o xoves 8 de decembro e o s\u00e1bado 10 de decembro de 1977 un grupo de militares baixo o mando de Alfredo Astiz secuestrou a un grupo de 12 persoas vinculadas \u00e1 Nais de Praza de Maio. Entre elas se atopaba \u00c1ngela Auad, xunto coas nais fundadoras de Nais de Praza de Maio Azucena Villaflor, Esther Ballestrino e Mar\u00eda Ponce, e as monxas francesas Alice Domon e L\u00e9onie Duquet.\n\u00c1ngela foi secuestrada o 8 de decembro coa maior parte do grupo na Igrexa da Santa Cruz situada no barrio de San Crist\u00f3bal da cidade de Buenos Aires, onde adoitaban reunirse.\nFoi levada directamente ao centro clandestino de detenci\u00f3n situado na Escuela de Mec\u00e1nica de la Armada (ESMA), baixo o control da Mari\u00f1a Arxentina, onde foi reclu\u00edda no sector denominado \"Capucha\". Al\u00ed permaneceu aproximadamente 10 d\u00edas, lapso durante o cal foi constantemente torturada. No Informe Nunca M\u00e1s as testemu\u00f1as Maggio e Cubas, sobreviventes da ESMA, relataron o que sab\u00edan sobre a s\u00faa sorte:\nProbabelmente o d\u00eda 17 ou 18 de decembro de 1977, \u00c1ngela e o resto do grupo, foron \"trasladadas\" ao aeroporto militar que se atopa no extremo sur do Aeroparque da cidade de Buenos Aires, subidos sedadas a un avi\u00f3n da Mari\u00f1a e lanzadas vivas ao mar fronte \u00e1 costa de Santa Teresita, morrendo ao chocar contra a auga.\nIdentificaci\u00f3n do seu corpo e enterro.\nO 20 de decembro de 1977 comezaron a aparecer cad\u00e1veres provenientes do mar nas praias da provincia de Buenos Aires \u00e1 altura dos balnearios de Santa Teresita e Mar do Tuy\u00fa. Os m\u00e9dicos policiais que examinaron os corpos nesa oportunidade rexistraron que a causa da morte fora \"el choque contra objetos duros desde gran altura\", como indicaban o tipo de fracturas \u00f3seas constatadas, sucedidas antes da morte . Sen realizar m\u00e1is investigaci\u00f3ns as autoridades locais dispuxeron de inmediato que os corpos fosen enterrados como NN no cemiterio da pr\u00f3xima cidade de General Lavalle.\nEn 1984 no marco da investigaci\u00f3n da CONADEP e do Xu\u00edzo \u00e1s Xuntas realiz\u00e1ronse escavaci\u00f3ns no cemiterio de General Lavalle, atop\u00e1ndose unha gran cantidade de restos \u00f3seos provenientes dos cad\u00e1veres achados nas praias de San Bernardo e Lucila del Mar. Estes restos foron utilizados no xu\u00edzo \u00e1s Xuntas e gardados logo en 16 bolsas.\nA partir de ent\u00f3n o xu\u00edz Horacio Cattani empezou a acumular causas sobre desaparecidos. A pesar das leis de Punto Final e Obediencia Debida, que paralizaron as investigaci\u00f3ns, Cattani logrou armar en 1995 un arquivo de 40 metros cadrados onde aloxar todas esas probas.\nEn 2003 o intendente de General Lavalle informou que se localizaran novas tumbas de NN no cemiterio da cidade. O xu\u00edz Cattani ordenou ent\u00f3n realizar novas escavaci\u00f3ns co Equipo Arxentino de Antropolox\u00eda Forense (EAAF), descubr\u00edndose d\u00faas li\u00f1as de tumbas, unha por encima da outra. Descubr\u00edronse as\u00ed 8 esqueletos, 5 correspondentes a mulleres, 2 correspondentes a homes e un, clasificado como GL-17, que se definiu como \"probabelmente masculino\".\nCattani mandou os \u00f3sos ao laboratorio de Inmunoxen\u00e9tica e Diagn\u00f3stico Molecular (LIDMO) de C\u00f3rdoba, pertencente ao EAAF. Os resultados do laboratorio foron determinando que os restos pertenc\u00edan ao grupo de secuestrados entre os d\u00edas 8 e 10 de decembro de 1977. O 15 de setembro de 2005 o xu\u00edz Cattani recibiu o informe establecendo que un dos restos individualizados pertenc\u00edan a \u00c1ngela Auad.\nO d\u00eda 25 de setembro de 2005, 28 anos logo de ser asasinada, \u00c1ngela Auad foi enterrada no xard\u00edn da Igrexa de Santa Cruz, en Buenos Aires, xunto \u00e1 Irm\u00e1 L\u00e9onie Duquet, unha das monxas francesas secuestradas con ela. Anteriormente tam\u00e9n foron sepultadas al\u00ed as nais de Praza de Maio Esther Ballestrino e Mar\u00eda Ponce. As cinzas de Azucena Villaflor foron esparexidas na Praza de Maio.\nCo\u00f1ecemento e encubrimento por parte do Goberno dos Estados Unidos.\nDocumentos segredos do goberno dos Estados Unidos desclasificados en 2002 proban que o goberno norteamericano sab\u00eda desde 1978 que os corpos sen vida das monxas francesas Alice Domon e L\u00e9onie Duquet e as nais de Praza de Maio Azucena Villaflor, Esther Ballestrino e Mar\u00eda Ponce, foran atopadas nas praias bonaerenses. Esta informaci\u00f3n foi mantida en segredo e nunca foi comunicada ao goberno arxentino.\nO dato est\u00e1 inclu\u00eddo no Documento N\u00ba 1978-BOS-02346 dirixido polo ent\u00f3n Embaixador dos Estados Unidos na Arxentina, Ra\u00fal Castro, ao Secretario de Estado dos Estados Unidos, leva data do 30 de marzo de 1978 e menciona como obxecto \"Informe sobre monjas muertas\". Textualmente o documento di:"}
{"id": "70217", "revid": "98629", "url": "https://gl.wikipedia.org/wiki?curid=70217", "title": "273", "text": "Outros.\nHistoria ano a ano"}
{"id": "70218", "revid": "56817", "url": "https://gl.wikipedia.org/wiki?curid=70218", "title": "277", "text": ""}
{"id": "70219", "revid": "98629", "url": "https://gl.wikipedia.org/wiki?curid=70219", "title": "Juan Gelman", "text": "Juan Gelman, nado en Buenos Aires o 3 de maio de 1930 e finado na Cidade de M\u00e9xico o 14 de xaneiro de 2014, foi un poeta, xornalista e tradutor arxentino. Foi galardoado co Premio Miguel de Cervantes en 2007.\nBiograf\u00eda.\nNaceu en Buenos Aires, no barrio de Villa Crespo en 1930, terceiro fillo de inmigrantes rusos, Jos\u00e9 e Paulina. Aprendeu a ler aos 3 anos e pasou a infancia andando en bicicleta, xogando ao f\u00fatbol e lendo. Durante a mocidade participou de diversos grupos e movementos literarios. Ocupou importantes cargos como xornalista. Coa chegada da ditadura militar na Arxentina e debido \u00e1 s\u00faa militancia na organizaci\u00f3n revolucionaria Montoneros (da que se afastou por diferenzas coa direcci\u00f3n) tivo que exiliarse en distintos pa\u00edses de Europa e Latinoam\u00e9rica.\nDurante a ditadura foron secuestrados e asasinados polo r\u00e9xime militar o seu fillo Marcelo e a s\u00faa nora Claudia, que se atopaba embarazada. Logo de anos de intensa procura, Gelman puido reunirse coa s\u00faa neta no Uruguai. \nRecibiu en 1997 o Premio Nacional de Poes\u00eda da Arxentina. Tam\u00e9n foi galardoado co premio de Literatura latinoamericana e do Caribe \"Juan Rulfo\", o Iberoamericano de Poes\u00eda \"Pablo Neruda\" e o Ra\u00ed\u00f1a Sof\u00eda de Poes\u00eda Iberoamericana.\nO 29 de novembro de 2007 foi galardoado co Premio Miguel de Cervantes de Literatura.\nEn 2010 a AELG nomeouno Escritor Galego Universal."}
{"id": "70220", "revid": "55340", "url": "https://gl.wikipedia.org/wiki?curid=70220", "title": "Lei de Instauraci\u00f3n", "text": "A Lei de Instauraci\u00f3n (en ingl\u00e9s, \"Act of Settlement\"), \u00e9 unha lei inglesa promulgada polo Parlamento de Westminster en 1701, que garante a sucesi\u00f3n \u00e1 coroa de Inglaterra aos membros da familia protestante da Casa de Hann\u00f3ver que estivo ligada aos Estuardo por unha filla de Xacobe I. Esta disposici\u00f3n buscaba a exclusi\u00f3n do trono dun rei favorable ao catolicismo e cortar as pretensi\u00f3ns de Xacobe Francisco Estuardo, cat\u00f3lico, ao que Lu\u00eds XIV reco\u00f1eceu rei de Inglaterra en 1701, co nome de Xacobe III.\nCando a ra\u00ed\u00f1a Ana Estuardo, a \u00faltima dos Estuardo protestante, morreu sen fillos, Xurxo, Elector de Hann\u00f3ver, converteuse en rei de Gran Breta\u00f1a e de Irlanda co nome de Xurxo I en 1714 en virtude dos termos da Lei de Instauraci\u00f3n.\nHoxe en d\u00eda, esta Lei \u00e9 o principal texto lexislativo do Parlamento que regula a sucesi\u00f3n ao trono brit\u00e1nico, as\u00ed como doutros pa\u00edses da Commonwealth, ben porque se remiten ao mesmo, ben porque incorporan parte del \u00e1 constituci\u00f3n dese pa\u00eds en particular. Como tal, a Acta contin\u00faa sendo parte importante do Reino Unido e doutros pa\u00edses da Commonwealth. A lei foi aprobada polo Parlamento de Inglaterra e m\u00e1is tarde estendeuse a Escocia polos termos da Lei de Uni\u00f3n (1707).\nLigaz\u00f3ns externas.\nTexto da Lei na s\u00faa forma e lingua orixinal "}
{"id": "70222", "revid": "23204", "url": "https://gl.wikipedia.org/wiki?curid=70222", "title": "Senra", "text": "Unha senra ou seara \u00e9 un campo labrado \u00e1 parte, xeralmente con cereais\nCo termo Senra pod\u00e9monos referir a:"}
{"id": "70223", "revid": "1131", "url": "https://gl.wikipedia.org/wiki?curid=70223", "title": "Valadares", "text": "O top\u00f3nimo Valadares pode referirse a:\nAdemais, como apelido pode referirse a:"}
{"id": "70224", "revid": "1556", "url": "https://gl.wikipedia.org/wiki?curid=70224", "title": "Premio Cervantes", "text": ""}
{"id": "70225", "revid": "1131", "url": "https://gl.wikipedia.org/wiki?curid=70225", "title": "Goi\u00e1ns", "text": "O top\u00f3nimo galego Goi\u00e1ns pode referirse a:"}
{"id": "70226", "revid": "5863", "url": "https://gl.wikipedia.org/wiki?curid=70226", "title": "Xurxo III do Reino Unido", "text": "Xurxo III do Reino Unido, nado co nome de George William Frederic de Hannover o 4 de xu\u00f1o de 1738 e finado o 29 de xaneiro de 1820, foi Rei da Gran Breta\u00f1a desde 1760 ata 1801.\nA partir da Acta de Uni\u00f3n de 1800, Xurxo III pasou a ser Rei do Reino Unido. Foi tam\u00e9n Duque de Brunswick-L\u00fcneburg e, a partir de 1814, Rei de Hannover. Xurxo III \u00e9 co\u00f1ecido como \"o Louco\" debido a demencia mental causada pola doenza cr\u00f3nica que sufr\u00eda (porfiria). Era fillo de Federico, Pr\u00edncipe de Gales e da princesa Augusta de Saxe-Gotha, e sucedeu ao av\u00f3 Xurxo II\nNo reinado de Xurxo III produciuse a independencia dos Estados Unidos de Am\u00e9rica, ata ent\u00f3n unha colonia brit\u00e1nica.\nMatrimonio e descendencia.\nCasou o 8 de setembro de 1761 coa princesa xermana Sofia Carlota de Mecklenburg-Strelitz. O matrimonio tivo os seguintes fillos:"}
{"id": "70230", "revid": "1131", "url": "https://gl.wikipedia.org/wiki?curid=70230", "title": "Dei\u00e0", "text": "Dei\u00e0 \u00e9 unha pequena vila de Mallorca (Illas Baleares), situada na Serra de Tramuntana.\nA superficie do seu territorio \u00e9 de 15,1\u00a0km2. A poboaci\u00f3n da vila consta de 840 habitantes (2004).\nPol\u00edtica.\nA repartici\u00f3n de escanos en 2007 quedou deste xeito:"}
{"id": "70232", "revid": "25871", "url": "https://gl.wikipedia.org/wiki?curid=70232", "title": "El Canto del Loco", "text": "El Canto del Loco (tam\u00e9n abreviado ECDL) foi un grupo de pop-rock espa\u00f1ol, a\u00ednda que os seus membros consideran que algunhas das s\u00faas canci\u00f3ns pertencen m\u00e1is ao x\u00e9nero power pop.\nFoi creado en 1994 por Dani Mart\u00edn e Iv\u00e1n Ganchegui (que abandonou o grupo en 2002), e anos despois acabaron por seren cinco membros. Influ\u00eddos por outros grupos espa\u00f1ois da d\u00e9cada de 1980 e con cinco \u00e1lbums de estudio, conseguiron vender m\u00e1is dun mill\u00f3n de copias, convert\u00e9ndose nun dos grupos musicais m\u00e1is importantes do panorama espa\u00f1ol do seu momento. Distingu\u00edase doutross grupos por canci\u00f3ns r\u00edtmicas, letras de tem\u00e1tica moi identificativas para os mozos e moi divertidas, como \"La madre de Jos\u00e9\".\nNo 2005 ga\u00f1aron o premio \u00e1 mellor actuaci\u00f3n espa\u00f1ola nos \"MTV Europe Music Awards\".\nEn febreiro do 2010 a banda anunciou a s\u00faa separaci\u00f3n, xa que os seus membros quer\u00edan seguir as s\u00faas carreiras individualmente.\nHistoria do grupo.\nOrixe.\nAs orixes do grupo enc\u00f3ntranse na escola de arte dram\u00e1tica Cristina Rota, onde Dani Mart\u00edn estudaba desde 1994, cando ti\u00f1a 18 anos. Al\u00ed co\u00f1eceu a un rapaz chamado Iv\u00e1n Ganchegui, que tocaba a guitarra, e co que, tras descubriren que ambos os dous compart\u00edan os mesmos gustos musicais, montou un grupo. Ambos os dous eran admiradores da banda \"Radio Futura\" e sobre todo da s\u00faa canci\u00f3n \"El Canto Del Gallo\", o que lles levou a bautizar o grupo como \"El Canto Del Loco\". Durante estes comezos, o grupo, al\u00e9n dos dous fundadores, inclu\u00eda a unha rapaza na bater\u00eda, e a un baixista e a outro guitarrista. Por\u00e9n, este \u00faltimo abandonou o grupo por falta de tempo, e, o d\u00eda antes do seu primeiro concerto, David Otero, curm\u00e1n de Dani, uniuse ao grupo como o seu substituto.\nPouco despois, a bater\u00eda e o baixista tam\u00e9n decidiron abandonaren o grupo. En substituci\u00f3n da bater\u00eda apareceu Jandro Vel\u00e1zquez, un electricista que era fillo duns amigos dos pais de Dani e que este co\u00f1eceu nun certame de flamenco. Chema Ruiz, un c\u00e1ntabro que estudaba fisioterapia na universidade de David e que era amigo dun amigo seu, ocupou o posto do baixista. A partir de a\u00ed, os cinco compo\u00f1entes comezaron a se reunir nunha nave industrial de Algete (Madrid) para ensaiaren e os seus amigos serv\u00edanlles de cr\u00edticos.\nComezos e os primeiros \u00e1lbums.\nUn ano despois gravaron unha maqueta e comezaron a enviala a distintas discogr\u00e1ficas. Con todo, foi o encontro de Dani co produtor Pedro del Moral o que lles deu a s\u00faa primeira oportunidade. Este escoitou a maqueta e levouna a discogr\u00e1fica Ariola (actualmente Sony BMG), onde Paco Mart\u00edn, descubridor doutros grupos coma \"Radio Futura\" e \"Hombres G\", escoitouna. Daquela o grupo recibiu unha chamada s\u00faa e prop\u00faxolles unha proba, na que dar\u00edan un concerto xunto con outros dous grupos, co obxectivo de que a compa\u00f1\u00eda fichase a un deles. Finalmente e malia que o concerto non foi moi bo, \"El Canto Del Loco\" foi o elixido.\nO 16 de xu\u00f1o do 2000 ponse \u00e1 venda o primeiro \u00e1lbum de estudio do grupo, producido polo ex cantante do grupo \"Tequila\", Alejo Stivel. Antes de que o devandito \u00e1lbum fose gravado, propux\u00e9ronlles cambiar o nome do grupo por outros como \"Superratones\", \"Los m\u00f3vile\" ou \"La dulce sonrisa de Lul\u00fa\"; no entanto, eles neg\u00e1ronse e por iso chamaron \u00f3 primeiro \u00e1lbum co nome do grupo, \"El Canto del Loco\".\nCoa chegada do produtor Nigel Walker, prop\u00faxose un cambio de rumbo dentro do grupo e o segundo disco, titulado \"A contracorriente\" e publicado o 1 de marzo do 2002, tivo un estilo m\u00e1is maduro. Este mesmo ano, \"El Canto del Loco\" recibiu o nomeamento \u00f3s MTV Europe Music Awards na categor\u00eda de \"Mellor artista espa\u00f1ol\"; non obstante, o grupo Amaral foi finalmente o premiado.\nEstados de \u00e1nimo (2003-2004).\nTras o abandono voluntario de Iv\u00e1n Ganchegui, o resto do grupo decidiu coller unhas vacaci\u00f3ns; por\u00e9n, poucos d\u00edas despois, David e Dani xa ti\u00f1an compostas varias canci\u00f3ns que fixeran individualmente e decidiron gravalas con tan s\u00f3 os catro compo\u00f1entes que quedaban no grupo. Tras unha espera debido a que outros proxectos de Nigel Walker, que estaba ocupado co novo \u00e1lbum de \"La Oreja de Van Gogh\", o grupo gravou o novo \u00e1lbum \u00f3 que titularon \"Estados de \u00e1nimo\" e que se puxo \u00e1 venda o 26 de maio do 2003.\nEn agosto dese mesmo ano, a s\u00faa canci\u00f3n \"Pasi\u00f3n\", do \u00e1lbum \"El canto del loco\", foi inclu\u00edda dentro da banda sonora do filme \"La fiesta\", dos directores Carlos Villaverde e Manu Sanabria e co\u00f1ecida por ser un dos filmes espa\u00f1ois m\u00e1is baratos (tan s\u00f3 6.000 euros). En outubro, o grupo acudiu \u00e1 gravaci\u00f3n do \u00e1lbum \"Tony Aguilar y amigos\", elaborado polo locutor Tony Aguilar -da emisora de radio \"Los 40 principales\"-; xunto con moitos outros cantantes, \"El Canto del Loco\" colaborou na canci\u00f3n \"Latido urbano\", o single de presentaci\u00f3n do \u00e1lbum e que foi posto \u00e1 venda en novembro, destinando os seus beneficios \u00e1 \"Asociaci\u00f3n Espa\u00f1ola contra o Cancro\", m\u00e1is concretamente, \u00f3s hospitais infant\u00eds de oncolox\u00eda. Tam\u00e9n gravaron unha das canci\u00f3ns do \u00e1lbum soamente con Aguilar, titulada \"Casi un universo\".\nA finais do ano, o grupo volveu ser nomeado coma \"Mellor artista espa\u00f1ol\" nos \"MTV Europe Music Awards\" e esta vez conseguiu o premio, impo\u00f1\u00e9ndose a outros cantantes como Alejandro Sanz ou La Oreja de Van Gogh.\nEn xaneiro do 2004, encarg\u00e1ronse de po\u00f1er a voz \u00e1 nova versi\u00f3n da sinton\u00eda da serie de televisi\u00f3n \"7 vidas\", anteriormente interpretada polo cantante Raimundo Amador. No ver\u00e1n participaron nun disco homenaxe a \"Radio Futura\", titulado \"Arde la calle\" e no que interpretan a canci\u00f3n \"Escuela de calor\".\n\"Zapatillas\" (2005-2007).\nEn marzo do 2005, tras faceren unha viaxe cuns amigos \u00e1 illa de Phi-Phi (Tailandia) e ollaren as consecuencias do tsunami acontecido o 26 de decembro do ano anterior e que arrasou a costa de moitos pa\u00edses que arrodean o Oc\u00e9ano \u00cdndico, David Otero decidiu po\u00f1er en marcha xunto con outros artistas un proxecto \u00f3 que chamaron \"Kuarkx\" e cuxo obxectivo era recadar fondos para os afectados polo desastre. Otero, coa axuda do seu curm\u00e1n Dani, compuxo o tema \"Despi\u00e9rtame\" e colgouno en Internet para que puidese ser descargado por un prezo de 1,15 euros. M\u00e1is tarde, durante a gravaci\u00f3n do novo \u00e1lbum, \"El Canto del Loco\" decidiu inclu\u00edla tam\u00e9n nel, destinando sempre a s\u00faa parte proporcional dos beneficios xerados polo \u00e1lbum a mesma causa. O 21 de xu\u00f1o publicouse o devandito \u00e1lbum co nome de \"Zapatillas\".\nEn setembro, o grupo publicou o seu primeiro \u00e1lbum f\u00f3ra da Espa\u00f1a. Dirixido \u00f3s Estados Unidos e Latinoam\u00e9rica e co t\u00edtulo de \"12 estados de \u00e1nimo\", est\u00e1 composto por un recompilatorio das mellores canci\u00f3ns dos seus tres discos publicados en Espa\u00f1a. Este mesmo mes, os usuarios da p\u00e1xina web \"mtv.es\" elixiron por terceira vez \"El Canto del Loco\" coma candidato \u00f3s \"MTV Europe Music Awards\" na categor\u00eda de \"Mellor artista espa\u00f1ol\"; o grupo acabou conseguindo o seu segundo premio na gala celebrada en novembro en Lisboa.\nEn xullo do 2006, mentres fac\u00edan unha xira conxunta con \"Hombres G\", publicaron un recompilatorio dos seus concertos nas salas \"Caracol\" (Madrid), \"Bikini\" (Barcelona) e \"Oasis\" (Zaragoza), o que titularon \"Peque\u00f1os grandes directos\" e do que tan s\u00f3 se lanzaron 50.000 copias.\nTras finalizaren unha xira do \u00e1lbum \"Zapatillas\" e ante a participaci\u00f3n de Dani Mart\u00edn no filme do director Bigas Lunas, \"Yo soy la Juani\", alg\u00fans medios comezaron a estender murmuraci\u00f3ns verbo dunha posible separaci\u00f3n. Non obstante, o grupo negouno todo e limitouse a dicir que tras unhas longas vacaci\u00f3ns volver\u00edan cun novo traballo.\nNo 2007, Dani e David, xunto co representante de \"El Canto del Loco\", Carlos V\u00e1zquez, crearon a discogr\u00e1fica \"El Manicomio Records\", que contou co apoio da multinacional \"Sony BMG\", e encarg\u00e1ronse do \u00e1lbum debut do grupo \"Sin Rumbo\".\n\"Personas\" (2008).\nA gravaci\u00f3n do novo \u00e1lbum comezou en outubro do 2007 e non finalizou ata febreiro do 2008. O 1 de abril p\u00faxose \u00e1 venda o devandito \u00e1lbum, so o nome \"Personas\", e con el, \"El Canto del Loco\" anunciou unha xira que durar\u00e1 ata finais do ano 2009, cos seus apadri\u00f1ados, o grupo \"Sin Rumbo\", e o cantante Lucas Masciano coma \"abreconcertos\".\nO 12 de xu\u00f1o do 2008, Jandro anunciou a s\u00faa decisi\u00f3n de abandonar o grupo por motivos persoais. A pesar disto, o grupo confirmou que a xira do \u00e1lbum \"Personas\" non se ver\u00e1 afectada e continuar\u00e1 cun novo bater\u00eda, Carlos Gam\u00f3n, que xa antes tocara co grupo \"Amaral\" e a solista Najwa Nimri.\nO 28 de xu\u00f1o, o grupo interveu no festival \"Rock in R\u00edo\", celebrado por primeira vez na Espa\u00f1a, m\u00e1is concretamente en Arganda del Rey, Madrid, recibindo comentarios bastante negativos por parte dos cr\u00edticos, a\u00ednda que non polos fans.\nDe \"personas a personas\" (2008) foi creado ap\u00f3s o disco de \"Personas\".\nSeparaci\u00f3n.\nO grupo separouse en 2010, xa que o cantante Dani Mart\u00edn e David Otero comezaron as s\u00faas carreiras en solitario. En cambio, o baixista Chema Ruiz, entrou no grupo Belgrado.\nReco\u00f1ecementos.\n\"El Canto del loco\" foi merecedor dos premios musicais MTV Europeo, Ondas e Premio da M\u00fasica."}
{"id": "70234", "revid": "1131", "url": "https://gl.wikipedia.org/wiki?curid=70234", "title": "Igrexa de San Miguel de Eir\u00e9", "text": "A Igrexa de San Miguel de Eir\u00e9, tam\u00e9n chamado Mosteiro de Eir\u00e9, \u00e9 unha igrexa rom\u00e1nica de orixe mon\u00e1stica e un dos mellores exemplos conservados en Galicia de arquitectura rom\u00e1nica. Est\u00e1 situada no lugar do Mosteiro na parroquia de Eir\u00e9, no concello lucense de Pant\u00f3n.\nHistoria.\nAdoitase situar a s\u00faa fundaci\u00f3n como mosteiro de monxas de San Bieito nos primeiros anos do s\u00e9culo XII, e da primeira metade deste s\u00e9culo data a igrexa. Por\u00e9n conserva elementos arquitect\u00f3nicos anteriores que puideron ser reaproveitados de anteriores construci\u00f3ns.\nRespecto a esta igrexa existen numerosas lendas. Unha delas \u00e9 sobre o motivo do seu abandono por parte das monxas que o habitaban, existen unha historia entre as xentes do lugar onde at\u00f3pase que conta que a igrexa de San Miguel de Eir\u00e9 foi invadida por formigas e por este motivo tiveron que deixar a igrexa. Outra lenda sobre este templo panton\u00e9s \u00e9 sobre a onde foron as monxas trala invasi\u00f3ns do mosteiro por formigas. E conta que tras irse de al\u00ed foron a veci\u00f1a aldea de Pedragude, monte arriba, onde as tristes relixiosas observaban o seu templo dende o penedo alcumado \"A Pena da Monxa\".\nDescrici\u00f3n.\nDe nave \u00fanica cuberta con teito de madeira ag\u00e1s o cruceiro que se cobre con b\u00f3veda. Na cabeceira a \u00e1bsida semicircular dec\u00f3rase con catro columnas acaroadas con capiteis con cabezas de serpes. No interior o acceso \u00e1 cabeceira faise a trav\u00e9s dun arco triunfal triplo. Nesta cabeceira cons\u00e9rvanse pinturas murais do s\u00e9culo XVI. A porta norte dec\u00f3rase cun Agnus Dei con cruz e unhas xambas con curiosa decoraci\u00f3n de follas que rematan en cabezas humanas."}
{"id": "70235", "revid": "1556", "url": "https://gl.wikipedia.org/wiki?curid=70235", "title": "Mosteiro de San Miguel de Eir\u00e9", "text": ""}
{"id": "70244", "revid": "7596", "url": "https://gl.wikipedia.org/wiki?curid=70244", "title": "Duque", "text": "Duque \u00e9 un dos t\u00edtulos nobiliarios europeos con que os monarcas amosan a s\u00faa gratitude a certas persoas. A s\u00faa forma feminina \u00e9 duquesa. O se\u00f1or\u00edo dun duque recibe o nome de ducado. S\u00f3eselle conceder a fillos da realeza que non son herdeiros. Este t\u00edtulo, en Espa\u00f1a, leva ligada a dignidade de Grande de Espa\u00f1a.\nOrixe.\nO t\u00edtulo ten a s\u00faa orixe nos cargos tardorromanos e bizantinos do lat\u00edn Dux, plural \"duce\". En lat\u00edn cl\u00e1sico, Dux denotaba o rango militar de Xeneral (palabra que, \u00e1 s\u00faa vez, deriva a s\u00faa sem\u00e1ntica probablemente do infinitivo \"\"duco\": guiar desde a fronte\", en oposici\u00f3n a \"\"ago\": guiar desde atr\u00e1s\", de xeito que \"o que gu\u00eda desde a fronte\" denotar\u00eda orixinalmente a un gu\u00eda militar ou caudillo).\nEventualmente, a ra\u00edz da pr\u00e1ctica de conceder terras aos xenerais vitoriosos, o dito t\u00edtulo utilizouse coma unha referencia nobiliaria que designa a un membro da clase alta. Durante s\u00e9culos usar\u00edase esa mesma forma latina en Venecia, para designar ao xefe da Rep\u00fablica Adri\u00e1tica.\nConforme se foron desenvolvendo os reinos xerm\u00e1nicos tras a ca\u00edda do imperio, o t\u00edtulo foi usado por altos cargos, gobernadores, caudillos... etc. No sistema social e pol\u00edtico co\u00f1ecido como Feudalismo que Carlomagno fundou ao dividir os seus dominios en condados, os duques ocupaban o nivel m\u00e1is alto na escala nobiliaria.\nPosteriormente, coa Capitular de Quierzy, converteuse en hereditario, pasando de pais a fillos.\nNo s\u00e9culo XIX, coa abolici\u00f3n dos dereitos se\u00f1oriais perderon a s\u00faa autoridade e poder, a\u00ednda que en moitos pa\u00edses conservouse o t\u00edtulo por herdanza de forma honor\u00edfica e \u00e1s veces a s\u00faa riqueza e influencia.\nO s\u00faa etimolox\u00eda foi moi utilizada polos movementos de corte fascista do s\u00e9culo XX, as\u00ed o apelativo \"Il Duce\" utilizado polo ditador Benito Mussolini \u00e9 unha derivaci\u00f3n da voz Dux/duce. O equivalente xermano \u201cDer F\u00fchrer\u201d (o gu\u00eda, o l\u00edder) \u00e9 unha traduci\u00f3n do mesmo termo. \"El caudillo\", t\u00edtulo que se concedeu a si mesmo o xeneral Francisco Franco (se ben proveniente do lat\u00edn \"capitellum\") \u00e9 unha equivalencia destes termos, todos eles orixinados no concepto Dux (duque) \u201co que gu\u00eda desde a fronte\u201d\nUso actual.\nHoxe en d\u00eda, coma calquera outro t\u00edtulo nobiliario, non ten m\u00e1is valor c\u00f3 simb\u00f3lico."}
{"id": "70246", "revid": "25871", "url": "https://gl.wikipedia.org/wiki?curid=70246", "title": "Timo Glock", "text": "Timo Glock nado en Lindenfels o 18 de marzo de 1982, foi un piloto de F\u00f3rmula 1 alem\u00e1n, que pilotou nos equipos de F\u00f3rmula 1 Jordan, Toyota, Virgin Racing e Marussia F1. Terminou 10\u00ba no Campionato de Pilotos en e , anotando tres podios.\nLogo de abandonar a F\u00f3rmula Un en , Glock converteuse nun piloto de f\u00e1brica para BMW na Deutsche Tourenwagen Masters, pilotando para BMW Team MTEK, e logrou o seu primeiro podio DTM no Red Bull Ring, E unha primeira vitoria no final da tempada en Hockenheimring.\nInicios.\nGlock comezou a s\u00faa carreira de motorsport en 1998 \u00e1 idade de 15. Ga\u00f1ou varios campionatos de karting as\u00ed como o BMW ADAC Formula Junior Cup no ano 2000 e o F\u00f3rmula BMW F\u00f3rmula BMW ADAC en 2001. Na s\u00faa primeira tempada de F\u00f3rmula 3 en , terminou terceiro na clasificaci\u00f3n para ser o mellor novato do ano. En 2003, competiu na F\u00f3rmula 3 Euroseries, ga\u00f1ando tres carreiras e anotando outros tres podios, que foron suficientes para colocalo na quinta posici\u00f3n no campionato.\nF\u00f3rmula Un.\nJordan (2004).\nGlock asinou como piloto de probas da F\u00f3rmula 1 de 2004 e fixo a s\u00faa debut na F\u00f3rmula Un no Gran Premio do Canad\u00e1 no que substitu\u00edu a Giorgio Pantano, quen tivo unha disputa contractual con Jordan. Terminou 11\u00ba, pero finalmente foi 7\u00ba logo da descualificaci\u00f3n dos Williams e os Toyota e anotou dous puntos no seu debut.\nTerminou a tempada con Jordan, substitu\u00edndo a Pantano nas tres \u00faltimas carreiras. O patrocinio de Glock con Deutsche Post axudou a traer de volta as cores de DHL a Jordan.\nChamp Car.\n2005.\nEn 2005, Glock levou a s\u00faa carreira aos Estados Unidos, competindo na Champ Car World Series co equipo Rocketsports de Paul Gentilozzi. serie Champ Car co equipo de Rocketsports (Paul Gentilozzi). O seu mellor resultado foi o segundo lugar no Circu\u00edto Gilles Villeneuve no Molson Indy Montreal no Canad\u00e1, onde foi derrotado por Oriol Servia. Nas \u00faltimas voltas da carreira, Glock conservou a vantaxe sobre Servia, ao saltarse a chicane de final da pista. Glock foi obrigado a deixarse pasar polos funcionarios de Champ Car, e deixar que Servia tomara a dianteira. Glock terminou oitavo na clasificaci\u00f3n final dos puntos da tempada e ga\u00f1ou o Premio ao Novato do Ano da Champ Car World Series.\nRexistro de carreiras.\nTraxectoria profesional.\n Como Glock era un piloto invitado non pod\u00eda puntuar.&lt;br&gt;\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\n(\u2021) No Gran Premio de Malaisia de 2009 outorgaronse a metade dos puntos, xa que completouse menos do 75% da distancia de carreira.&lt;br&gt;"}
{"id": "70247", "revid": "56817", "url": "https://gl.wikipedia.org/wiki?curid=70247", "title": "461", "text": "Outros.\nHistoria ano a ano"}
{"id": "70249", "revid": "34681", "url": "https://gl.wikipedia.org/wiki?curid=70249", "title": "462", "text": "Outros.\nHistoria ano a ano"}
{"id": "70250", "revid": "56817", "url": "https://gl.wikipedia.org/wiki?curid=70250", "title": "283", "text": "Outros.\nHistoria ano a ano"}
{"id": "70251", "revid": "56817", "url": "https://gl.wikipedia.org/wiki?curid=70251", "title": "282", "text": ""}
{"id": "70252", "revid": "56817", "url": "https://gl.wikipedia.org/wiki?curid=70252", "title": "237", "text": ""}
{"id": "70255", "revid": "1888", "url": "https://gl.wikipedia.org/wiki?curid=70255", "title": "Olalla Coci\u00f1a", "text": "Olalla Coci\u00f1a Lozano, nada en Viveiro o 15 de outubro de 1979, \u00e9 unha poeta e xornalista galega.\nTraxectoria.\nLicenciada en Xornalismo pola Universidade de Santiago de Compostela. Logo de ga\u00f1ar varios premios po\u00e9ticos xuven\u00eds, obtivo no ano 2000 o premio de poes\u00eda \"O Facho\", outorgado pola asociaci\u00f3n coru\u00f1esa do mesmo nome. No 2004 conseguiu o segundo premio na XVIII edici\u00f3n do certame literario da Asociaci\u00f3n Cultural Galega Rosal\u00eda de Castro de Cornell\u00e0 (Barcelona).\nNo ano 2005 publicou o poemario \"As cervicais da memoria\" (Edici\u00f3ns Fervenza), co que o ano anterior lograra o VIII Premio de poes\u00eda \"Avelina Valladares\" que convoca o Concello da Estrada. No pr\u00f3logo deste libro Xos\u00e9 Mar\u00eda \u00c1lvarez C\u00e1ccamo sinala algunhas das claves da ollada po\u00e9tica de Olalla Coci\u00f1a: \"Fraxilidade, transparencia, percepci\u00f3n sonambular\".\nO seu segundo libro, \"Aqu\u00ed (intemperies)\", sa\u00edu \u00e1 luz en 2006 na colecci\u00f3n \"Poeta en Compostela\" (Grupo Correo, Concello de Santiago, AELG). Moitos dos poemas e textos recollidos neste volume apareceran previamente nun blog da autora xa pechado, e alg\u00fans formaron parte antes dunha obra in\u00e9dita consistente nun sobre no que os poemas pod\u00edan ser escollidos aleatoriamente.\nEn marzo de 2008 ga\u00f1ou a oitava edici\u00f3n do premio de poes\u00eda Fiz Vergara Vilari\u00f1o polo seu poemario \"Libro de Alicia\" (Edici\u00f3ns Espiral Maior, 2008). En decembro de 2016 ga\u00f1ou o premio de poes\u00eda Afundaci\u00f3n co poemario \"Vestir a noite\".\nOlalla Coci\u00f1a participou ademais en varias publicaci\u00f3ns colectivas, entre as que destacan a antolox\u00eda biling\u00fce \"Das sonorosas cordas. 15 poetas desde Galicia\" (Eneida, 2005), e o n\u00famero 34 da serie \"Alfa fulls temporals d'art i literatura\" (Una llum del nord, Quatre poetes de Gal\u00edcia), con poemas traducidos para o catal\u00e1n, o castel\u00e1n, o ingl\u00e9s e o franc\u00e9s. Actualmente mant\u00e9n o blog \"reveladora\", no que \u00e9 autora dos textos.\nComo m\u00fasica, canta e toca o teclado no grupo Atr\u00e1s Tigre."}
{"id": "70261", "revid": "98629", "url": "https://gl.wikipedia.org/wiki?curid=70261", "title": "La Graciosa", "text": "La Graciosa \u00e9 unha illa que pertence \u00e1 provincia das Palmas, nas Canarias (Espa\u00f1a). Forma parte do arquip\u00e9lago Chinijo, xunto cos illotes de Monta\u00f1a Clara, Roque del Este, Roque del Oeste e Alegranza, que pertence ao concello de Teguise, en Lanzarote. A econom\u00eda insular est\u00e1 baseada principalmente no turismo.\nEst\u00e1 situada ao noroeste de Lanzarote, illa da que depende administrativamente e da que a separa un brazo de mar co\u00f1ecido como \"El R\u00edo\". Tam\u00e9n est\u00e1 relativamente pr\u00f3xima \u00e1 costa continental africana.\nStatus.\nO 26 de xu\u00f1o de 2018 a Comisi\u00f3n Xeral das Comunidades Aut\u00f3nomas do Senado aprobou por unanimidade unha moci\u00f3n que reco\u00f1ece a La Graciosa como a oitava illa habitada das Canarias\u200b deixando de ser considerada como un illote.\u200b Con todo, esta medida non a equipara ao resto das illas do arquip\u00e9lago, pois La Graciosa contin\u00faa pertencendo ao municipio lanzarote\u00f1o de Teguise e tampouco conta con cabido insular propio (\u00f3rgano pol\u00edtico imprescindible para a s\u00faa equiparaci\u00f3n ao resto de illas do arquip\u00e9lago). \nCon esta medida, o status de La Graciosa \u00e9 de illa con pedan\u00eda, \u00e9 dicir, de entidade local menor con personalidade xur\u00eddica. Conta cun orzamento propio que se inviste directamente nos servizos p\u00fablicos necesarios para os veci\u00f1os. Esta medida reco\u00f1ece a La Graciosa como a oitava illa habitada do arquip\u00e9lago canario, pero contin\u00faa dependendo administrativamente de Lanzarote.\nHistoria.\nFoi conquistada en 1402 polo explorador normando Jean de B\u00e9thencourt, baixo o vasallaxe de Henrique III de Castela. \nA orixe da poboaci\u00f3n rem\u00f3ntase ao s\u00e9culo XIX. En 1861 o Goberno permite \u00e1 empresa anglo-espa\u00f1ola Cappa y Maqueda o establecemento dunha factor\u00eda de salgadura de peixe. Este establecemento implicou a construci\u00f3n dos almac\u00e9ns e as primeiras casas da illa. A finais do s\u00e9culo XIX, co af\u00e1n por establecer as pesqueiras canario-africanas na illa, formouse a aldea de Caleta de Sebo.\u200b\nXeograf\u00eda.\nLa Graciosa \u00e9 a maior das illas e illotes que compo\u00f1en o Arquip\u00e9lago Chinijo, cunha superficie duns 29 km\u00b2. Ao sur predominan largas praias de areas claras, como as da Cocina e a dos Franceses. Tam\u00e9n no litoral at\u00f3panse os seus dous asentamentos urbanos: Caleta de Sebo, n\u00facleo de poboaci\u00f3n orixinario e capital da illa, e Pedro Barba, unha pequena urbanizaci\u00f3n tur\u00edstica. Igual que o resto das illas Canarias, a s\u00faa orixe \u00e9 volc\u00e1nica.\nEntre os seus puntos xeogr\u00e1ficos destacan os seguintes:\nDemograf\u00eda.\nSegundo datos do INE, en 2019 ti\u00f1a unha poboaci\u00f3n de 737 habitantes, distribu\u00eddos da seguinte maneira:\nAdministraci\u00f3n e pol\u00edtica.\nA diferenza das outras sete illas das Canarias, La Graciosa non conta con cabido insular propio. A illa depende administrativamente do concello lanzarote\u00f1o de Teguise, no que pos\u00fae un concelleiro.\nComunicaci\u00f3ns.\nA illa \u00e9 accesible unicamente por mar, a trav\u00e9s do porto de Caleta de Sebo, que comunica La Graciosa coa localidade lanzarote\u00f1a de \u00d3rzola, no concello de Har\u00eda. Tam\u00e9n pos\u00fae un heliporto situado moi preto de Caleta de Sebo.\nFestas.\nNo referente aos festexos populares que se celebran na illa destaca a Festa da Virxe do Carme tam\u00e9n chamada \"Virxe do Mar\", patroa de La Graciosa. A festa cel\u00e9brase na Igrexa da nosa Se\u00f1ora do Carme que \u00e9 igrexa parroquial de Caleta de Sebo, a capital da illa. Nesta festa destaca a embarcaci\u00f3n da Virxe que se celebra ao redor do 16 de xullo."}
{"id": "70262", "revid": "98629", "url": "https://gl.wikipedia.org/wiki?curid=70262", "title": "Alegranza", "text": "Alegranza \u00e9 un dos illotes do Arquip\u00e9lago Chinijo, ao norte de Lanzarote, a beiras do Oc\u00e9ano Atl\u00e1ntico. Administrativamente pertence ao municipio lanzarote\u00f1o de Teguise, na provincia das Palmas, Illas Canarias, Espa\u00f1a.\nDescrici\u00f3n.\nForma parte do Parque Natural do Arquip\u00e9lago Chinijo e da Reserva Integral dos Illotes. \u00c9 a m\u00e1is setentrional do arquip\u00e9lago Chinijo e de todas as illas Canarias. Ten unha superficie de 10,30\u00a0km\u00b2, 2005) e non est\u00e1 habitada. O faro de Punta Delgada, na parte oriental do illote, foi declarado Ben de Interese Cultural o 20 de decembro de 2002.\nA paisaxe est\u00e1 caracterizada, desde o punto de vista xeol\u00f3xico, pola presenza do grande edificio volc\u00e1nico que constit\u00fae a Caldera de Alegranza, cun cr\u00e1ter de 1,1\u00a0km de di\u00e1metro e unha altura de 289 msnm.\nA abundancia de pesca permite que ani\u00f1en moitas especies de aves. En Alegranza nidifica a pardela cincenta, alcanzando a maior densidade reprodutora das Canarias e de Espa\u00f1a. No illote tam\u00e9n se achan as \u00faltimas parellas de aguia peixeira (\"Pandion haliaetus\") do arquip\u00e9lago canario.\nNo ano 2022 presentouse o estudo \"First inventory of marine debris on Alegranza, an uninhabited island in the Northeast Atlantic\", publicado no \"Marine Pollution Bulletin\", sobre o lixo que chega \u00e1s costas da illa.\nA illa pertence \u00e1 familia Jord\u00e1n-Martin\u00f3n, que vive en Masdache (Lanzarote) e Tenerife."}
{"id": "70263", "revid": "1131", "url": "https://gl.wikipedia.org/wiki?curid=70263", "title": "Monera", "text": "Monera \u00e9 un reino da clasificaci\u00f3n dos seres vivos utilizada nalg\u00fans sistemas de clasificaci\u00f3n, como o de Lynn Margulis, no que se agrupan todos os organismos procariotas, que a\u00ednda se usa en moitos manuais e libros de texto, a\u00ednda que non nos sistemas de clasificaci\u00f3n m\u00e1is modernos. O significado actual do termo \u00e9 equivalente a procariota e def\u00ednese como o reino dos organismos microsc\u00f3picos que habitan todos os ambientes e que est\u00e1n formados por unha soa c\u00e9lula sen n\u00facleo definido (c\u00e9lula procariota).\nPor\u00e9n, moitos especialistas consideran actualmente que esta denominaci\u00f3n \u00e9 obsoleta, porque se considera que en realidade se trata de dous grupos diferentes: arqueas e bacterias (este \u00faltimo incl\u00fae as chamadas algas verdeazulada ou cianobacterias).\nHistoria.\nO termo Monera ten unha longa historia na que foi mudando de significado, a\u00ednda que sempre axustado ao que sinala a s\u00faa etimolox\u00eda, do grego \u03bc\u03bf\u03bd\u03ae\u03c1\u03b7\u03c2, \"moneres\", simple. O termo foi utilizado inicialmente nesta forma por Ernst Haeckel en 1866. Haeckel foi o primeiro que intentou establecer unha hip\u00f3tese filoxen\u00e9tica da diversidade biol\u00f3xica, axustada \u00e1 ent\u00f3n nova e triunfante teor\u00eda da evoluci\u00f3n. Dividiu os organismos en tres grandes ramas, \"Plantae\", \"Animalia\" e \"Protista\", reunindo nesta \u00faltima \u00e1s formas \u00abprimitivas\u00bb que non parec\u00edan mostrar un parentesco espec\u00edfico coas plantas e animais \u00absuperiores\u00bb. Haeckel colocou a Moneres no tronco da s\u00faa \u00e1rbore da vida, dentro dos \"Protista\", nos que distinguiu unha subrama onde se encontrar\u00edan as li\u00f1axes m\u00e1is simples, similares \u00e1s primeiras formas viventes, \u00e1 que chamou \"Moneres\". Cando se examina a s\u00faa \u00e1rbore vense xuntas nese grupo a formas procariotas como Vibrio, unha bacteria, e a outras eucariotas, como \"Vampirella\", unha ameba. \u00c1 vez atopamos procariontes como \"Nostoc\", unha cianobacteria, situados na base do reino \"Plantae\", agrupado nun tax\u00f3n \"Archephyta\" con x\u00e9neros como \"Ulva\", \"Conferva\" ou \"Desmidium\", que son algas verdes, \u00e9 dicir eucari\u00f3ticas. Por tanto, nin as \"Moneres\" de Haeckel conti\u00f1an todos os procariontes co\u00f1ecidos na \u00e9poca, nin eran procariontes todos os seus membros. Por\u00e9n, Haeckel no seu \"Die Lebenswunder\" (As marabillas da vida) de 1904 corrixe a \"Moneres\", inclu\u00edndo nel tanto bacterias coma cianobacterias; deste modo hai que subli\u00f1ar que Haeckel, tal como o afirman moitos textos, si usou finalmente \"Moneres\" para referirse aos procariontes (a\u00ednda que polo momento non definidos como tales).\nCando Chatton descubriu na d\u00e9cada de 1920 que as bacterias carecen de n\u00facleo celular, propuxo os termos procariota e eucariota no mesmo sentido en que os usamos agora, e empezou a parecer oportuno a alg\u00fans chamar Monera ao conxunto dos procariontes. Iso fixo Barkley en 1939 creando un reino \"Monera\" dividido entre arque\u00f3fitos (\"Archeophyta\"), o que agora chamamos Cyanobacteria, e esquiz\u00f3fitos (\"Schizophyta\"), un termo que foi moi usado polos bot\u00e1nicos para referirse \u00e1s bacterias.\nHerbert Copeland dividiu ao conxunto dos organismos en catro reinos, que eran \"Plantae\", \"Animalia\", \"Protoctista\" (recuperando un termo de Hogg de 1866) para os eucariontes de organizaci\u00f3n simple, e \"Monera\" para os recentemente reco\u00f1ecidos procariontes. Robert Whittaker engadiu un quinto reino, \"Fungi\", nun esquema de cinco reinos que a\u00ednda dominante nos libros de texto e en cursos xerais de Biolox\u00eda, especialmente na s\u00faa versi\u00f3n actualizada da d\u00e9cada de 1980 de Lynn Margulis.\nCon todo, o termo desapareceu virtualmente da literatura t\u00e9cnica taxon\u00f3mica e \u00e9 de agardar que tam\u00e9n o acabe facendo da literatura popular e textos elementais. Carl Woese descubriu na d\u00e9cada de 1970 que os procariontes encaixaban en dous esquemas moi diferentes cando se examinaban a s\u00faa estrutura, composici\u00f3n e xen\u00e9tica molecular, distinguindo dous taxons, \"Archaea\" (chamado primeiro \"Archaebacteria\") e \"Bacteria\" (chamado \u00e1s veces \"Eubacteria\"), coa categor\u00eda nova de dominio. Xunto a eles, os eucariontes forman un s\u00f3 dominio (Eukarya), subdividido en catro reinos semellantes aos popularizados por Margulis (\"Protista\", \"Animalia\", \"Fungi\", \"Plantae\").\nClasificaci\u00f3n.\nMonera cando foi acu\u00f1ado por Haeckel en 1866 recibiu a categor\u00eda taxon\u00f3mica de orde e foi colocado dentro do reino Protista.\nTradicionalmente o reino Monera divid\u00edase nas clasificaci\u00f3ns durante o s\u00e9culo XX ata a d\u00e9cada de 1970 en dous grandes grupos ou divisi\u00f3ns: Bacterias e algas azul-verdosas (Cyanobacterias). \u00c1 s\u00faa vez as bacterias subclasific\u00e1banse base\u00e1ndose na s\u00faa morfolox\u00eda, tal como o fac\u00edan as clasificaci\u00f3ns do s\u00e9culo XIX. \nUns avances importantes en clasificaci\u00f3n procariota foron as novidades que apareceron no Manual de Bergey de 1978 e 1984 atribu\u00eddas sobre todo a R.G.E. Murray, as cales se basearon principalmente na estrutura da parede e membranas celulares, procurando ademais evitar nomes en lat\u00edn onde se sab\u00eda con certeza que era imposible determinar as verdadeiras relaci\u00f3ns filoxen\u00e9ticas; ou a clasificaci\u00f3n de Margulis e Schwartz de 1982 baseada no metabolismo e bioqu\u00edmica bacteriana.\nMais a verdadeira revoluci\u00f3n veu coa chegada da an\u00e1lise do ARN ribos\u00f3mico de 16S e 5S desenvolvida por C. Woese, o cal foi o m\u00e1is grande avance en taxonom\u00eda procariota desde o descubrimento da tinguidura de Gram en 1884 e permitiu finalmente integrar en forma real a an\u00e1lise filoxen\u00e9tica na microbiolox\u00eda, o cal antes era aplicable case exclusivamente a plantas e animais.\nVelaqu\u00ed unha s\u00edntese da clasificaci\u00f3n do reino Monera ou Procaryotae de inicios da d\u00e9cada de 1980:"}
{"id": "70264", "revid": "75439", "url": "https://gl.wikipedia.org/wiki?curid=70264", "title": "Monta\u00f1a Clara", "text": "Monta\u00f1a Clara \u00e9 un dos illotes do Arquip\u00e9lago Chinijo, ao norte de Lanzarote, entre La Graciosa e Alegranza. Politicamente pertence ao municipio lanzarote\u00f1o de Teguise, na provincia das Palmas, Illas Canarias, Espa\u00f1a.\nDescrici\u00f3n e caracter\u00edsticas.\nForma parte do Parque Natural do Arquip\u00e9lago Chinijo e da Reserva Integral dos Illotes. Do mesmo xeito que o resto das illas Canarias, a s\u00faa orixe \u00e9 volc\u00e1nica. O seu nome d\u00e9bese aos tons claros que toma o seu cono volc\u00e1nico, o cal cobre gran superficie da illa.\nO illote ten unha extensi\u00f3n de 1,33\u00a0km\u00b2, e a s\u00faa maior altitude est\u00e1 rexistrada na Mariana, con 256 msnm. Monta\u00f1a Clara nunca estivo habitada de forma permanente.\nA pesar da s\u00faa reducida superficie, tr\u00e1tase dun importante refuxio faun\u00edstico. Nela habitan especies como o falc\u00f3n eleonor, a aguia peixeira, a pardela cincenta, a musara\u00f1a canaria ou o pa\u00ed\u00f1o calcamar (\"Pelagodroma marina\"), cuxa principal colonia de cr\u00eda nas illas Canarias est\u00e1 neste pequeno illote.\nPropiedade.\nA illa \u00e9 propiedade dos herdeiros de Mariano L\u00f3pez Socas, quen comprou a illa en 1957, sendo ent\u00f3n alcalde do concello de Har\u00eda, en Lanzarote. En agosto de 2007 p\u00faxose no mercado a poxa cun prezo inicial de 9 mill\u00f3ns de euros. A\u00ednda que se intentou chegar a un acordo co Estado para que este asumise a titularidade da illa, as negociaci\u00f3ns foron infrutuosas. O 29 de agosto de 2007 f\u00edxose p\u00fablico que o Goberno intentar\u00eda expropiar a illa, a\u00ednda que se procurar\u00eda chegar a un acordo amigable cos actuais propietarios."}
{"id": "70265", "revid": "23204", "url": "https://gl.wikipedia.org/wiki?curid=70265", "title": "Roques de Anaga", "text": "Os Roques de Anaga at\u00f3panse na parte nord\u00e9s da illa canaria de Tenerife, Espa\u00f1a. Pertencentes ao municipio de Santa Cruz de Tenerife, forman parte do Parque rural de Anaga. Integran as\u00ed mesmo a rede europea Natura 2000.\nTr\u00e1tase de dous illotes de 10 hect\u00e1reas de superficie, o \"de f\u00f3ra\" e o \"de dentro\", este \u00faltimo unido a Tenerife por unha lingua de area visible durante a marea baixa. O Roque de Dentro \u00e9 o m\u00e1is grande, existindo no seu cume un bosque de dragos. No Roque de F\u00f3ra habita unha colonia de lagartos xigantes.\nAmbos os roques serven de lugar de anidaci\u00f3n para varias especies de aves mari\u00f1as. A navegaci\u00f3n na zona dos roques \u00e9 moi perigosa debido \u00e1s correntes mari\u00f1as e aos bax\u00edos: destaca especialmente a \"Baixa da Palometa\", unha formaci\u00f3n rochosa mergullada que provocou varios naufraxios. Na zona dos roques son moi com\u00fans as quenllas e os cet\u00e1ceos."}
{"id": "70266", "revid": "1576", "url": "https://gl.wikipedia.org/wiki?curid=70266", "title": "Illas de Espa\u00f1a", "text": ""}
{"id": "70267", "revid": "1576", "url": "https://gl.wikipedia.org/wiki?curid=70267", "title": "Lista de Illas de Espa\u00f1a", "text": ""}
{"id": "70268", "revid": "23204", "url": "https://gl.wikipedia.org/wiki?curid=70268", "title": "Roque de Garachico", "text": "O Roque de Garachico \u00e9 un illote canario localizado na costa norte da illa de Tenerife (Espa\u00f1a), pertencente ao municipio de Garachico. Cunhas 5 hect\u00e1reas de superficie, este espazo quedou protexido en 1987 coa denominaci\u00f3n inicial de \"Paraxe natural de interese nacional do Illote de Garachico\". En 1994 adoptou o seu nome actual de Monumento Natural do Roque de Garachico.\nO roque \u00e9 unha formaci\u00f3n xeol\u00f3xica volc\u00e1nica de coadas bas\u00e1lticas que quedou illada debido ao retroceso da costa pola erosi\u00f3n mari\u00f1a. A s\u00faa vexetaci\u00f3n \u00e9 escasa, cunha presenza maioritaria de cardones e tabaibas. As s\u00faas paredes constit\u00faen un punto de nidificaci\u00f3n e refuxio para diversas aves migratorias e outras que se atopan ameazadas como o pardela de Bulwer, a pardela pequena ou o pa\u00ed\u00f1o de Madeira."}
{"id": "70269", "revid": "23204", "url": "https://gl.wikipedia.org/wiki?curid=70269", "title": "Roque del Este", "text": "O Roque do Leste \u00e9 un dos illotes do Arquip\u00e9lago Chinijo, no Oc\u00e9ano Atl\u00e1ntico, ao norte de Lanzarote. Politicamente pertence ao municipio lanzarote\u00f1o de Teguise, na provincia das Palmas, Illas Canarias, Espa\u00f1a.\nDescrici\u00f3n.\n\u00c1chase uns 12\u00a0km ao nordeste de Lanzarote, representando o punto m\u00e1is ao leste do arquip\u00e9lago canario. Do mesmo xeito que o resto das illas Canarias, a s\u00faa orixe \u00e9 volc\u00e1nica, presentando unha forma de L investida. Na s\u00faa escasa superficie destacan d\u00faas alturas, situadas a ambos os extremos do illote: a maior, ao norte, pos\u00fae 84 m; a outra, ao sur, non alcanza m\u00e1is de 63 m.\nRoque do Leste forma parte do Parque Natural do Arquip\u00e9lago Chinijo e da Reserva Integral dos Illotes. "}
{"id": "70270", "revid": "23204", "url": "https://gl.wikipedia.org/wiki?curid=70270", "title": "Roque del Oeste", "text": "O Roque del Oeste (tam\u00e9n chamado Roque del Infierno) \u00e9 un dos illotes do Arquip\u00e9lago Chinijo, no Oc\u00e9ano Atl\u00e1ntico, ao norte de Lanzarote. Politicamente pertence ao municipio lanzarote\u00f1o de Teguise, na provincia das Palmas, Illas Canarias (Espa\u00f1a). Forma parte do Parque Natural do Arquip\u00e9lago Chinijo e da Reserva Integral dos Illotes. "}
{"id": "70271", "revid": "83328", "url": "https://gl.wikipedia.org/wiki?curid=70271", "title": "Roques de Salmor", "text": "Roques de Salmor \u00e9 un espazo natural das Canarias situado na illa de El Hierro, catalogado como Zona de especial protecci\u00f3n para as aves.\nSituado no municipio de Frontera, este espazo de 3,5 hect\u00e1reas est\u00e1 constitu\u00eddo por unha \u00e1rea litoral de peculiares relevos costeiros (o Roque Grande, de 100 metros de altura e o Roque Pequeno), onde se atopan especies en perigo de extinci\u00f3n, como o petrel de Bulwer, pa\u00ed\u00f1os, pardelas, perenqu\u00e9n... e o end\u00e9mico lagarto xigante do Hierro."}
{"id": "70275", "revid": "22570", "url": "https://gl.wikipedia.org/wiki?curid=70275", "title": "S'Espalmador", "text": "S'Espalmador \u00e9 unha illa balear situada ao norte da illa de Formentera e ao sur de Eivisa, que forma parte das Illas Pitiusas. Depende do municipio de Formentera e da parroquia de Sant Ferran de ses Roques, e est\u00e1 inclu\u00edda no Parque Natural de ses Salines.\nO nome da illa prov\u00e9n do verbo \u00abespalmar\u00bb, que se refire \u00e1s labores de limpeza e mantemento das embarcaci\u00f3ns que se fac\u00edan nas calas protexidas da illa.\nXeograf\u00eda.\nCuns 2\u00a0km\u00b2 de superficie, ten aproximadamente 2.925 m de lonxitude e 800 m de anchura, sendo a illa m\u00e1is grande das illas deshabitadas das Pitiusas. Est\u00e1 rodeada doutras illas menores: des Porcs, sa Torreta, Castev\u00ed e s'Alga.\nA illa ten forma alongada de norte a sur. A punta des Pas, ou de ses Savines, \u00e9 o seu extremo meridional e m\u00e1is oriental separado da punta des Borronar da pen\u00ednsula des Trucadors por un brazo de auga de 50 metros de ancho e 2 metros de profundidade. Segundo as condici\u00f3ns das correntes de auga, es Pas p\u00f3dese cruzar cami\u00f1ando. En determinadas \u00e9pocas chegou a estar unido fisicamente a Formentera por unha lingua de area de pouca ou nula profundidade. Cando a marea est\u00e1 baixa p\u00f3dese ir andando a trav\u00e9s do chamado paso des Trocadors, a\u00ednda que as correntes da zona (en ocasi\u00f3ns bastante importantes) fan totalmente desaconsellable esta pr\u00e1ctica.\nA s\u00faa costa \u00e9 acantilada, exceptuando unha cala ao sur e outra, m\u00e1is pequena, ao noroeste, que, por estar protexida por un pequeno illote, a Illa de Sa Torreta, constit\u00fae un lugar ideal para o refuxio de embarcaci\u00f3ns. Tam\u00e9n cont\u00e9n unha pequena lagoa que \u00e9 utilizada polos visitantes para tomar ba\u00f1os de lodo. As s\u00faas praias son de auga transparente e de area branca.\nHistoria.\nExisten restos de instalaci\u00f3ns p\u00fanicas non escavadas que indican que existiu un asentamento entre os s\u00e9culos III e I a.C. Nun promontorio ao norte da illa hai un xacemento arqueol\u00f3xico que poder\u00eda ser unha vila romana.\nDurante os s\u00e9culos XVI e XVII, cando Formentera estaba practicamente despoboada, s'Espalmador foi escenario dalg\u00fans episodios b\u00e9licos entre piratas e eivisencos.\nDespois da repoboaci\u00f3n de Formentera, os recursos de s'Espalmador eran aproveitados a trav\u00e9s da pesca e a extracci\u00f3n de \"mar\u00e8s\", unha rocha sedimentaria balear. Durante o s\u00e9culo XX foi un punto estrat\u00e9xico para o tr\u00e1fico de produtos de contrabando.\nAo norte de s'Estanyol hai unha casa tradicional, chamada Can Vidal, que foi habitada desde o s\u00e9culo XIX. En 1927 a illa foi comprada polo empresario mataron\u00ed Bernard Cinnamond James. Constru\u00edronse vivendas no Rac\u00f3 de S'Alga, ao norte da praia de S'Alga, cun oratorio dedicado a San Bernardo. Na actualidade \u00e9 unha residencia de ver\u00e1n e a illa \u00e9 propiedade dos seus descendentes."}
{"id": "70278", "revid": "1131", "url": "https://gl.wikipedia.org/wiki?curid=70278", "title": "Illa d'en Colom", "text": "A Illa d'en Colom \u00e9 un illote de 58 Ha, separado uns 200 metros da costa nordeste da illa de Menorca, nas Illas Baleares. Antigamente utilizouse como lazareto. Unha parte utilizouse para o cultivo; tam\u00e9n se intentou a explotaci\u00f3n dunha mina de chumbo.\n\u00c9 propiedade da familia Roca (natural de Ma\u00f3) desde 1904, cando don Antonio Roca i V\u00e1rez a adquiriu nunha poxa. Na actualidade (2005) forma parte do Parque Natural de s'Albufera des Grau.\nFlora e fauna.\nA vexetaci\u00f3n est\u00e1 formada pola comunidade de \"Launaea cervicornis\", especie que forma pequenos coxinetes espi\u00f1entos. Entre as plantas m\u00e1is interesantes destaca o arbusto end\u00e9mico \"Daphne rodriguezii\" que abunda no illote.\nO tamarindo (\"Tamarix africana\") \u00e9 outra planta bastante caracter\u00edstica da illa. Tr\u00e1tase dunha especie de arbusto de orixe africana situado na praia dos Tamarindos, \u00e1 que d\u00e1 nome. Cada arbusto pode chegar a adquirir unha altura de 6 metros e un di\u00e1metro de 1\u00b43 metros, e en xeral te\u00f1en m\u00e1is de 100 anos de antig\u00fcidade. A distribuci\u00f3n inicial destes arbustos parece que seguia a de d\u00faas fileiras, pero esta caracter\u00edstica foi desaparecendo cos anos e a alteraci\u00f3n natural das dunas.\nEn canto \u00e1 fauna, a illa de Col\u00f3n conta con numerosas aves mari\u00f1as. Destacan o corvo mari\u00f1o xigante e o corvo mari\u00f1o emplumado, a pardela furabuchos (\"Puffinus puffinus\") e a pardela cincenta (\"Calonectris diomedea\"). Destacan tam\u00e9n o mi\u00f1ato real (\"Milvus milvus\"), a aguia peixeira (\"Pandion haliaetus\") as\u00ed como d\u00faas especies de falc\u00f3ns. Polo que se refire \u00e1 fauna terrestre, destaca unha variedade end\u00e9mica da lagarta das Gimnesias, a \"Podarcis lilfordi brauni\" de cor azul."}
{"id": "70279", "revid": "1131", "url": "https://gl.wikipedia.org/wiki?curid=70279", "title": "Illa do Rei, Menorca", "text": "A illa do Rei \u00e9 un illote do porto de Ma\u00f3, situado diante da vila de Es Castell (ao sur) e de Cala Llonga (ao norte), en Menorca.\nDebe o seu nome ao desembarcou do rei Afonso III no ano 1287, cando chegou para conquistar a illa aos musulm\u00e1ns.\nEst\u00e1 caracterizada pola silueta das ru\u00ednas do antigo hospital militar, constru\u00eddo polos ingleses no s\u00e9culo XVIII. Durante a dominaci\u00f3n brit\u00e1nica chamoulla \"Bloody Island\" (illa sanguenta) polas s\u00faas funci\u00f3ns de hospital. O recinto funcionou ata mediados do s\u00e9culo XX, cando foi abandonado e iniciouse unha profunda decadencia. Actualmente, a trav\u00e9s da asociaci\u00f3n de \"Amics de l'Illa de l'Hospital\" (Amigos da Illa do Hospital), estase recuperando o illote e est\u00e1 previsto que os labores finalicen en 2011, cun orzamento de 3,5 mill\u00f3ns de \u20ac.\nTam\u00e9n se conservan a\u00ednda os restos dunha bas\u00edlica paleocristi\u00e1 do s\u00e9culo VI.\nNeste illote vive unha lagarta end\u00e9mica, a \"Podarcis lilfordi balearica\"."}
{"id": "70281", "revid": "15490", "url": "https://gl.wikipedia.org/wiki?curid=70281", "title": "Afonso Carrasco Rouco", "text": "Alfonso Carrasco Rouco, nado o 12 de outubro de 1956 en Vilalba, \u00e9 un crego cat\u00f3lico e bispo de Lugo.\nTraxectoria.\nAlfonso Carrasco \u00e9 sobri\u00f1o de Antonio Mar\u00eda Rouco Varela, arcebispo de Madrid, e ordenouse sacerdote en abril de 1985. Estudou filosof\u00eda na Universidade de Salamanca e licenciouse e doutorouse en teolox\u00eda na Universidade de Friburgo (Su\u00edza). Logo realizou traballos de investigaci\u00f3n na Universidade de M\u00fanic e regresou a Madrid, onde ocupou cargos na Conferencia Episcopal Espa\u00f1ola, onde \u00e9 membro da comisi\u00f3n teol\u00f3xica para a doutrina da fe.\nO 30 de novembro do 2007 foi nomeado bispo de Lugo, en substituci\u00f3n de Xos\u00e9 G\u00f3mez Gonz\u00e1lez, xubilado ao chegar aos 75 anos."}
{"id": "70282", "revid": "1093", "url": "https://gl.wikipedia.org/wiki?curid=70282", "title": "Alfonso Carrasco Rouco", "text": ""}
{"id": "70283", "revid": "23204", "url": "https://gl.wikipedia.org/wiki?curid=70283", "title": "\u00cdzaro", "text": " \n\u00cdzaro \u00e9 unha illa do mar Cant\u00e1brico situada na costa de Biscaia, fronte \u00e1s localidades de Bermeo e Mundaca a unha distancia de 3\u00a0km da primeira e 2,2\u00a0km da segunda. A illa ocupa o centro da desembocadura da r\u00eda de Mundaca, e at\u00f3pase flanqueada polos cabos de Ogo\u00f1o e Matxitxako.\nA illa \u00e9 alargada, de forma triangular, e est\u00e1 orientada en direcci\u00f3n NO-SE. A parte m\u00e1is alta e ancha da illa \u00e9 a parte SE. Na s\u00faa parte m\u00e1is ancha, mide uns 150 m, e a s\u00faa lonxitude \u00e9 de 675 m, sendo a s\u00faa altura m\u00e1xima de 44,5 m. A punta do noroeste \u00e9 denominada \"Artxikote\". Cara ao nordeste da illa, e separado desta uns 200 m, existe unha roca chamada \"Potorro-harri\" ou \"Harri-ederra\". Ao sueste at\u00f3pase un embarcadoiro natural ou \"porto\" de Izaro.\nNa chaira superior erixiuse un convento franciscano que foi arrasado por Francis Drake no s\u00e9culo XVI. Abandonado o convento, do que apenas quedan vestixios, a illa afac\u00eda recibir visitas de mozas de acampada, ata que o padroado da Reserva da Biosfera de Urdaibai, da que forma parte, prohibiu tal actividade.\nIzaro \u00e9 unha verdadeira colonia de aves mari\u00f1as, sendo a especie m\u00e1is com\u00fan a gaivota patiamarela, a\u00ednda que tam\u00e9n ani\u00f1an o pa\u00ed\u00f1o, as garzotas e os corvos mari\u00f1os. En \u00e9pocas anteriores cri\u00e1banse nela coellos (seguramente levados polos frades do convento), e s\u00e1bese que no s\u00e9culo XIX arrend\u00e1base a illa para que pastasen as ovellas.\nAs s\u00faas costas e arredores son zonas de mergullo e pesca v\u00e9ndose no ver\u00e1n gran cantidade de pequenas embarcaci\u00f3ns de pesca deportiva con porto en Mundaca, Pedernales e Bermeo.\nAs xentes do lugar adoitaron especular sobre a orixe da illa; vista desde a praia de Laga, no extremo nororiental da reserva, presenta unha forma similar ao cabo de Ogo\u00f1o, o que motivou a crenza de que en tempos remotos se desgaxou daquela roca afund\u00edndose no mar. En calquera caso a illa forma parte dunha mesma unidade xeol\u00f3xica coa punta de Anzoras, na marxe dereita da r\u00eda.\nA festividade da Madalena.\nSobre a s\u00faa titularidade \u00e9 soada a disputa mantida entre a vila de Bermeo e o elizate de Mundaka. Ambas as localidades mantiveron ao longo da historia varios enfrontamentos acerca dos seus l\u00edmites territoriais co transfrondo do seu distinto rango, as\u00ed defend\u00eda o elizate de Mundaca os seus dereitos sobre a terra chaira sobre a que Bermeo ti\u00f1a pretensi\u00f3ns. Estas disputas chegaron ata a Xuntas Xenerais que considerou necesario nomear unha comisi\u00f3n para o establecemento dos l\u00edmites, pero nin as\u00ed se arranxaron completamente as disputas. Daqueles problemas quedan probas na pertenza de Diminigus a Bermeo e a adscrici\u00f3n da s\u00faa igrexa \u00e1 parroquia de Mundaka.\nQuizais de todas aquelas disputas xurdise a lenda da regata de Izaro, da que a\u00ednda mante\u00f1en alg\u00fans autores reservas sobre a s\u00faa verdadeira realizaci\u00f3n. Conta esta que para dilucidar a propiedade da illa, decidiron mundaqueses e bermeanos disputar unha regata baixo a arbitraxe de Elantxobe, a\u00ednda que esta \u00faltima tam\u00e9n reclamaba a illa, ao parecer cedeu finalmente \u00e1s s\u00faas pretensi\u00f3ns.\nA regata deb\u00eda dar comezo ao amencer, e unha vez celebrada os remeiros da trai\u00f1a de Bermeo sa\u00edron vitoriosos a pesar de perder a un dos seus homes afogado; a tradici\u00f3n mundaquesa conta, con todo, que os bermeanos acenderon fogueiras para que o galo cantase antes, o que lles deu a vantaxe necesaria para ga\u00f1ar a regata.\nA regata conmem\u00f3rase actualmente o 22 de xullo, d\u00eda de Santa Mar\u00eda Magdalena, cunha festa de irmandamento entre Mundaka, Bermeo e Elantxobe. No acto principal da festa, o alcalde de Bermeo que o ser\u00e1 ese d\u00eda tam\u00e9n de Elantxobe e Mundaka, en presenza dos alcaldes de Mundaka e Elantxobe, lanza unha tella ao mar xunto \u00e1 costa de Izaro dicindo \"Honaino heltzen dira Bermeoko Itxuginak\" (ata aqu\u00ed chegan as pingueiras de Bermeo), f\u00f3rmula mediante a cal ren\u00f3vase anualmente a posesi\u00f3n bermeana da illa, e asc\u00e9ndese a ela para colocar unha ikurri\u00f1a, sendo case o \u00fanico d\u00eda do ano que a illa recibe visitas."}
{"id": "70284", "revid": "56817", "url": "https://gl.wikipedia.org/wiki?curid=70284", "title": "Garraitz", "text": "A Illa de Garraitz (\"Garraitz Uhartea, Illa de San Nicol\u00e1s\") \u00e9 unha illa espa\u00f1ola que se atopa xusto en fronte do porto da vila de Lekeitio (Biscaia) e ten 6'5 hect\u00e1reas. Est\u00e1 parcialmente unida a terra firme por un dique constru\u00eddo para evitar que os sedimentos da r\u00eda entren no porto, pero s\u00f3 emerxe na baixamar; tam\u00e9n se pode abordar pola praia cando a marea est\u00e1 moi baixa, polo que s\u00f3 durante estes per\u00edodos p\u00f3dese acceder \u00e1 illa, que se converte ent\u00f3n nun t\u00f3mbolo. Esta \u00e9 abrupta, cuberta de matogueira con alg\u00fans pi\u00f1eiros que lle dan a s\u00faa caracter\u00edstica aparencia e carente de calquera construci\u00f3n, a\u00ednda que no pasado debeu existir algunha pequena ermida, como testemu\u00f1a a toponimia."}
{"id": "70287", "revid": "1131", "url": "https://gl.wikipedia.org/wiki?curid=70287", "title": "Illa de Santa Clara", "text": "A Illa de Santa Clara (\"Santa Klara uhartea\" en \u00e9uscaro) \u00e9 unha illa espa\u00f1ola situada na provincia de Guip\u00fascoa (Pa\u00eds Vasco). Tr\u00e1tase dun illote de 5'6 hect\u00e1reas situada no centro da ba\u00eda da Concha (Donostia) e que alcanza os 48 metros de altitude, sendo bastante escarpada debido \u00e1s s\u00faas reducidas dimensi\u00f3ns.\nA illa de Santa Clara \u00e9 un ben de dominio p\u00fablico de titularidade municipal, cedido polo Estado espa\u00f1ol ao Concello de Donostia en virtude de Decreto de 31 de outubro de 1968.\nPos\u00fae un embarcadoiro e unha pequena praia que s\u00f3 aparece coas baixamares e que, con todo, conta con servizo de socorrismo, duchas e ata quioscos de tempada, debido ao gran n\u00famero de persoas que no ver\u00e1n se achegan a esta illa (comunicada durante o ver\u00e1n co porto de San Sebasti\u00e1n mediante un servizo regular de barco). \u00c1 parte do pequeno peirao e as dotaci\u00f3ns asociadas ao per\u00edodo estival, a \u00fanica construci\u00f3n do illote \u00e9 un faro que se ergue na s\u00faa cima. A finais do s\u00e9culo XVI foron trasladados \u00e1 illa os contaxiados pola peste que nesa \u00e9poca arrasaba \u00e1 capital guipuscoana."}
{"id": "70291", "revid": "785", "url": "https://gl.wikipedia.org/wiki?curid=70291", "title": "Hixinio Puentes", "text": "Hixinio Puentes Novo, nado no Porto do Barqueiro (Ma\u00f1\u00f3n) en 1952, \u00e9 un mestre de profesi\u00f3n e investigador da historia do seu concello, escritor e autor de diversos estudos relacionados co mundo do mar. Desde 2021 \u00e9 cronista oficial de Ma\u00f1\u00f3n.\nTraxectoria.\nComo escritor, trata temas de novela e investigaci\u00f3n hist\u00f3rica, en lingua galega e castel\u00e1. Como investigador destacan os seus estudos sobre a costa norte de Galiza como o centrado nos naufraxios acontecidos na provincia mar\u00edtima de Ferrol ou sobre a galerna de 1961. Colabora en revistas de estudos, como Terras do Ortegal, revista de estudos locais, onde ten publicado o \u00faltimo dos seus artigos, titulado \"A gavela das Gra\u00f1as no primeiro terzo d\u00f3 s\u00e9culo XIX\".\nEn base aos seus m\u00e9ritos e concentraci\u00f3n de investigaci\u00f3n no seu concello, en 2015 foi proposto no pleno da Corporaci\u00f3n como Cronista Oficial do concello de Ma\u00f1\u00f3n por parte do grupo municipal do PSOE, sen que o PP, que goberna o municipio hai anos levase adiante a proposta. En 2018 a asociaci\u00f3n Nord\u00e9s reiterou a solicitude, que tampouco tivo resposta. En xu\u00f1o de 2021 o PP e o PSOE acordaron o seu nomeamento, de xeito que finalmente en decembro do mesmo ano foi nomeado como cronista oficial."}
{"id": "70294", "revid": "736", "url": "https://gl.wikipedia.org/wiki?curid=70294", "title": "Federico Guillermo Maci\u00f1eira e Pardo de Lama", "text": ""}
{"id": "70296", "revid": "1093", "url": "https://gl.wikipedia.org/wiki?curid=70296", "title": "Hixinio Puentes Novo", "text": ""}
{"id": "70298", "revid": "6488366", "url": "https://gl.wikipedia.org/wiki?curid=70298", "title": "Monarqu\u00eda brit\u00e1nica", "text": "Os monarcas brit\u00e1nicos son aqueles que gobernaron a alg\u00fan dos dous reinos m\u00e1is importantes de Gran Breta\u00f1a, Escocia e Inglaterra ou \u00e1 uni\u00f3n destas d\u00faas coroas con Irlanda primeiro e Irlanda do Norte despois, formando o Reino Unido (de Gran Breta\u00f1a e Irlanda do Norte).\nEvoluci\u00f3n dos t\u00edtulos reais brit\u00e1nicos.\nAo redor do s\u00e9culo IX xurdiron en Gran Breta\u00f1a dous grandes reinos: Escocia e Inglaterra, cada un dos cales levaba aparellado o t\u00edtulo de rei. Esta situaci\u00f3n mant\u00edvose ata o s\u00e9culo XII, xa que ao conquistar parte de Irlanda, o monarca ingl\u00e9s Henrique II, creou o Se\u00f1or\u00edo de Irlanda, que pasou ao seu fillo m\u00e1is novo Xo\u00e1n I (co\u00f1ecido como Xo\u00e1n sen Terra), mentres que a coroa de Inglaterra reca\u00eda no seu fillo m\u00e1is vello Ricardo Coraz\u00f3n de Le\u00f3n; ao morrer este \u00faltimo, Xo\u00e1n converteuse rei de Inglaterra e Se\u00f1or de Irlanda.\nO t\u00edtulo mant\u00edvose constante ata que Henrique VIII de Inglaterra converteu o se\u00f1or\u00edo en reino, pasando a denominarse rei de Inglaterra e Irlanda. Precisamente ao morrer sen descendencia a \u00faltima das s\u00faas fillas, Isabel, as coroas inglesa e escocesa \u00fanense na persoa de Xacobe I de Inglaterra e VI de Escocia, que gobernou cos t\u00edtulos de rei de Escocia, Inglaterra e Irlanda.\nEste t\u00edtulo mant\u00edvose ata que Ana I asinou a Lei de Uni\u00f3n entre Inglaterra e Escocia, pasando a ser Ra\u00ed\u00f1a de Gran Breta\u00f1a e Irlanda. O sucesor de Ana, Xurxo I de Inglaterra, achegou o electorado de Hannover \u00e1 lista de t\u00edtulos reais brit\u00e1nicos. Posteriormente, unha Lei de Uni\u00f3n similar \u00e1 de Ana, esta vez entre Gran Breta\u00f1a e Irlanda, foi asinada por Xurxo III do Reino Unido, que pasou a titularse Rei do Reino Unido, Gran Breta\u00f1a e Irlanda. Posteriormente, este mesmo monarca conseguiu que o Congreso de Viena convertese o electorado de Hannover en reino. Con todo, a s\u00faa neta Vitoria non puido conservar ese t\u00edtulo debido \u00e1 Lei s\u00e1lica imperante en Hannover, a\u00ednda que foi coroada posteriormente como emperatriz da India, convert\u00e9ndose polo tanto en Ra\u00ed\u00f1a do Reino Unido de Gran Breta\u00f1a e Irlanda e Emperatriz da India.\nA independencia de Irlanda en 1922 e da India en 1947, reduciu o t\u00edtulo ao de Ra\u00ed\u00f1a do Reino Unido de Gran Breta\u00f1a e Irlanda do Norte, que \u00e9 o usado pola monarca actual, Isabel II."}
{"id": "70299", "revid": "65337", "url": "https://gl.wikipedia.org/wiki?curid=70299", "title": "Acci\u00f3n (finanzas)", "text": "Unha acci\u00f3n \u00e9 cada unha das partes al\u00edcuotas nas que se divide o capital social dunha sociedade an\u00f3nima, \u00e9 un t\u00edtulo de renda variable que confire ao titular o car\u00e1cter de socio e unha serie de dereitos que deben estar estipulados nos estatutos da sociedade que as emite. Os estatutos determinar\u00e1n a porcentaxe m\u00ednima de capital necesario, tanto para estar representado como para exercer o voto, cabendo a posibilidade de todos os xeitos do agrupamento de acci\u00f3ns e accionistas para acadar os m\u00ednimos esixidos nos estatutos. Outro dos dereitos que confire a titularidade de acci\u00f3ns \u00e9 o de participar no repartimento de beneficios anuais (ou extraordinarios cando os houber) proporcionalmante \u00e1s acci\u00f3ns que se pos\u00faan.\nA diferenza entre unha acci\u00f3n e un bono ou obriga radica en que coa acci\u00f3n se \u00e9 dono dos activos da empresa, mentres que no caso de posu\u00edr un bono ou obriga soamente se adquire parte da d\u00e9beda da empresa ou entidade emisora. No caso dos bonos ou obrigas, se \u00e9 un acredor desa empresa, e se ten dereito \u00e1 devoluci\u00f3n da d\u00e9beda cos seus xuros. Son investimentos en renda fixa. Por\u00e9n, no caso da acci\u00f3n se \u00e9 propietario da devandita empresa, con maior risco de perda do investimento se o negocio vai mal, as\u00ed como maior marxe de ganancia se vai ben.\nClases de acci\u00f3ns.\nExisten diversas clases de acci\u00f3ns segundo os beneficios e dereitos que incorporan, ou segundo a parte do nominal que se debe desembolsar ou non."}
{"id": "70302", "revid": "23204", "url": "https://gl.wikipedia.org/wiki?curid=70302", "title": "297", "text": "Outros.\nHistoria ano a ano"}
{"id": "70303", "revid": "65337", "url": "https://gl.wikipedia.org/wiki?curid=70303", "title": "324", "text": ""}
{"id": "70304", "revid": "25871", "url": "https://gl.wikipedia.org/wiki?curid=70304", "title": "357", "text": "Outros.\nHistoria ano a ano"}
{"id": "70305", "revid": "56817", "url": "https://gl.wikipedia.org/wiki?curid=70305", "title": "391", "text": ""}
{"id": "70306", "revid": "56817", "url": "https://gl.wikipedia.org/wiki?curid=70306", "title": "392", "text": "Outros.\nHistoria ano a ano"}
{"id": "70307", "revid": "56817", "url": "https://gl.wikipedia.org/wiki?curid=70307", "title": "394", "text": "Mortes.\nHistoria ano a ano"}
{"id": "70311", "revid": "1987", "url": "https://gl.wikipedia.org/wiki?curid=70311", "title": "244", "text": "O ano 244 (CCXLIV) foi un ano bisesto comenzado en luns do calendario xuliano, en vigor naquela data.\nNo Imperio romano o ano foi nomeado como \"o do consulado de Armenio e Emiliano\" ou, menos comunmente, como o 997 Ab urbe condita, sendo a s\u00faa denominaci\u00f3n como \"244\" posterior, da Idade Media, ao establecerse o \"Anno Domini\"."}
{"id": "70313", "revid": "56817", "url": "https://gl.wikipedia.org/wiki?curid=70313", "title": "247", "text": "Outros.\nHistoria ano a ano"}
{"id": "70315", "revid": "23204", "url": "https://gl.wikipedia.org/wiki?curid=70315", "title": "Prone Lugo AD", "text": "O Prone Lugo Asociacion Deportiva, antigamente co\u00f1ecido por motivos de patrocinio como Azkar Lugo F\u00fatbol Sala, \u00e9 un equipo lucense de f\u00fatbol sala fundado en 1984. Cun importante crecemento na \u00faltima metade dos 90 e moitos anos do equipo na m\u00e1xima categor\u00eda, o f\u00fatbol sala transformouse nun deporte popular na cidade. Actualmente xoga na Segunda Divisi\u00f3n da Liga nacional de f\u00fatbol sala.\nO Prone conta cunha gran canteira de xogadores, destacando o equipo filial, que xoga na divisi\u00f3n semiprofesional Primeira Nacional A. Tam\u00e9n conta cun equipo xuvenil de Liga Nacional. O grupo principal da s\u00faa inchada son \"Os Buf\u00f3ns\".\nEntre o seu palmar\u00e9s destaca a Recopa de Europa de f\u00fatbol sala no ano 2005, disputada en Lugo. Un dos seus xogadores m\u00e1is destacados \u00e9 o internacional e campi\u00f3n do mundo Marcelo.\nHistoria.\nO equipo fundouse en 1984 como un club afeccionado, formado a partir dos traballadores da empresa de transporte Garaxe Villares. A medida que o club comezou a ga\u00f1ar t\u00edtulos nas competici\u00f3ns locais, en 1989 cambiou o seu nome polo de Prone Lugo AD.\nEn 1995, o Prone Lugo inscribiuse nas competici\u00f3ns nacionais e desenvolveuse como instituci\u00f3n profesional, coa creaci\u00f3n dunha escola de f\u00fatbol e a contrataci\u00f3n de xogadores a tempo completo. Na tempada 1996/97 os lucenses compraron a praza dun club do Barco de Valdeorras en Primeira Nacional A, e en d\u00faas campa\u00f1as ascenderon a Divisi\u00f3n de Prata. En 1998, co nome de \"Airtel Prone Lugo\", ga\u00f1ouse a primeira Copa Xunta de Galicia, trofeo m\u00e1is importante a nivel auton\u00f3mico.\nAo seu paso pola Divisi\u00f3n de Prata, o Prone Lugo conv\u00e9rtese nun dos clubs m\u00e1is fortes da divisi\u00f3n. Tras terminar terceiros no seu primeiro ano, os galegos finalizaron primeiros en 1999/2000 e xogaron a fase de ascenso, onde caeron ante o FC Barcelona. A\u00ednda que o equipo non puido ascender no terreo de xogo, aproveitou a desaparici\u00f3n do CLM Talavera para comprar a s\u00faa praza, grazas \u00e1 posici\u00f3n alcanzada a campa\u00f1a anterior. Deste xeito, Lugo debutou na Divisi\u00f3n de Honra da LNFS en 2000/01.\nCo nome de \"Caf\u00e9 Candelas Lugo\", o equipo descendeu tras terminar en antepen\u00faltima posici\u00f3n e perder no playoff de permanencia. Con todo, os lucenses remontaron a s\u00faa situaci\u00f3n e recuperaron a m\u00e1xima categor\u00eda en 2002. De novo en Primeira, o equipo centrouse en mellorar a s\u00faa estrutura e asegurar a permanencia. Ese mesmo ano chegou como patrocinador a empresa de transportes Azkar, polo que o equipo pasou a chamarse \"Azkar Lugo FS\".\nNa tempada 2003/04, o equipo galego clasificouse para os playoff polo t\u00edtulo por primeira vez na s\u00faa historia. Deste xeito, mellorou as s\u00faas actuaci\u00f3ns na m\u00e1xima categor\u00eda, finalizando nos postos medios da clasificaci\u00f3n. As\u00edmismo, comezaron a chegar xogadores internacionais como Fernandinho ou Marcelo, que se converteu anos m\u00e1is tarde en campi\u00f3n do mundo coa selecci\u00f3n espa\u00f1ola. En 2005/06 Lugo ga\u00f1ou a Recopa de Europa fronte ao Boavista FC, o seu maior t\u00edtulo ata a data."}
{"id": "70317", "revid": "5132", "url": "https://gl.wikipedia.org/wiki?curid=70317", "title": "Azkar Lugo FS", "text": ""}
{"id": "70321", "revid": "1093", "url": "https://gl.wikipedia.org/wiki?curid=70321", "title": "The 39 Steps", "text": ""}
{"id": "70322", "revid": "56817", "url": "https://gl.wikipedia.org/wiki?curid=70322", "title": "228", "text": ""}
{"id": "70323", "revid": "1131", "url": "https://gl.wikipedia.org/wiki?curid=70323", "title": "S\u00e9bastien Bourdais", "text": "S\u00e9bastien Bourdais, nado en Le Mans o 28 de febreiro de 1979, \u00e9 un piloto de automobilismo franc\u00e9s.\nTraxectoria.\nFoi contratado para a tempada de por Scuderia Toro Rosso, ap\u00f3s facer varias probas en anos anteriores para Arrows e para Renault F1 Team. \u00c9 un dos pilotos m\u00e1is exitosos da historia da Champ Car, xa que acadou o t\u00edtulo catro veces consecutivas, de 2004 a 2007 coa escuder\u00eda Newman/Haas/Lanigan Racing."}
{"id": "70328", "revid": "2270", "url": "https://gl.wikipedia.org/wiki?curid=70328", "title": "Monarca brit\u00e1nico", "text": ""}
{"id": "70329", "revid": "98629", "url": "https://gl.wikipedia.org/wiki?curid=70329", "title": "Cisne bravo", "text": "O cisne bravo \"(Cygnus cygnus)\" e un cisne que cr\u00eda nas zonas sub\u00e1rticas de Eurasia.\nDescrici\u00f3n.\nO seu aspecto externo \u00e9 semellante \u00f3 do cisne pequeno \"(Cygnus columbianus)\", do que se diferenza polo tama\u00f1o meirande: miden entre 145 e 150\u00a0cm de lonxitude, cun peso de entre 7 e 12\u00a0kg e unha envergadura de \u00e1s de entre 205 e 235\u00a0cm. Cada ala mide entre 59 e 61\u00a0cm. As femias son m\u00e1is pequenas e lixeiras c\u00f3s machos. A plumaxe e de cor branca pura. Te\u00f1en o bico, que mide de 9 a 12\u00a0cm, negro, coa base e a cera amarelas. Os ollos son pequenos e at\u00f3panse moi preto da parte superior da base do bico. O pescozo non forma un \"S\" coma o do cisne mudo \"(Cygnus olor)\". Malia o seu tama\u00f1o son voadores poderosos que poden percorrer distancias moi longas durante os voos de migraci\u00f3n. O seu reclamo t\u00edpico \u00e9 unha chamada profunda e atrompetada.\nDistribuci\u00f3n.\nCr\u00edan en boa parte da Eurasia sub\u00e1rtica, dende Islandia ata Sakhal\u00edn e Chukotia. Polo sur at\u00f3panse ata o lago Ladoga, Mongolia e o norte do Xap\u00f3n As zonas de invernada comprenden a cunca norte do mar Mediterr\u00e1neo, o mar Caspio e a Asia central, do sur e do leste. As aves que cr\u00edan en Islandia pasan o inverno en Inglaterra e Irlanda. Algunhas poboaci\u00f3ns son sedentarias. Os voos de emigraci\u00f3n comezan a partir de outubro, cando se espallan \u00f3 longo de costas e grandes lagos de Eurasia.\nO seu h\u00e1bitat de cr\u00eda natural \u00e9 a tundra poboada con vexetaci\u00f3n baixa. Viven preto de lagos ou r\u00edos de curso lento rodeados de vexetaci\u00f3n mesta. At\u00f3panse tanto en augas doces como salgadas ou salobres. En calquera caso precisan para vivir \u00e1reas acu\u00e1ticas amplas, xa que pasan moito tempo nadando, buscando alimento na superficie ou comendo as plantas que nacen no fondo.\nCostumes.\nSon aves di\u00farnas que, de acordo coa \u00e9poca do ano, poden seguir activas pola noite. F\u00f3ra da \u00e9poca de cr\u00eda son moi sociais. Alim\u00e9ntanse principalmente de plantas acu\u00e1ticas e pequenos animais. Na terra desenv\u00f3lvense sorprendentemente ben, o que aproveitan para comer herbas e ra\u00edces.\nReproduci\u00f3n.\nMaduran sexualmente \u00f3s catro anos de idade. Forman parellas que duran toda a vida. A estaci\u00f3n de cr\u00eda do cisne bravo comeza en xeral en abril ou maio. Nesta \u00e9poca son moi territoriais e defenden con agresividade o seu territorio perante intrusos da mesma especie ou doutras. As femias constr\u00faen o ni\u00f1o entre a vexetaci\u00f3n mesta das ribeiras con material achegado polos machos. A parte interior do ni\u00f1o c\u00f3brena con penuxa. Poden ser construci\u00f3ns de ata 1 metro de di\u00e1metro e 500 a 800\u00a0cm de altura, cun di\u00e1metro da cunca interior de 40 ou 50\u00a0cm.\nPo\u00f1en de catro a seis ovos de cor que var\u00eda entre o branco amarelado e o branco azulado. Os ovos miden uns 113x74 mm e son chocados uns 32 d\u00edas pola femia mentres que o macho vix\u00eda. Como \u00e9 com\u00fan nas anseriformes os polos deixan o ni\u00f1o a pouco de naceren. Est\u00e1n cubertos dunha plumaxe casta\u00f1a agrisada, \u00e1s veces con brillos azulados, e te\u00f1en o bico de cor carne, coa punta negra. Son alimentados polos dous proxenitores e est\u00e1n en condici\u00f3ns de comezaren a voar cando te\u00f1en entre 60 e 70 d\u00edas, pero adoitan pasa-lo primeiro inverno dentro do grupo familiar, \u00f3 que poden incorporarse as cr\u00edas de anos anteriores. Poden acadar os oito anos de vida, duraci\u00f3n que aumenta considerablemente entre os exemplares en catividade."}
{"id": "70330", "revid": "85894", "url": "https://gl.wikipedia.org/wiki?curid=70330", "title": "Hanga Roa", "text": "Hanga Roa (do rapanui: \"ba\u00eda longa\") \u00e9 a principal cidade, porto e a capital da provincia de Illa de Pascua, en Chile. Practicamente a totalidade dos habitantes pertencentes a esta comuna local\u00edzanse neste poboado situado ao suroeste da illa, nas terras baixas entre os volc\u00e1ns extintos de Maunga Terevaka e Rano Kau.\nSegundo o censo de 2002, a poboaci\u00f3n de Hanga Roa era de 3.304 habitantes, o que sup\u00f3n m\u00e1is do 87% da poboaci\u00f3n total da Illa de Pascua.\n Pos\u00fae unha r\u00faa principal en direcci\u00f3n norte-sur, a avenida Atamu Tekena, chamada as\u00ed en honra ao heroe local Atamu Tekena, anteriormente co\u00f1ecida como avenida Policarpo Toro, nomeada en memoria do Capit\u00e1n Policarpo Toro, oficial naval chileno que anexionou a Illa de Pascua a Chile en 1888. Esta r\u00faa \u00e9 o centro da cidade, pos\u00fae moitas tendas, hoteis, restaurantes, o \u00fanico supermercado da illa e a farmacia. Na intersecci\u00f3n con Te Pito Te Henua, sit\u00faanse os edificios p\u00fablicos e o resto do comercio.\nAo norte da cidade, na zona de Tahai, at\u00f3pase o \"Museo Antropol\u00f3xico Padre Sebasti\u00e1n Engler\". Nesa mesma zona poden visitarse tres plataformas sacras que foron restauradas co fin de presentar os moais tal como os podiamos ver cando foron emprazados por primeira vez, as\u00ed como unha tradicional casa-cova sacerdotal.\nA principal actividade da localidade \u00e9 o turismo, principalmente para ver os moais da illa. Hanga Roa, recibe practicamente na s\u00faa totalidade, turistas a trav\u00e9s do Aeroporto Internacional Mataveri -cuxa construci\u00f3n se comezou en 1965-, ao que chegan avi\u00f3ns de LAN Airlines, a aerol\u00ednea nacional chilena, que ofrece voos directos a Santiago e Papeete (en Tahit\u00ed, Polinesia Francesa) e \u00e9 a \u00fanica aeroli\u00f1a comercial que con regularidade voa \u00e1 illa.\n\u00c1 parte do turismo, outras actividades en Hanga Roa son a pesca, a agricultura e a administraci\u00f3n (xa que varios departamentos chilenos de goberno inclu\u00edndo a Armada de Chile mante\u00f1en establecementos aqu\u00ed, a illa m\u00e1is occidental de Chile).\n\"Praia Pea\", \u00e9 unha pequena praia situada no lado sur da caleta de Hanga Roa."}
{"id": "70333", "revid": "12452", "url": "https://gl.wikipedia.org/wiki?curid=70333", "title": "Illa Sur", "text": ""}
{"id": "70335", "revid": "89787", "url": "https://gl.wikipedia.org/wiki?curid=70335", "title": "Prosper M\u00e9rim\u00e9e", "text": "Prosper M\u00e9rim\u00e9e, nado en Par\u00eds o 28 de setembro de 1803 e finado en Cannes o 23 de setembro de 1870, foi un dramaturgo, escritor de relatos, arque\u00f3logo e historiador franc\u00e9s. A s\u00faa obra m\u00e1is co\u00f1ecida \u00e9 a novela curta \"Carmen\", que foi a base para a \u00f3pera do mesmo t\u00edtulo de Bizet.\nTraxectoria.\nMerim\u00e9e era fillo dunha familia burguesa culta de simpat\u00edas angl\u00f3filas. Estudou no liceo Napol\u00e9on (despois de 1815 chamado Henri-IV). Estudou dereito e a car\u00f3n del varias linguas: grego, \u00e1rabe, ingl\u00e9s e ruso. Acabou os estudos \u00f3 tempo que se dedicaba xa \u00e1 literatura, cos seus primeiros ensaios de obras dram\u00e1ticas e narraci\u00f3ns e cunha traduci\u00f3n dos \"Poemas de Ossian\", versi\u00f3n inglesa de supostos poemas celtas que non eran m\u00e1is que unha falsificaci\u00f3n do brit\u00e1nico James Macpherson, pero que tiveron unha gran difusi\u00f3n na \u00e9poca. Merim\u00e9e atopou axi\u00f1a acollida entre os c\u00edrculos literarios e art\u00edsticos parisienses. En 1822 co\u00f1eceu a Stendhal, do que se fixo amigo, e nos anos seguintes entrou en contacto con m\u00e1is dos membros do movemento rom\u00e1ntico franc\u00e9s, entre eles Victor Hugo, \u00f3 que apoiou durante a famosa disputa teatral co\u00f1ecida como \"batalla de Hernani\" (1830). En 1825 e 26 viaxou por Inglaterra e en 1830 por Espa\u00f1a, onde co\u00f1eceu \u00e1 familia de Eugenia de Montijo que ser\u00eda muller do futuro emperador Napole\u00f3n III, feito que lle \u00eda ser moi proveitoso nos anos do Segundo Imperio.\nO seu primeiro traballo publicado foi \"Th\u00e9\u00e2tre de Clara Gazul\", de 1825, unha colecci\u00f3n de pezas compostas supostamente pola actriz espa\u00f1ola do mesmo nome, e nas que, seguindo as novas correntes rom\u00e1nticas, se separaba das normas teatrais cl\u00e1sicas. En 1827 apareceu \"La Guzla, ou selecci\u00f3n de poesias il\u00edricas, recollidas en Dalmacia, Croacia e Hercegovina\", antolox\u00eda de supostas traduci\u00f3ns de canci\u00f3ns populares en lingua il\u00edrica, coas que Merim\u00e9e se sumaba \u00e1 moda rom\u00e1ntica das recompilaci\u00f3ns de obras populares, iniciada polos alem\u00e1ns Clemens Brentano e Achim von Arnim. En 1828 publicou as obras dram\u00e1ticas \"La Jacquerie, sc\u00e8nes f\u00e9odales\" e \"La Famille Carvajal, drame\", que non foron representadas.\nDende ese momento a s\u00faa vertente literaria concentrouse case exclusivamente na narrativa. Comezou cunha novela hist\u00f3rica \u00f3 estilo das de Walter Scott (introducido en Francia coa traduci\u00f3n de Alfred de Vigny do \"Cinco de marzo\" (1826)), que ti\u00f1a lugar no ano da noite de san Bartolomeu. Conseguiu a fama cunha serie de 25 relatos curtos que viron a luz en r\u00e1pida sucesi\u00f3n entre 1829 e 1830 e que o converteron nun cl\u00e1sico do x\u00e9nero. Os m\u00e1is co\u00f1ecidos son \"Mateo Falcone\", \"Tamango\", \"Le Vase \u00e9trusque\" , \"A Venus de Ille\" (1837), \"Colomba\" (1841) e, especialmente, \"Carmen\" (1845), transformada en \u00f3pera en 1874 na \u00f3pera m\u00e1is famosa de Georges Bizet.\nDespois da revoluci\u00f3n de xullo de 1830 as s\u00faas ocupaci\u00f3ns como membro de diversos ministerios do goberno do rei Lu\u00eds Filipe deix\u00e1ronlle pouco tempo para a escritura. En 1834, despois de recibir a Lexi\u00f3n de honor foi nomeado inspector dos monumentos hist\u00f3ricos de Francia, cargo que lle permitiu viaxar constantemente polo pa\u00eds e polo estranxeiro, situaci\u00f3n que o satisfac\u00eda moito e lle permitiu xuntar materiais para libros de viaxes coma \"Notes d'un voyage dans le midi de la France\" (1835) ou \"Notes d'un voyage en Corse\" (1840). Cando foi escollido por escasa maior\u00eda membro da Acad\u00e9mie fran\u00e7aise a s\u00faa carreira literaria estaba xa practicamente acabada. A revoluci\u00f3n de febreiro de 1848 non afectou a s\u00faa situaci\u00f3n e, despois do nomeamento de Charles-Louis-Napol\u00e9on Bonaparte como presidente perpetuo, a antiga amizade coa familia da s\u00faa muller valeulle ser ascendido a oficial da Lexi\u00f3n de honra en 1852 e ser escollido membro da c\u00e1mara alta do parlamento despois de que Louis-Napol\u00e9on tomar\u00e1 xa o t\u00edtulo de emperador co nome de Napole\u00f3n III en 1852.\nAs s\u00faas visitas frecuentes \u00e1 corte imperial provocaron o desgusto de moitos colegas literatos e a inimizade de vellos amigos do movemento rom\u00e1ntico, singularmente Victor Hugo, que era parte da oposici\u00f3n republicana. A partir de 1856 os ataques de asma afectaron cada vez m\u00e1is \u00e1 s\u00faa sa\u00fade e obrig\u00e1rono a deixa-lo posto de inspector de monumentos en 1860. En 1863 rexeitou unha proposta para ser nomeado ministro de educaci\u00f3n. Nos seus \u00faltimos anos foi o principal introdutor da literatura rusa en Francia. Xa en 1849 traballara sobre a versi\u00f3n francesa dun relato de Alexander Pushkin e posteriormente dedicouse a traducir obras deste mesmo autor (1856) e de Iv\u00e1n Turgui\u00e9\u00f1ef (1869), coa colaboraci\u00f3n en ocasi\u00f3ns do propio autor ruso. S\u00f3 sobreviviu poucas semanas \u00e1 ca\u00edda do seu protector Napoleon III o 4 de setembro de 1870. Foi enterrado no \"Cimeti\u00e8re du Grand Jas\" en Cannes."}
{"id": "70336", "revid": "85894", "url": "https://gl.wikipedia.org/wiki?curid=70336", "title": "Manuel Facal", "text": "Manuel Facal Ponte, nado en Carballo o 20 de xullo de 1943, \u00e9 un gravador e pintor galego.\nTraxectoria art\u00edstica.\nNos seus inicios dedicouse ao debuxo, con inspiraci\u00f3n en Pablo Picasso, Salvador Dal\u00ed ou Urbano Lugr\u00eds. Achegouse a tendencias m\u00e1is convencionais un breve espazo de tempo que viviu en Vigo. A mediados da d\u00e9cada dos setenta trasladouse a Barcelona, para estudar e traballa no dese\u00f1o gr\u00e1fico e t\u00e9xtil.\nA s\u00faa dedicaci\u00f3n ao gravado empezou durante a s\u00faa estancia en Londres, nos anos setenta, onde aprendeu a t\u00e9cnica de man da arxentina Carmen Garc\u00eda. Interesoulle a textura e a morfolox\u00eda dos materiais. Viaxou por Grecia, Turqu\u00eda e Italia e cultivou un cinetismo emparentable con Victor Vasarely e Eusebio Sempere, exacto, xeom\u00e9trico, case mec\u00e1nico.\nCo\u00f1eceu Nova York, onde afondou en novos modos de expresi\u00f3n, e foi ao norte de Europa para ensaiar representaci\u00f3ns abstractas de animais. O seu dominio das t\u00e9cnicas do gravado lev\u00e1rono a realizar obras para artistas como Joan Mir\u00f3; tam\u00e9n ensaiou a pintura de gran materia, afastada da representaci\u00f3n formal, e os seus cartafoles de gravados sobre Rosal\u00eda de Castro, \u00c1lvaro Cunqueiro e outros escritores galegos.\nO movemento aglutinado polo Grupo Atl\u00e1ntica nos anos oitenta proxectou a s\u00faa visi\u00f3n da arte, que derivou cara a modos \"pobres\" do cart\u00f3n e a colaxe. Non abandonou a estampaci\u00f3n e un dos traballos m\u00e1is notables foi a serie de augafortes titulada \"As cinzas do amor\", sobre textos de poetas espa\u00f1ois. En 1987 instalouse nunha vila da serra de M\u00e1laga.\nFixo exposici\u00f3ns en todo o mundo: Nova York, Londres, Porto Rico, Noruega, Galiza e Suram\u00e9rica e con presenza en importantes colectivas de pintura e sobre todo, gravado. Est\u00e1 representado en museos de Galiza, Centro e Suram\u00e9rica, Estados Unidos de Am\u00e9rica, Espa\u00f1a, pa\u00edses escandinavos e Portugal.\nColaborou en \"Luzes de Galiza\" e \"A Nosa Terra\"."}
{"id": "70337", "revid": "1093", "url": "https://gl.wikipedia.org/wiki?curid=70337", "title": "Manuel Facal Ponte", "text": ""}
