{"id": "1678", "revid": "54336", "url": "https://gl.wikipedia.org/wiki?curid=1678", "title": "Rosal\u00eda de Castro", "text": "Rosal\u00eda Castro de Murgu\u00eda, de solteira, Rosal\u00eda de Castro Abad\u00eda, nada en Conxo (Santiago de Compostela) o 23 de febreiro de 1837 e finada na Matanza (Padr\u00f3n) o 15 de xullo de 1885, foi unha escritora e poeta galega, considerada a m\u00e1is ilustre figura da l\u00edrica moderna, unha das m\u00e1is altas da poes\u00eda espa\u00f1ola do s\u00e9culo XIX e a principal responsable do Rexurdimento galego do s\u00e9culo XIX, xunto a Eduardo Pondal e Manuel Curros Enr\u00edquez.\nO 17 de maio, D\u00eda das Letras Galegas, cel\u00e9brase co gallo de ser a data de edici\u00f3n da s\u00faa obra \"Cantares gallegos\". A s\u00faa figura e as s\u00faas creaci\u00f3ns literarias foron obxecto dunha abondosa bibliograf\u00eda e recibiron unha constante atenci\u00f3n cr\u00edtica, tanto no territorio galego coma no estranxeiro.\nTraxectoria.\nNacemento.\nRosal\u00eda de Castro naceu o 23 de febreiro de 1837 no Cami\u00f1o Novo, do que daquela era o novo Concello de Conxo, hoxe Praza de Vigo do concello de Santiago de Compostela, sendo bautizada o d\u00eda seguinte cos nomes de Mar\u00eda Rosal\u00eda Rita. No rexistro do Hospital Real de Santiago de Compostela figura como filla de pais desco\u00f1ecidos. A s\u00faa acta de bautizo (folio 159) rezaba:\nAs restantes partidas que figuran no folio son todas do ano 1837. \"1836\" tr\u00e1tase, pois, dun erro do que o escribiu.\nA s\u00faa nai, Mar\u00eda Teresa da Cruz de Castro e Abad\u00eda, nada o 24 de novembro de 1804, de orixe fidalga vida a menos, viviu na Casa grande de Arret\u00e9n, en Iria Flavia. A familia da nai provi\u00f1a da li\u00f1axe dos Castro, de orixe castel\u00e1, pero establecida en Galicia dende a Idade Media (foron condes de Lemos nunha das s\u00faas p\u00f3las). Contaba trinta e dous anos cando naceu a meni\u00f1a. Moi pouco se sabe do pai de Rosal\u00eda, Jos\u00e9 Mart\u00ednez Viojo. Nado en Orto\u00f1o, Ames, o 7 de febreiro de 1798 e crego de profesi\u00f3n, acababa de cumprir os trinta e nove anos cando naceu a nena; debido \u00e1 s\u00faa condici\u00f3n, non puido reco\u00f1ecer nin lexitimar a s\u00faa filla, encargando o seu coidado \u00e1s s\u00faas irm\u00e1s, polo que semella que si se interesou pola s\u00faa manutenci\u00f3n. Non obstante non hai datos que avalen que fosen as s\u00faas t\u00edas paternas as que se encargasen da meni\u00f1a. Polo contrario, e de acordo coa documentaci\u00f3n achegada por Victoria \u00c1lvarez Ruiz de Ojeda, Rosal\u00eda aparece ao coidado da s\u00faa nai, en Padr\u00f3n, cando contaba con cinco anos de idade.\nInfancia.\nNos seus primeiros anos Rosal\u00eda viviu unha infancia leda nas vilas rurais de Orto\u00f1o e Padr\u00f3n. Nunha das pasaxes bibliogr\u00e1ficas dun dos seus poemas de \"Cantares gallegos\", Castro bota unha ollada nost\u00e1lxica \u00e1 casa de Arret\u00e9n, casa de Iria Flavia onde viviu por tempadas canda a s\u00faa nai entre os nove e quince anos. Unha infancia lembrada por canci\u00f3ns, risas e as badaladas das camp\u00e1s.\nDos tempos de Arret\u00e9n, xa cunha Rosal\u00eda adulta, hai unha testemu\u00f1a directa sobre a relaci\u00f3n de Rosal\u00eda co contorno e as xentes de Padr\u00f3n:\nA noticia non precisa cal \u00e9 o peri\u00f3dico citado.\nNa seguinte prosa costumista, de 1881, Rosal\u00eda fala da ledicia de estar coa s\u00faa nai nas Torres de Hermida en Lestrobe, fogar de Josefa, irm\u00e1 da nai de Rosal\u00eda e do seu home Gregorio.\nNun artigo de Murgu\u00eda escrito trala morte da s\u00faa dona publicado como cap\u00edtulo en \"Los precursores\" (1885), Murgu\u00eda afirma que a ledicia da s\u00faa mocidade foi axi\u00f1a interrompida coa chegada da puberdade aos once anos de idade.\nEn setembro de 1853 unha epidemia de tifo puxo en grave perigo a vida de Rosal\u00eda (con 16 anos), en Mux\u00eda, onde fora \u00e1 romar\u00eda da Virxe da Barca. De feito, acabou coa da s\u00faa amiga Eduarda Pondal, irm\u00e1 do poeta. No inverno dese mesmo ano unha gran fame asola Galicia.\nFormaci\u00f3n.\nNon se sabe exactamente cando nai e filla se trasladaron a Compostela, pero si que en 1850 xa viv\u00edan nesa cidade. Os seus estudos deberon ser escasos. Al\u00ed comezou a formarse en torno \u00e1 Real Sociedad Econ\u00f3mica de Amigos del Pa\u00eds de la ciudad de Santiago. En Santiago recibiu formaci\u00f3n musical, art\u00edstica e literaria; participou nas actividades do Liceo de la Juventud, lugar de encontro dos intelectuais comprometidos co movemento provincialista. As s\u00faas correntes ideol\u00f3xicas, que impregnar\u00e1n a obra de Rosal\u00eda, eran o socialismo e o republicanismo. No liceo coincidir\u00eda con Eduardo Pondal, Aurelio Aguirre e Juan Manuel Paz Novoa.\nFamilia.\nEn abril 1856 trasladouse a Madrid, onde viviu coa s\u00faa curm\u00e1 Mar\u00eda Josefa del Carmen Garc\u00eda-Lug\u00edn y Castro, na r\u00faa da Ballesta. En 1857 publicou o seu primeiro libro, o poemario \"La Flor\", do que o escritor Manuel Murgu\u00eda fixo unha recensi\u00f3n no xornal \"La Iberia\" do 12 de maio dese mesmo ano. O 10 de outubro de 1858, encinta, casou con Murgu\u00eda, na igrexa de Santo Ildefonso. A vida do matrimonio f\u00edxose itinerante debido aos cargos funcionariais de Murgu\u00eda. En 1859 regresaron a Galiza, onde naceu Alejandra, a s\u00faa primeira filla, apadri\u00f1ada por Alejandro Chao; no mesmo ano volveron de novo a Madrid e publicou obras en galego e castel\u00e1n. Logo duns anos en Madrid, traslad\u00e1ronse a Lugo, e despois volveron a Madrid. O 4 de xu\u00f1o de 1862 m\u00f3rrelle en Santiago a nai, Teresa de Castro, \u00e1 idade de 57 anos, dunha \"lesi\u00f3n org\u00e1nica do coraz\u00f3n\". Rosal\u00eda estaba naquel momento vivindo con ela.\nAs actividades do seu home lev\u00e1ronos por diferentes lugares: Simancas, A Coru\u00f1a (1871-1878), Santiago de Compostela, Lestrobe (1879-1883, residindo no pazo de Hermida), Estremadura, Alacant... e mentres, foron nacendo m\u00e1is fillos: Aura, nada en Santiago o 7 de decembro de 1868 (morreu en 1942). Gala e Ovidio, xemelgos, naceron en Lestrobe en xullo de 1871 (Gala morreu en 1964 e Ovidio en 1900), Amara, nada na Coru\u00f1a en xullo de 1873 (morreu en 1921), Adriano Honorato Alejandro, nado en Santiago en marzo de 1875 (morreu en novembro de 1876 debido a unha ca\u00edda), e Valentina, nada morta en Santiago en febreiro de 1877.\n\u00daltimos anos e morte.\nRosal\u00eda botou os derradeiros anos da s\u00faa vida en Padr\u00f3n, onde a familia alugara a casa da Matanza, que despois se converter\u00eda na s\u00faa casa-museo.\nA morte de Adriano, o seu fillo m\u00e1is novo aos dous anos por mor dun accidente na s\u00faa casa de Santiago e a s\u00faa enfermidade amarg\u00e1ronlle os derradeiros anos. Morreu de cancro en 1885, aos corenta e oito anos na s\u00faa casa de Padr\u00f3n. Rosal\u00eda foi soterrada no camposanto da Adina. Anos m\u00e1is tarde, en 1891, os seus restos foron trasladados \u00f3 actual Pante\u00f3n de Galegos Ilustres, na igrexa de San Domingos de Bonaval, en Santiago de Compostela.\nDerradeiros momentos de Rosal\u00eda por Augusto Gonz\u00e1lez Besada.\nDespois da s\u00faa morte, os fillos, obedecendo a s\u00faa derradeira vontade, queimaron os seus escritos. Cando Murgu\u00eda volveu \u00e1 casa e atopou o feito, laiouse dic\u00edndolles:\nLingua literaria.\nO idioma que ti\u00f1an \u00e1 s\u00faa disposici\u00f3n os iniciadores do Renacemento rom\u00e1ntico, que eran uns completos desco\u00f1ecedores dos textos medievais, era unha lingua dialectal empobrecida, moi erosionada pola lingua oficial e fragmentada en variedades comarcais.\nNon se pode afirmar que Rosal\u00eda de Castro escribise nun dialecto determinado, a\u00ednda que o seu el\u00e1stico sistema de normas ling\u00fc\u00edsticas ti\u00f1a como base xeogr\u00e1fica as falas das comarcas ba\u00f1adas polo Sar e o Ulla, cunha clara tendencia ao seseo. Como consecuencia da precaria situaci\u00f3n na que se atopaba a lingua galega escrita da \u00e9poca, Rosal\u00eda adoitaba empregar vulgarismos (\"probe\" en lugar de \"pobre\", \"espranza\" en lugar de \"esperanza\" e \"dreito\" en lugar de \"dereito\" son alg\u00fans exemplos), hipergaleguismos (\"concencia\" ou \"pacencia\" son dous exemplos) e castelanismos (\"dicha\", \"Dios\", \"conexo\"...). Tam\u00e9n son habituais nas s\u00faas obras as vacilaci\u00f3ns l\u00e9xicas (\"frores\", \"frois\", \"froles\" ou \"dor\", \"doure\", \"delor\") e morfol\u00f3xicas, adoptando diferentes soluci\u00f3ns para a formaci\u00f3n do plural das palabras agudas.\nMalia todo, a Rosal\u00eda inter\u00e9salle m\u00e1is a vivacidade c\u00e1 pureza da lingua galega que emprega para expresarse, o que deixa patente no pr\u00f3logo de \"Cantares gallegos\". \u00c9 al\u00ed onde se di que a pesar de carecer de gram\u00e1ticas e de regras, que propiciar\u00e1n a aparici\u00f3n de erros ortogr\u00e1ficos, a autora puxo o seu maior coidado en reproducir o verdadeiro esp\u00edrito do pobo galego.\nA decisi\u00f3n de non escribir m\u00e1is en galego.\nNunha carta que Rosal\u00eda lle dirixe ao seu marido, Manuel Murgu\u00eda, asinada en Lestrove o 25 de xullo de 1881, deixa dito:\nE non se sent\u00eda s\u00f3 do\u00edda, sen\u00f3n tam\u00e9n fondamente decepcionada, polo que se desprende dos seus argumentos nese mesmo texto:\nA tan citada misiva de Rosal\u00eda nacera en resposta ao esc\u00e1ndalo e \u00e1s duras cr\u00edticas que nalg\u00fans xornais do pa\u00eds provocara o seu artigo \"Costumbres gallegas\", publicado en \"El Imparcial\" de Madrid. Nel refer\u00edase a un antigo costume dalgunhas zonas de costa galegas nas que as familias, como mostra de hospitalidade e \u201cextrema xenerosidade\u201d, realizar\u00edan o \u201csacrificio\u201d de permitir que o mari\u00f1eiro forasteiro pasase unha noite cunha muller da casa.\nCon todo, a pesar da contundencia dos par\u00e1grafos anteriores, Rosal\u00eda remataba ped\u00edndolle a Murgu\u00eda que lle comunicase ao editor a s\u00faa resoluci\u00f3n de non volver escribir en galego, \"\u201cde una vez que a \u00e9l no le conviene aceptar las condiciones que le he propuesto\u201d.\" Non estaba pech\u00e1ndose, as\u00ed, totalmente en banda.\nCon estes datos e coas conclusi\u00f3ns \u00e1s que chegan os distintos historiadores, p\u00f3dense avanzar tres posibles raz\u00f3ns para o seu abandono da lingua da que foi nai:\nComo remate, tam\u00e9n c\u00f3mpre lembrar que Rosal\u00eda ordenou que, \u00e1 s\u00faa morte, fosen queimados os seus escritos. Non se pode desbotar que, entre eles, houbese obra en galego.\nImportancia e significado da s\u00faa obra en galego.\nRosal\u00eda foi, por un lado, a precursora da poes\u00eda c\u00edvica en Galicia. \u00c1 espont\u00e1nea reacci\u00f3n fronte aos vexames, a defensa en\u00e9rxica da Galicia explotada, marxinada e calumniada, hai que lle engadir a comu\u00f1\u00f3n total coa voz dos seus compatriotas \u2014especialmente, as mulleres das clases populares\u2014 falando dende os rexistros do seu pobo cunha lingua vivamente expresiva.\nCoa publicaci\u00f3n de \"Cantares gallegos\" no ano 1863 acadouse o fito cumio do Rexurdimento das letras galegas, asemade marcouse un punto de inflexi\u00f3n na historia da literatura galega. Cun elevado exercicio ling\u00fc\u00edstico e literario, a escritora prestixiou o galego como lingua literaria (a\u00ednda que esta lingua xa fora empregada para a creaci\u00f3n literaria, como sucede coa l\u00edrica galaico-portuguesa) e reivindicou o seu uso. Ademais, por medio dos temas tratados en \"Cantares gallegos\", Rosal\u00eda outorga \u00e1 s\u00faa obra un car\u00e1cter sociopol\u00edtico reflectindo as duras e p\u00e9simas condici\u00f3ns baixo as que se atopaba a sociedade rural galega, ao mesmo tempo que reivindicaba a lingua galega fronte ao castel\u00e1n, e a Galicia fronte a Espa\u00f1a.\nP\u00f3dese dicir que Rosal\u00eda pretendeu defender e redescubrir a cultura e identidade galega, as cales foran obviadas pola ideolox\u00eda centralista estatal. A pegada de \"Cantares gallegos\" quedou reflectida tanto na posterior produci\u00f3n literaria como no mesmo pobo galego, que ao verse reflectido na obra rosaliana tomou conciencia da s\u00faa propia dignidade. O \u00e9xito do libro debeuse \u00e1 extraordinaria conexi\u00f3n que existiu entre a escritora e as xentes do seu pa\u00eds, cheg\u00e1ndose ao extremo de que o pobo chegou a asumir un gran n\u00famero de poemas e estrofas como versos comunitarios.\nCon \"Follas novas\" (1880) Rosal\u00eda creou un universo novo e extremadamente persoal, no que o puro lirismo intimista acada a m\u00e1is alta realizaci\u00f3n art\u00edstica, al\u00e9n das vivencias est\u00e9ticas, nunha continua e angustiada pregunta sobre o sentido da existencia humana. A poes\u00eda que se recolle nesta obra revela a conflitividade dun mundo no que non existen valores eternos e verdades absolutas, e onde o ser humano se atopa totalmente s\u00f3. \u00c9 a cosmovisi\u00f3n pesimista e angustiada a que transloce a crise de valores da sociedade capitalista fronte \u00e1 seguridade da sociedade patriarcal, que aparece en descomposici\u00f3n pola acci\u00f3n daquela.\nPor \u00faltimo, Rosal\u00eda sentiuse allea ao mundo da falsa feminidade no que se move a meirande parte da literatura feminina do seu tempo. O canto \u00e1 intimidade e aos m\u00e1is fondos problemas com\u00fans a mulleres e var\u00f3ns marcan tam\u00e9n unha disidencia e unha clara posici\u00f3n feminista.\nCr\u00edticas e influencias posteriores.\nA valoraci\u00f3n da obra rosaliana e a mitificaci\u00f3n da escritora produc\u00edronse tralo seu falecemento, posto que ao longo da s\u00faa vida esta foi permanentemente menosprezada e marxinada, ficando f\u00f3ra de escritos tan relevantes como \"La literatura en 1881\" de Leopoldo Alas e Armando Palacio Vald\u00e9s. Foi necesario agardar at\u00e9 os modernistas e a xeraci\u00f3n do 98 para que reco\u00f1ecesen en Rosal\u00eda a unha creadora af\u00edn ao seu esp\u00edrito.\nOs maiores promotores de Rosal\u00eda de Castro foron os escritores do 98, quen a deron a co\u00f1ecer a trav\u00e9s dos seus escritos en toda a xeograf\u00eda espa\u00f1ola e na Am\u00e9rica castelanfalante, val\u00e9ndose do seu gran reco\u00f1ecemento social e da reedici\u00f3n de moitas das p\u00e1xinas escritas por eles e que versaban sobre a escritora. Principalmente, foron Azor\u00edn e Miguel de Unamuno os m\u00e1is ac\u00e9rrimos valedores de Rosal\u00eda, quen lle dedicaron entre 1911 e 1912 un total de seis artigos que versaban sobre a escritora galega. O resto de literatos da xeraci\u00f3n do 98 non se pronunciaron en favor de Rosal\u00eda de Castro, e se o fixeron foi dunha forma moi tenue, como fixo Antonio Machado cunha lac\u00f3nica e tard\u00eda observaci\u00f3n sobre a poetisa. Destacou tam\u00e9n Ram\u00f3n Mar\u00eda del Valle-Incl\u00e1n, mais neste caso polas duras cr\u00edticas e xu\u00edzos negativos que lle dedicou \u00e1 obra rosaliana, a pesar de ser amigo do seu marido, Manuel Murgu\u00eda, quen se encargou da redacci\u00f3n do pr\u00f3logo da obra titulada \"Femeninas\", do mesmo Valle Incl\u00e1n.\nO independente Juan Ram\u00f3n Jim\u00e9nez tam\u00e9n se fixo eco da obra rosaliana, dedic\u00e1ndolle todo tipo de eloxios e consider\u00e1ndoa como a predecesora da revoluci\u00f3n po\u00e9tica iniciada por Rub\u00e9n Dar\u00edo. Consider\u00e1ndoa unha poeta do litoral, do mesmo xeito que fac\u00eda con B\u00e9cquer, Jim\u00e9nez out\u00f3rgalle o cualificativo de innovadora e precursora do modernismo espa\u00f1ol.\nReco\u00f1ecementos e legado.\nEn 1947 constitu\u00eduse o Padroado Rosal\u00eda de Castro, co obxecto de restaurar a casa da Matanza e convertela na Casa Museo Rosal\u00eda de Castro, coidar do seu sepulcro no Pante\u00f3n de Galegos Ilustres e difundir e promover a cultura galega. No ano 1995 o padroado reconstitu\u00eduse como Fundaci\u00f3n Rosal\u00eda de Castro, que edita a revista \"Follas Novas\".\nExisten varias instituci\u00f3ns, espazos p\u00fablicos e bens de consumo designados co nome de Rosal\u00eda de Castro. Deste xeito, \u00e9 posible atopar centros de educaci\u00f3n tanto en Galicia coma no resto de rexi\u00f3ns de Espa\u00f1a, en Rusia ou no Uruguai chamados igual c\u00e1 escritora, ao que se debe engadir numerosos parques, prazas e r\u00faas, asociaci\u00f3ns culturais, premios outorgados a persoas intimamente vencelladas \u00e1 lingua galega e castel\u00e1, bibliotecas, agrupaci\u00f3ns folcl\u00f3ricas, coros musicais e mesmo un vi\u00f1o con Denominaci\u00f3n de Orixe R\u00edas Baixas. Un avi\u00f3n da compa\u00f1\u00eda Iberia, as\u00ed como unha aeronave pertencente a Salvamento Mar\u00edtimo, foron bautizados igual c\u00e1 escritora. Ademais, en 1994 a Uni\u00f3n Astron\u00f3mica Internacional asignou o nome da escritora a un cr\u00e1ter da superficie de Venus.\nO 8 de abril de 1964 a F\u00e1brica Nacional de Moneda y Timbre emitiu para Correos de Espa\u00f1a un selo postal de 6 pesetas no que aparece a figura de Rosal\u00eda de Castro nunha ribeira, canda un cruceiro e un h\u00f3rreo, nun gravado de Daniel Carande Boto. Coa emisi\u00f3n do 23 de outubro de 1979 apareceu o \u00faltimo dos billetes de 500 pesetas, posto que este ser\u00eda substitu\u00eddo en 1987 por moedas de igual valor. O billete distingu\u00edase por presentar no anverso o retrato de Rosal\u00eda de Castro, gravado por Pablo Sampedro Moledo, as\u00ed como por mostrar no reverso a Casa-Museo de Rosal\u00eda sita en Padr\u00f3n e uns versos coa caligraf\u00eda da s\u00faa autora, pertencentes \u00e1 obra \"Follas Novas\". Desta forma, Rosal\u00eda de Castro converteuse xunto con Isabel a Cat\u00f3lica, na \u00fanica personaxe feminina non aleg\u00f3rica retratada no anverso dun billete propiamente espa\u00f1ol.\nO 24 de febreiro de 2015 o Doodle de Google estivo adicado a Rosal\u00eda de Castro, para conmemorar o 178 aniversario do seu nacemento.\nO 17 de decembro de 2019, nunha votaci\u00f3n en Internet para elixir o nome dunha estrela e un dos seus planetas, dentro do proxecto internacional impulsado pola Uni\u00f3n Astron\u00f3mica Internacional (IAU) como parte das actividades de celebraci\u00f3n do seu centenario; baixo o nome de \"NameExoWorlds\" asignouse a cada pa\u00eds, m\u00e1is de 110 en total, un sistema formado por unha estrela e un planeta que a orbitase para que se lle deran nomes mediante a participaci\u00f3n cidad\u00e1. No caso de Espa\u00f1a votouse entre unha ducia de propostas. Por iniciativa da Agrupaci\u00f3n Astron\u00f3mica Coru\u00f1esa \u00cdo, conseguiuse que se nomease a estrela HD 149143 da constelaci\u00f3n Ofi\u00faco, e o planeta HD 149143 b asociado a ela, cos nomes de \"Rosal\u00edadecastro\" e \"Riosar\", respectivamente.\nO Concello de Dodro nomeou a escritora filla adoptiva no ano 2022.\nEn 2022 dec\u00eddese adiantar a data do \"D\u00eda de Rosal\u00eda de Castro\", que se vi\u00f1a celebrando desde hai anos o 24 de febreiro, \u00f3 d\u00eda 23, tras confirmarse a data real de nacemento .\nD\u00eda das Letras Galegas.\nO 20 de marzo de 1963, tres membros numerarios da Real Academia Galega, concretamente Francisco Fern\u00e1ndez del Riego, Manuel G\u00f3mez Rom\u00e1n e Xes\u00fas Ferro Couselo, enviaron unha carta ao que por aquel ent\u00f3n ostentaba o cargo de presidente da instituci\u00f3n, Sebasti\u00e1n Mart\u00ednez-Risco, na que se somet\u00eda a consideraci\u00f3n da Xunta Xeral a proposta de celebrar o centenario da publicaci\u00f3n da obra \"Cantares gallegos\", de Rosal\u00eda de Castro. O 28 de abril, a consecuencia da proposta elevada ao presidente, ten lugar unha Xunta ordinaria nos sal\u00f3ns municipais que ten como resultado a declaraci\u00f3n de D\u00eda das Letras Galegas o 17 de maio de cada ano, quedando reflectida tal decisi\u00f3n na acta da sesi\u00f3n.\nAos dous d\u00edas de acadarse un acordo no seo da instituci\u00f3n, o presidente da Real Academia Galega procedeu \u00e1 comunicaci\u00f3n deste ao Ministerio de Informaci\u00f3n e Turismo solicitando o seu permiso para poder levar a bo termo a iniciativa. O 14 de maio, o delegado provincial do ministerio ao que se acudiu respondeu de maneira positiva \u00e1 proposta. As\u00ed, aquel ano de 1963 honrouse a figura de Rosal\u00eda por medio de diversos actos que foron promovidos pola instituci\u00f3n acad\u00e9mica, tendo isto como sede principal a cidade da Coru\u00f1a. Por\u00e9n, noutras cidades de toda Galicia tam\u00e9n se promoveron distintas homenaxes e actos co obxectivo de honrar tanto a autora como a s\u00faa obra.\nObra.\nRosal\u00eda de Castro escribiu tanto en prosa coma en verso, empregando o galego e o castel\u00e1n. A s\u00faa obra estivo profundamente marcada polas circunstancias que rodearon a s\u00faa vida: coma a s\u00faa orixe, os problemas econ\u00f3micos, a perda dos seus fillos e a s\u00faa fr\u00e1xil sa\u00fade.\nEn 1863 editouse en Vigo o seu primeiro gran libro, \"Cantares gallegos\", publicado polo seu marido, Manuel Murgu\u00eda, quen xestionou, sen o permiso da s\u00faa muller, a sa\u00edda do prelo dun poemario que fixa o comezo dunha nova xeira para a poes\u00eda galega e que, sen d\u00fabida, \u00e9 a base de todo o rexurdimento literario e non literario da literatura galega. \"Cantares gallegos\" constit\u00fae o primeiro libro escrito en galego nunha \u00e9poca na que a lingua galega estaba extinta coma lingua escrita. Moitos poemas do seu libro son glosas de cantigas populares, nelas Rosal\u00eda denuncia a miseria, a pobreza e a emigraci\u00f3n masiva \u00e1 que estaban obrigados os galegos, sen deixar de verte-los seus sentimentos e vivencias persoais.\nO 17 de maio daquel mesmo ano, Rosal\u00eda asina a dedicatoria da obra para Fern\u00e1n Caballero, sendo adoptada esa data, co gallo do seu centenario, como D\u00eda das Letras Galegas (1963).\nEn 1880 a escritora publicou unha escolma de poemas \u00e1 que chamar\u00eda \"Follas novas\", editado por La Propaganda Literaria de Alejandro Chao, na Habana, Cuba, e impreso en Madrid. Nun comezo o poemario concibiuse como unha continuaci\u00f3n de \"Cantares gallegos\": O 40% dos poemas de \"Follas novas\" te\u00f1en afinidade co texto publicado en 1863, mentres que o resto das composici\u00f3ns presentan un diferente esp\u00edrito po\u00e9tico motivado polo afastamento da terra, as desgrazas familiares e as doenzas f\u00edsicas e morais. Estamos, xa que logo, ante unha po\u00e9tica que afonda nos sentimentos, na saudade e que ten frecuentemente, por horizonte, a fronteira do propio ser.\nTraduciu do castel\u00e1n ao galego \"Ruinas\" e vinte e cinco \"cantares\" do escritor salmantino Ventura Ruiz Aguilera (1820-1881) que apareceron no libro deste \u00faltimo: \"Armon\u00edas y cantares\" (Madrid, 1865).\nEn castel\u00e1n publicar\u00eda os poemarios \"La flor\" (1857), \"A mi madre\" (1863) e \"En las orillas del Sar\" (1884) e a novela \"El caballero de las botas azules\" (1867), todos eles encravados no movemento rom\u00e1ntico. As\u00ed mesmo, autotraduciu do galego ao castel\u00e1n alg\u00fan dos seus propios poemas.\nTam\u00e9n se conserva un breve fragmento dunha obra de teatro escrita en castel\u00e1n, \"Romana\", que pola s\u00faa correspondencia privada s\u00e1bese que rematou, pero non se conservan copias completas e suponse que deb\u00eda estar entre as obras da escritora queimadas trala s\u00faa morte.\nObras completas.\nDas \"Obras completas\" hai m\u00e1is dunha ducia de edici\u00f3ns, non sempre levadas a ramo:\nA obra rosaliana noutras linguas.\n\u00c9 tal a aceptaci\u00f3n e o interese que as obras desta escritora espertan no mundo, que nas \u00faltimas d\u00e9cadas os seus poemas foron traducidos a linguas como o franc\u00e9s, o alem\u00e1n, o ruso e o xapon\u00e9s.\nAlgunhas traduci\u00f3ns da obra de Rosal\u00eda:\nOutras referencias culturais a Rosal\u00eda.\nM\u00fasica.\nAmancio Prada \u00e9 un m\u00fasico do Bierzo, co\u00f1ecido sobre todo por p\u00f3rlle m\u00fasica a poemas de distintos autores, tanto cl\u00e1sicos como contempor\u00e1neos. Editou varios discos con composici\u00f3ns feitas sobre poemas rosalianos. As\u00ed describe el mesmo como naceu a relaci\u00f3n coa obra da poetisa:\nDiscograf\u00eda (c\u00edtanse s\u00f3 os discos de estudio, prescindindo de gravaci\u00f3ns de concertos):\nA adaptaci\u00f3n musical do poema \"Adi\u00f3s r\u00edos, adi\u00f3s fontes\" (\"Cantares gallegos\") que fixo Amancio Prada foi cantada por Joan Baez o 5 de marzo de 2010 no Teatro Garc\u00eda Barb\u00f3n de Vigo.\nNa cultura popular.\nNo programa de humor da TVG \"Air Galicia\" (2007) Rosal\u00eda era unha das personaxes habituais, interpretada por Patricia V\u00e1zquez. Como suced\u00eda con outros persoeiros de Galicia, a personaxe era tratada desde un punto de vista caricaturesco e desmitificador.\nEn febreiro de 2017 o Ministerio de Fomento de Espa\u00f1a aprobou unha solicitude do concello de Santiago de Compostela para mudar o nome do aeroporto de Santiago de Compostela, que pasar\u00eda a chamarse \"Santiago-Rosal\u00eda de Castro\", co que se comezar\u00e1n os tr\u00e1mites que permitan o cambio.\nTam\u00e9n no 2017 a compa\u00f1\u00eda a\u00e9rea Norwegian inclu\u00edu a s\u00faa imaxe nun dos seus avi\u00f3ns Boeing 737-800. Segundo o responsable de mercadotecnia da compa\u00f1\u00eda para \"reivindicar o seu dobre papel pioneiro, na recuperaci\u00f3n do galego como lingua de cultura e o seu papel como matriarca das letras galegas por unha banda, e na emancipaci\u00f3n da muller pola outra\".\nEn 2017, dentro da campa\u00f1a Lumes Nunca M\u00e1is!, adaptouse un poema seu para o v\u00eddeo \"Adi\u00f3s r\u00edos, adi\u00f3s fontes. Microactivismo po\u00e9tico dende o Val Mi\u00f1or\" (2017), gravado e editado por Alga Photography e mediaLab Casa Colorida. A adaptaci\u00f3n \u00e9 de Avelino Gonz\u00e1lez e a m\u00fasica de Rub\u00e9n Artabe.\nEn 2018 naceu un proxecto conxunto dos concellos de Ames, Bri\u00f3n e Padr\u00f3n cun itinerario cultural que une os de Santiago de Compostela, Ames, Bri\u00f3n, Padr\u00f3n e Dodro.\nEn 1994 a Uni\u00f3n Astron\u00f3mica Internacional aprobou o nome de Castro para un cr\u00e1ter en Venus na s\u00faa honra."}
{"id": "1679", "revid": "5863", "url": "https://gl.wikipedia.org/wiki?curid=1679", "title": "Gustave Eiffel", "text": "Alexandre Gustave Eiffel, nado o 15 de decembro de 1832 en Dijon e finado o 27 de decembro de 1923 en Par\u00eds, foi un enxe\u00f1eiro franc\u00e9s, especialista en estruturas met\u00e1licas. O apelido Eiffel foi adoptado por un dos seus antepasados a principios do s\u00e9culo XVIII, tomado do seu lugar de nacemento: Marmagen, na rexi\u00f3n de Eifel, xa que en franc\u00e9s non se pod\u00eda pronunciar o seu verdadeiro nome: \"Alessandre Gustaf B\u00f6nickhausen\".\nTraxectoria.\nNon puido ingresar na \"\u00c9cole Polytechnique\" francesa, polo que acabou gradu\u00e1ndose como enxe\u00f1eiro qu\u00edmico en 1855. Pouco despois empezou a traballar nunha empresa de equipos para ferrocarr\u00eds.\nEn 1867 funda a consultora e construtora \"Eiffel et Cie.\" que adquiriu un gran prestixio internacional no uso do ferro, constru\u00edndo centos de importantes estruturas (pontes, guindastres, estaci\u00f3ns etc.).\nCoa axuda do enxe\u00f1eiro belga T\u00e9ophile Seyrig, adxudicouse unha poxa internacional para dese\u00f1ar e constru\u00edr un viaduto de 160 metros de luz sobre o r\u00edo Douro, entre Porto e Vila Nova de Gaia, Portugal. A s\u00faa proposta usaba o \"m\u00e9todo de forzas\", unha t\u00e9cnica de dese\u00f1ar estruturas nova por aquel ent\u00f3n creada por Maxwell en 1846. A Ponte Maria Pia est\u00e1 constitu\u00edda por un dobre arco que sost\u00e9n a v\u00eda \u00fanica de ferrocarril por medio de alicerces que reforzan toda a ponte. A construci\u00f3n foi bastante r\u00e1pida e estivo conclu\u00edda en menos de dous anos (5 de xaneiro de 1876 - 4 de novembro de 1877). Foi inaugurada polo rei Lu\u00eds I e a ra\u00ed\u00f1a Mar\u00eda P\u00eda. A ponte utilizouse ata 1991 (114 anos) cando se substitu\u00edu pola nova ponte de S\u00e3o Jo\u00e3o. Un dese\u00f1o do enxe\u00f1eiro Edgar Cardoso.\nTam\u00e9n constru\u00edu o viaduto de Garabit en Truy\u00e8re, que tivo o arco de maior luz da s\u00faa \u00e9poca (165 m).\nTorre Eiffel.\nA s\u00faa construci\u00f3n m\u00e1is famosa \u00e9 a Torre Eiffel. Constru\u00edda entre os anos 1887 e 1889 para a Exposici\u00f3n Universal de 1889 en Par\u00eds, Francia. Non \u00e9 tan sabido que el dese\u00f1ou a estrutura interna da Estatua da Liberdade de Nova York. Adquiriu experiencia na construci\u00f3n dese\u00f1ando pontes de ferro.\nGustave Eiffel tam\u00e9n dese\u00f1ou La Ruche en Par\u00eds, que se converter\u00eda, do mesmo xeito que a Torre Eiffel, nun punto de referencia da cidade. Unha estrutura circular de tres pisos que parece unha \"colmea\". Creouse como unha construci\u00f3n temporal para a Grande Exposici\u00f3n de 1900.\nA reputaci\u00f3n de Eiffel sufriu un duro rev\u00e9s cando se viu implicado en esc\u00e1ndalos financeiros ao redor de Ferdinand de Lesseps. Foi declarado culpable pero el non ti\u00f1a nada que ver, polo que o seu xu\u00edzo foi revisado.\n\u00daltimos anos.\nNos seus \u00faltimos anos empezou a estudar aerodin\u00e1mica.\nEiffel morreu o 27 de decembro de 1923, \u00e1 idade de 91 anos, na s\u00faa mansi\u00f3n da Rue Rabelais de Par\u00eds e foi enterrado no cemiterio de Levallois-Perret, na mesma localidade."}
{"id": "1680", "revid": "624", "url": "https://gl.wikipedia.org/wiki?curid=1680", "title": "1832", "text": "Outros.\nHistoria ano a ano"}
{"id": "1681", "revid": "5312", "url": "https://gl.wikipedia.org/wiki?curid=1681", "title": "1923", "text": "1923 (MCMXXIII) foi un ano com\u00fan comezado en luns segundo o calendario gregoriano."}
{"id": "1683", "revid": "85894", "url": "https://gl.wikipedia.org/wiki?curid=1683", "title": "Ourense", "text": "Ourense \u00e9 unha cidade e concello de Galicia, capital da provincia de Ourense e da s\u00faa comarca hom\u00f3nima. \u00c9 a terceira cidade m\u00e1is poboada de Galicia despois de Vigo e A Coru\u00f1a. Ourense ti\u00f1a 103.756 habitantes, segundo o INE, en 2022.\nEst\u00e1 atravesada polos r\u00edos Mi\u00f1o, Barba\u00f1a e Lonia. \u00c9 co\u00f1ecida como A cidade das Burgas debido \u00e1 sona das s\u00faas famosas fontes de augas termais (a auga sae a 60-68\u00a0\u00b0C). Tam\u00e9n \u00e9 co\u00f1ecida como Auria.\nDestacan como monumentos a catedral de Ourense (s\u00e9culo XII) co seu P\u00f3rtico do Para\u00edso e o Santo Cristo, a ponte Maior, o claustro de San Francisco, a igrexa da Trindade e a de San Domingo, o conxunto da s\u00faa zona vella, en proceso de recuperaci\u00f3n e a modernista Casa Taboada.\nCidade termal por excelencia, ademais das Burgas hai augas termais no balneario da Chavasqueira (de inspiraci\u00f3n xaponesa), O Tinteiro, Mu\u00ed\u00f1o da Veiga e Outariz. Est\u00e1n moi pr\u00f3ximos \u00e1 capital os centros balnearios da Arnoia, Ba\u00f1os de Molgas, Laias e O Carballi\u00f1o.\nXeograf\u00eda.\nO concello ten 85,2\u00a0km\u00b2, e at\u00f3pase a unha altura de 135 metros sobre o nivel do mar.\nClima.\nA situaci\u00f3n climatol\u00f3xica de Ourense \u00e9 moi especial. Conta cun clima oce\u00e1nico cunha forte influencia do clima continental e clima mediterr\u00e1neo. De acordo coa clasificaci\u00f3n de K\u00f6ppen, Ourense ten un clima Csa, \u00e9 dicir, un ou mediterr\u00e1neo. A situaci\u00f3n xeogr\u00e1fica da cidade, metida nun val, fai que os ver\u00e1ns sexan dunha extrema dureza acadando a maior\u00eda das veces temperaturas superiores aos 35\u00a0\u00b0C no ver\u00e1n. No inverno as temperaturas son baixas, a\u00ednda que a maior\u00eda das veces non baixan dos 0\u00a0\u00b0C. A temperatura m\u00e1xima m\u00e1is alta rexistrada na historia foi de 42,6\u00a0\u00b0C en xullo de 1990 e a temperatura m\u00ednima m\u00e1is baixa foi de -8,6\u00a0\u00b0C o d\u00eda de Nadal de 2001.\nDemograf\u00eda.\nSegundo datos do IGE do 2022, o concello de Ourense conta con 103.756 habitantes situados polo centro urbano (97.051 hab.) e as 21 parroquias das que consta o concello (6.705 hab). A densidade de poboaci\u00f3n \u00e9 de 1.227,88 hab./km\u00b2.\nHistoria.\nA\u00ednda que hab\u00eda asentamentos castrexos \u00e1 beira do Mi\u00f1o e do Lo\u00f1a como os de Valdegola, Oira e San Tom\u00e9 a cidade ten a s\u00faa orixe no asentamento romano a car\u00f3n das Burgas e da gornici\u00f3n da ponte romana.\nSituada preto da V\u00eda Nova que un\u00eda Bracara Augusta (hoxe Braga en Portugal) con Asturica Augusta (hoxe Astorga) a cidade mantivo importancia tras a \u00e9poca romana pola s\u00faa ponte e situaci\u00f3n central na antiga Gallaecia. Foi corte real dos suevos crese que durante o reinado de Carriarico/Teodomiro que foi o que fundou a primeira igrexa dedicada a San Marti\u00f1o de Tours.\nTras as incursi\u00f3ns \u00e1rabes e normandas do s\u00e9culo X, in\u00edciase unha lenta recuperaci\u00f3n. En 1084 o bispo Ederonio restaura a catedral, hoxe Igrexa de Santa Mar\u00eda Nai. Mais ser\u00e1 durante o bispado de Lourenzo de Ourense cando dona Tareixa de Portugal concede a xurisdici\u00f3n da cidade ao bispo e aos seus sucesores en 1122 situaci\u00f3n que se manter\u00eda ata o s\u00e9culo XVII.\nAo longo da Idade Moderna Ourense foi cidade de cregos, nobres e funcionarios, sendo a s\u00faa industria a do vi\u00f1o, que se mantivo ata as pragas de final do XIX. Neste s\u00e9culo a cidade vai incrementar a s\u00faa poboaci\u00f3n coa construci\u00f3n da estrada Villacast\u00edn-Vigo, e a nova li\u00f1a f\u00e9rrea Monforte-Vigo tam\u00e9n fai medrar a cidade, que se espalla m\u00e1is al\u00f3 da tradicional zona vella.\nDurante o s\u00e9culo XX este crecemento mant\u00edvose: Ourense continuou a ser o centro administrativo da provincia ga\u00f1ando un notable pulo comercial ligado a emigraci\u00f3n procedente de Zamora, Logro\u00f1o e Le\u00f3n que aparece atra\u00edda polas novas v\u00edas de comunicaci\u00f3n.\nActualmente Ourense \u00e9 un importante n\u00f3 de comunicaci\u00f3ns onde se cruzan tres autoestradas, catro Estradas Nacionais, as\u00ed como catro v\u00edas de ferrocarril. A Estaci\u00f3n de Ourense - Empalme, unha das d\u00faas coa que conta a cidade, \u00e9 a m\u00e1is importante de Galicia, dende onde se centraliza todo o tr\u00e1fico ferroviario do noroeste da pen\u00ednsula.\nToponimia.\nBautizada polos romanos como \"A cidade de ouro\" (\"Auriense\") pola s\u00faa abundancia neste metal precioso, foi unha importante cidade de Hispania ata que se esgotaron as s\u00faas reservas deste mineral, que se atopaba no r\u00edo Mi\u00f1o. Un top\u00f3nimo relacionado \u00e9 o da pr\u00f3xima praia fluvial de Oira, que segundo outra hip\u00f3tese \u00e9 a orixe da forma latinizada \"Auriense\" por engadirlle o sufixo \"-(e)nse\" a un posible prerromano \"Oira\".\nTam\u00e9n se cre que o nome da cidade v\u00e9n do lat\u00edn \"aquae urente\" (\"augas abrasadoras\"), ou do xerm\u00e1nico \"Warmse\" (\"lago quente\"), polas co\u00f1ecidas fontes de augas termais, As Burgas, (nome derivado do lat\u00edn \"burca\" que significa \"p\u00eda\"), unha das moitas que existen no concello.\nPatrimonio.\nOurense disp\u00f3n dun amplo patrimonio hist\u00f3rico entre o que cabe destacar os seguintes monumentos e lugares:\nS\u00edmbolos.\nO escudo de Ourense est\u00e1 formado por un fondo de prata sobre ondas de azur e prata que representan \u00e1 auga, sobre a auga aparece unha ponte de ouro de cinco arcos. Na parte esquerda do escudo, sobre a ponte, aparece un castelo macenado de sabre e aclarado de goles. \u00c1 dereita do escudo p\u00f3dese ver un le\u00f3n completamente dourado que terma dunha espada do mesmo metal. No centro do escudo apr\u00e9ciase unha coroa real pechada. Finalmente, o escudo est\u00e1 timbrado por unha coroa real, forrada de goles, ou vermello, pechada, que \u00e9 un c\u00edrculo de ouro, engastado de pedras preciosas, composto de oito flor\u00f3ns de follas de acanto, visibles cinco, interpoladas de perlas e de cada unha das s\u00faas follas saen cinco diademas sumados de perlas que converxen nun mundo azur, co semimeridiano e o ecuador de ouro, e de cruz de ouro.\nPol\u00edtica.\nOurense \u00e9 a capital da provincia, as\u00ed como cabeceira da comarca hom\u00f3nima e do partido xudicial de Ourense. Ourense \u00e9 a sede da Audiencia e Xulgados Provincias, a Deputaci\u00f3n Provincial de Ourense, as delegaci\u00f3ns da Xunta de Galicia e de varios organismos da Administraci\u00f3n Xeral do Estado como a Subdelegaci\u00f3n do Goberno, a Comisar\u00eda da Polic\u00eda Nacional, o INSS e outros.\nO popular Manuel Cabezas dirixiu o concello durante doce anos, entre 1995 e 2007, cando foi substitu\u00eddo por Enrique N\u00f3voa L\u00f3pez, tam\u00e9n concelleiro do PP, pouco antes das elecci\u00f3ns municipais dese mesmo ano. Delas xurdiu un goberno de coalici\u00f3n do PSdeG e o BNG que se revalidou en 2011. Trala dimisi\u00f3n o 29 de setembro de 2012 do socialista Francisco Rodr\u00edguez Fern\u00e1ndez, ocupou a alcald\u00eda en funci\u00f3ns a segunda na lista, Margarita Mart\u00edn Rodr\u00edguez, ata a elecci\u00f3n o 10 de outubro de 2012 de Agust\u00edn Fern\u00e1ndez Gallego, n\u00famero tres da lista do PSdeG, como novo alcalde.\nNas elecci\u00f3ns municipais de 2015, o PP foi a forza m\u00e1is votada e o seu candidato Xes\u00fas V\u00e1zquez Abad foi elixido alcalde con maior\u00eda simple. En 2019 formouse un goberno en coalici\u00f3n de PP e Democracia Ourensana liderado por Gonzalo P\u00e9rez J\u00e1come. En setembro de 2020 os concelleiros do PPdeG abandonan o goberno, e pouco despois fix\u00e9rono varios concelleiros de DO cr\u00edticos con J\u00e1come.\nEconom\u00eda.\nA maior parte da cidadan\u00eda de Ourense traballa no sector servizos, a\u00ednda que tam\u00e9n ten importancia o sector secundario, xa que a cidade conta con numerosas f\u00e1bricas relacionadas coa qu\u00edmica e os seus derivados. A cidade tam\u00e9n recibe a influencia do Parque Tecnol\u00f3xico de Galicia, que a\u00ednda que non se atopa no concello de Ourense, achega grandes beneficios \u00e1 cidade.\nInfraestruturas de transportes.\nEstradas.\nO principal acceso \u00e1 cidade \u00e9 a autov\u00eda A-52 que comeza en O Porri\u00f1o, e logo de pasar A Ca\u00f1iza, Ribadavia e Ourense, dir\u00edxese cara a Ver\u00edn, Pobra de Seabra e Benavente, onde desemboca na autov\u00eda A-6 a Madrid. Outro acceso \u00e9 a AP-53 (chamada AG-53 nunha parte do seu percorrido) que procede de Santiago de Compostela e logo de pasar por Lal\u00edn x\u00fantase coa A-52. Outras estradas de importancia son a N-120 que une Logro\u00f1o e Vigo, pasando por Burgos, Le\u00f3n, Ponferrada e Monforte de Lemos e que no futuro ser\u00e1 a A-76; a N-525 que procede de Santiago e vai a Ver\u00edn, e a N-540 que une Ourense con Lugo e que acaba 10\u00a0km ao norte da cidade na N-525 e que nun futuro ser\u00e1 a A-56. Finalmente hai unha autov\u00eda urbana, a OU-11 que conecta a A-52 co barrio do Couto, o centro da cidade e a N-120 para desconxestionar os accesos \u00e1 cidade.\nFerrocarril.\nA rede de ferrocarril ten o seu centro na estaci\u00f3n do Empalme, a\u00ednda que hai unha segunda estaci\u00f3n na cidade, a de San Francisco, onde paran trens rexionais a Pobra de Seabra. Tam\u00e9n existe unha terceira estaci\u00f3n, a de Santa Cruz de Arrabaldo, apeadoiro de trens rexionais situado na parroquia de Arrabaldo, f\u00f3ra do n\u00facleo urbano.\nA estaci\u00f3n de Ourense-Empalme \u00e9 a m\u00e1is importante da cidade e tam\u00e9n de Galicia, debido \u00e1 confluencia das li\u00f1as Santiago-Madrid e Monforte-Vigo, sendo o distribuidor m\u00e1is importante da comunidade actualmente. \u00c1 parte de ter servizos de Media Distancia, hai trens diarios a cidades como Madrid, Barcelona, Hendaia e Bilbao. Est\u00e1 previsto que en 2012 cheguen tam\u00e9n \u00e1 estaci\u00f3n trens de alta velocidade.\nTransporte p\u00fablico.\nEn Ourense hai 28 li\u00f1as urbanas de autob\u00fas xestionadas pola empresa Urbanos de Ourense, que vertebran t\u00f3dolos barrios da cidade. Unha delas, a li\u00f1a 25, co\u00f1ecida como \"Moucho Bus\", circula s\u00f3 polas noites. A li\u00f1a 19 une o centro da cidade coas termas de Outariz e co\u00f1\u00e9cese como \"Tren tur\u00edstico das Termas\". Tam\u00e9n hai servizo de taxis, que te\u00f1en paradas nos principais lugares da cidade.\nExiste tam\u00e9n varias li\u00f1as rexionais e nacionais de autob\u00fas que parten da estaci\u00f3n de autobuses de Ourense.\nDeporte.\nAs instituci\u00f3ns deportivas con m\u00e1is tradici\u00f3n na cidade son:\nOurense na literatura.\nA cidade de Ourense aparece como espazo en varias novelas da literatura galega. Blanco Amor sit\u00faa aqu\u00ed varias das s\u00faas novelas, a\u00ednda que sen identificala directamente: na \"A esmorga\", a cidade aparece baixo o nome de \"Auria\"; en \"Xente ao lonxe\" simplemente como \"A\".\nTam\u00e9n en Ourense est\u00e1n ambientadas \"Ilustr\u00edsima\" (Carlos Casares, 1980) e as novelas de Diego Ameixeiras \"Baixo m\u00ednimos\" (2004), \"O cidad\u00e1n do mes\" (2006), \"Dime algo sucio\" (2009) e \"Historias de Oreg\u00f3n\" (2011, co nome ficticio de \"Oreg\u00f3n\").\nLugares de Ourense.\nPara unha lista completa de todos os lugares do concello de Ourense vexa: Lugares de Ourense."}
{"id": "1684", "revid": "109216", "url": "https://gl.wikipedia.org/wiki?curid=1684", "title": "Porte", "text": "O termo porte pode referirse a:"}
{"id": "1685", "revid": "5312", "url": "https://gl.wikipedia.org/wiki?curid=1685", "title": "2001", "text": "2001 () foi o primeiro ano do s\u00e9culo XXI e do terceiro milenio, a\u00ednda que durante as d\u00faas d\u00e9cadas precedentes foi motivo de discusi\u00f3n popular se ser\u00eda este ano ou o 2000. Os atentados do 11 de setembro de 2001 constitu\u00edron o acontecemento m\u00e1is relevante do ano e marcaron a pol\u00edtica da d\u00e9cada: con eles iniciouse a \"guerra contra o terrorismo\", que inclu\u00edu a invasi\u00f3n de Afganist\u00e1n e a segunda guerra do Golfo, e un aumento espectacular nas medidas de seguranza na navegaci\u00f3n a\u00e9rea."}
{"id": "1686", "revid": "23204", "url": "https://gl.wikipedia.org/wiki?curid=1686", "title": "Nova York", "text": "Nova York (en ; ) \u00e9 a principal cidade do Estado de Nova York e dos Estados Unidos de Am\u00e9rica. Foi constru\u00edda a partir dunha pequena colonia na illa de Manhattan, nos seus comezos holandesa co nome de Nova \u00c1msterdan, que pasou logo a mans inglesas.\nCos seus oito mill\u00f3ns de habitantes, que chegan aos 18,7 mill\u00f3ns na s\u00faa \u00e1rea metropolitana, a rexi\u00f3n metropolitana de Nova York \u00e9 facilmente a maior dos Estados Unidos de Am\u00e9rica, e a segunda m\u00e1is populosa da Am\u00e9rica do Norte (despois da Cidade de M\u00e9xico). De feito, apenas dez Estados americanos (non inclu\u00edndo nesta lista o Estado de Nova York) pos\u00faen m\u00e1is habitantes do que a cidade de Nova York. Desde a s\u00faa fundaci\u00f3n en 1625, Nova York ten sido un dos principais destinos de inmigrantes que, chegados de todas as partes do mundo, fixeron dela unha cidade altamente cosmopolita, e unha das m\u00e1is diversificadas etnicamente do mundo.\nAs empresas financeiras e comerciais que operan na cidade desempe\u00f1an un papel primario na econom\u00eda dos Estados Unidos e do mundo. Os bancos e as bolsas de valores instaladas na cidade axudan a financiar a maior\u00eda das empresas americanas. Nova York \u00e9 unha cidade que non para no tempo. Varias empresas, centros comerciais e outros estabelecementos, ben como o seu sistema de transporte p\u00fablico (bus e metro) operan 24 horas por d\u00eda, 7 d\u00edas por semana. \u00c9 por iso que \u00e1s veces se describe como \"The City That Never Sleeps\" (\"A cidade que nunca dorme\").\nPor\u00e9n, Nova York, como todas as grandes metr\u00f3poles mundiais, enfr\u00f3ntase a enormes problemas de cu\u00f1o socioecon\u00f3mico. Preto dun mill\u00f3n de habitantes reciben alg\u00fan tipo de axuda social, e ducias de millares de familias viven en guetos espallados pola cidade. Moitas persoas, os \"sen teito\", vense obrigadas a viviren na r\u00faa. A contaminaci\u00f3n, a criminalidade, os conflitos raciais e o alto custo de vida son problemas que fan parte de Nova York, forzando moitas persoas a abandonaren a cidade, e migraren para os arrabaldes ou outras rexi\u00f3ns do pa\u00eds.\nMalia os seus problemas, Nova York contin\u00faa a ser considerada unha das cidades m\u00e1is interesantes e fascinantes dos Estados Unidos, sen\u00f3n do mundo, atraendo m\u00e1is turistas do que calquera outra cidade americana, sexan turistas norteamericanos ou internacionais.\nDatos.\nA cidade div\u00eddese en cinco distritos, a poboaci\u00f3n de cada un deles \u00e9:\nTen 3 aeroportos (JFK, La Guardia e Newark), m\u00e1is de 12.000 taxis, 490 estaci\u00f3ns de metro e m\u00e1is de 17.000 restaurantes. A poboaci\u00f3n hispana \u00e9 superior \u00f3s 2 mill\u00f3ns de persoas.\nNova York \u00e9 tam\u00e9n o centro da \u00c1rea Metropolitana de Nova York, cunha poboaci\u00f3n de 21.199.865 habitantes, unha das maiores do mundo.\nHistoria.\nAs primeiras referencias europeas datan de 1524, de Giovanni da Verrazzano. A rexi\u00f3n estaba habitada por ind\u00edxenas da tribo dos lenape. O explorador italiano, ao servizo da coroa francesa, bautizouna como \"Nouvelle Angoul\u00eame\" (Nova Angulema).\nOs primeiros europeos en asentarse no actual territorio neoiorquino foron os neerlandeses no 1614, que fundaron a cidade de Nova Amsterdam no 1625, e en 1626, o director da colonia, Peter Minuit, mercoulle a illa de Manhattan aos lenape , e o lugar especializar\u00edase no comercio das peles.\nEn 1664, os ingleses conquistaron a cidade e denomin\u00e1rona co nome de Nova York, na honra do Duque de York e Albany. Ao final da segunda guerra anglo-holandesa, os neerlandeses quedaron co control da illa de Run, en Indonesia, a cambio de que os ingleses controlasen Nova Amsterdam. A comezos do s\u00e9culo XVIII, a poboaci\u00f3n lenape fora reducida a 200 habitantes.\nA cidade de Nova York ga\u00f1ou importancia como porto comercial baixo o Imperio brit\u00e1nico. En 1754 fundouse a primeira casa de estudos da cidade, a Universidade de Columbia.\nIndependencia estadounidense.\nDurante a guerra de independencia dos Estados Unidos, a cidade foi escenario dunha serie de importantes batallas co\u00f1ecidas como \u00abA campa\u00f1a de Nova York e Nova Jersey\u00bb. Finalizada a contenda, en Nova York reuniuse o Congreso Continental, e en 1789, o primeiro presidente dos Estados Unidos, George Washington, foi anunciado no \"Federal Hall\" de Wall Street. Nova York foi a capital dos Estados Unidos at\u00e9 o ano seguinte.\nS\u00e9culo XIX.\nNo s\u00e9culo XIX, a inmigraci\u00f3n e o desenvolvemento transformou a cidade. Unha visionaria proposta de futuro, o \"Commissioners' Plan of 1811\", estendeu a grella urbana por toda a illa de Manhattan, e a apertura en 1819 da Canle de Eire conectou o porto atl\u00e1ntico cos vastos mercados agr\u00edcolas do interior de Norteam\u00e9rica. Por volta de 1835, a cidade de Nova York superaba Filadelfia como a cidade maior dos Estados Unidos. A pol\u00edtica local estaba baixo o dominio do \"Tammany Hall\", un sistema de clientelismo pol\u00edtico apoiado polos inmigrantes irlandeses. Alg\u00fans membros da antiga aristocracia mercante contribu\u00edron ao estabelecemento do Central Park, o cal se converteu no primeiro parque paisax\u00edstico dunha cidade estadounidense en 1857. Por outra banda, un importante movemento abolicionista existiu en Manhattan e Brooklyn, e a\u00ednda que os escravos existiron en Nova York na d\u00e9cada de 1820, para a d\u00e9cada seguinte, Nova York converterase no centro de activismo abolicionista do Norte.\nEntre o 13 e 16 de xullo de 1863, a oposici\u00f3n ao servizo militar durante a guerra civil estadounidense (1861-1865) provocou unha serie de manifestaci\u00f3ns violentas co\u00f1ecidas como \"Draft Riots\" ou \"Draft Week\"; ditos eventos son considerados como un dos peores levantamentos civ\u00eds da historia estadounidense. En 1898, formouse a moderna cidade de Nova York coa anexi\u00f3n a Manhattan de Brooklyn (at\u00e9 aquela unha cidade independente) e municipalidades doutros distritos grazas a proxectos como a Ponte de Brooklyn. A apertura do metro en 1904 axudou a unir a cidade. Na primeira metade do s\u00e9culo XX, a cidade converteuse nun centro mundial para a industria, o comercio e as comunicaci\u00f3ns.\nS\u00e9culo XX.\nNos anos vinte do s\u00e9culo XX, a cidade era un destino principal para os afroamericanos durante a chamada \u00abGran migraci\u00f3n\u00bb desde o sur estadounidense. En 1916, Nova York era o fogar da maior di\u00e1spora urbana africana en Am\u00e9rica do Norte. O renacemento de Harlem floreceu durante a era da prohibici\u00f3n, coincidindo cunha explosi\u00f3n econ\u00f3mica que impulsou a construci\u00f3n de ra\u00f1aceos. Nova York converteuse na cidade m\u00e1is poboada do mundo en 1948, superando Londres, que ocupara o primeiro posto durante m\u00e1is dun s\u00e9culo. Durante os anos da Gran Depresi\u00f3n, Fiorello LaGuardia foi elixido como alcalde e propiciouse a ca\u00edda do \"Tammany Hall\" logo de oitenta anos de poder.\nA inmigraci\u00f3n europea e o regreso dos veteranos da segunda guerra mundial motivaron o desenvolvemento econ\u00f3mico e impulsaron a construci\u00f3n de vivendas ao leste de Queens. Nova York sa\u00edu da guerra como a principal cidade do mundo, con Wall Street liderando o ascenso dos Estados Unidos como a potencia econ\u00f3mica dominante. O Cuartel Xeral das Naci\u00f3ns Unidas (constru\u00eddo en 1952) salientou a influencia pol\u00edtica de Nova York e o ascenso do expresionismo abstracto na cidade desbancando a Par\u00eds do cumio no mundo da arte. Na d\u00e9cada de 1960 a cidade sufriu problemas econ\u00f3micos, aumento da taxa de crimes e racismo, que alcanzaron o seu pico na d\u00e9cada seguinte.\nNa d\u00e9cada de 1980, un rexurdimento da industria financeira mellorou a sa\u00fade fiscal da cidade. Nos noventa, as tensi\u00f3ns raciais calm\u00e1ronse, os \u00edndices criminais caeron drasticamente e moitos inmigrantes chegaron dende Asia e Am\u00e9rica Latina. Novos sectores, como Silicon Alley (negocios de Internet), apareceron na econom\u00eda da cidade, e a poboaci\u00f3n de neoiorquinos acadou o seu m\u00e1ximo de todos os tempos no censo do 2000.\nS\u00e9culo XXI.\nA cidade foi un dos obxectivos dos atentados do 11 de setembro de 2001, nos que case 3.000 persoas morreron nos ataques suicidas que se levaron a cabo cando 19 membros da rede terrorista Al-Qaeda secuestraron catro avi\u00f3ns de pasaxeiros, dos cales dous, o Voo 11 de American Airlines e o Voo 175 de United Airlines foron estrelados contra as torres xemelgas do World Trade Center.\nA \"One World Trade Center\" foi constru\u00edda no mesmo sitio no que se atopaban as torres xemelgas, convert\u00e9ndose no edificio m\u00e1is alto do hemisferio occidental.\nXeograf\u00eda.\nNova York at\u00f3pase no nordeste dos Estados Unidos, no sueste do estado de Nova York e no medio, aproximadamente, de Washington D.C. e Boston. A s\u00faa localizaci\u00f3n na boqueira do r\u00edo Hudson, que forma un porto naturalmente protexido e desemboca no oc\u00e9ano Atl\u00e1ntico, axudou ao crecemento da cidade e \u00e1 s\u00faa importancia como cidade comercial. A maior parte de Nova York est\u00e1 constru\u00edda sobre tres illas: Manhattan, Staten Island e Long Island, facendo que o terreo edific\u00e1bel sexa escaso e xerando as\u00ed unha alta densidade de poboaci\u00f3n.\nO r\u00edo Hudson fl\u00fae a trav\u00e9s do val hom\u00f3nimo at\u00e9 a ba\u00eda de Nova York. Entre Nova York e a cidade de Troy, o r\u00edo conv\u00e9rtese nun estuario. O Hudson separa a cidade de Nova Jersey. O East River fl\u00fae desde o estreito de Long Island e separa Bronx e Manhattan de Long Island. O r\u00edo Harlem, entre os r\u00edos Este e Hudson, separa Manhattan do Bronx.\nO terreo da cidade foi alterado considerablemente pola intervenci\u00f3n humana, varios terreos foron ga\u00f1ados aos r\u00edos desde os tempos coloniais neerlandeses. Isto \u00e9 m\u00e1is notable no sur de Manhattan, onde se levaron a cabo planificaci\u00f3ns como Battery Park City nos anos 1970 e 1980. Algunhas das variaci\u00f3ns na topograf\u00eda foron niveladas, particularmente en Manhattan.\nA \u00e1rea da cidade \u00e9 de 831,4 km\u00b2. O punto m\u00e1is alto da cidade \u00e9 o outeiro Todt en Staten Island (124,9\u00a0metros sobre o nivel do mar). O cume est\u00e1 cuberto por bosques, posto que \u00e9 parte do cinto verde de Staten Island.\nClima.\nA pesar de estar na mesma latitude que Galicia, moito m\u00e1is c\u00e1lida, Nova York ten un clima h\u00famido continental, resultado dos constantes ventos que traen aire fr\u00edo desde o interior do continente americano. Nova York pos\u00fae invernos fr\u00edos, mais a localizaci\u00f3n costeira da urbe, mant\u00e9n as temperaturas un pouco m\u00e1is elevadas que nas rexi\u00f3ns interiores, axudando a moderar a cantidade de neve, 63,5 a 88,9\u00a0cm ao ano de media. A cidade ten un per\u00edodo temperado que dura unha media de 199 d\u00edas entre as xeadas estacionais. A primavera e o outono son err\u00e1ticos, e poden variar desde fr\u00edo e nevado a c\u00e1lido e h\u00famido. O ver\u00e1n \u00e9 temperado e h\u00famido, con temperaturas de 30\u00a0\u00b0C ou m\u00e1is cun termo medio entre 18 e 25 d\u00edas cada ver\u00e1n.\nEn Nova York hai rexistros de furac\u00e1ns, como o ocorrido en 1981 que inundou o sur de Manhattan, ou o de 1938 que matou a m\u00e1is de 700 persoas, a maior\u00eda delas na rexi\u00f3n de Nova Inglaterra; a\u00ednda que estes fen\u00f3menos atmosf\u00e9ricos son pouco frecuentes.\nMedio ambiente.\nO uso do transporte p\u00fablico en Nova York \u00e9 o m\u00e1is alto nos Estados Unidos e o consumo de combustible est\u00e1 ao mesmo nivel que estaba a media nacional en 1920. A densa poboaci\u00f3n de Nova York e a baixa dependencia dos autom\u00f3biles axudaron a p\u00f3r \u00e1 cidade entre as m\u00e1is eficientes consumidoras de enerx\u00eda do pa\u00eds. As emisi\u00f3ns de gas de efecto invernadoiro son relativamente baixas cando se miden per c\u00e1pita, a 7,1 toneladas c\u00fabicas por persoa, por debaixo da media estatal, de 24,5. Os neoiorquinos son responsables do un por cento das emisi\u00f3ns de gases dos Estados Unidos, a pesar de ser o 2,7% da poboaci\u00f3n nacional. O neoiorquino medio consome menos da metade da electricidade que un residente de San Francisco e case un cuarto da consumida por un residente de Dallas.\nNos \u00faltimos anos, a cidade intentou reducir o seu impacto ambiental. As grandes cantidades de contaminaci\u00f3n en Nova York deron lugar a un alto \u00edndice de persoas enfermas de asma e outras doenzas respiratorias entre os seus habitantes. Nova York conta ademais coa maior frota de autobuses h\u00edbridos ou equipados con gas natural comprimido do pa\u00eds, como tam\u00e9n alg\u00fans dos primeiros taxis h\u00edbridos.\nNova York abast\u00e9cese de auga potable desde as monta\u00f1as Catskill. Como resultado desta orixe cun proceso de filtraci\u00f3n natural, Nova York \u00e9 unha das cinco principais cidades dos Estados Unidos con auga potable suficientemente pura como para non necesitar un tratamento de purificaci\u00f3n por medio de plantas de tratamento de auga.\nDemograf\u00eda.\nNova York \u00e9 a cidade m\u00e1is poboada dos Estados Unidos, cunha poboaci\u00f3n no 2005 de 8.213.839 habitantes. Isto \u00e9 arredor do 40% do total da poboaci\u00f3n do estado e unha porcentaxe similar do total da s\u00faa rexi\u00f3n metropolitana. Durante a \u00faltima d\u00e9cada, a poboaci\u00f3n da cidade aumentou, e os dem\u00f3grafos estiman que no 2030 alcanzar\u00e1 un total de entre 9,2 e 9,5 mill\u00f3ns de persoas..\nAs d\u00faas caracter\u00edsticas chave da demograf\u00eda da cidade son a s\u00faa densidade de poboaci\u00f3n e a s\u00faa diversidade cultural. Ten a densidade m\u00e1is alta (10.194 hab/km\u00b2) de calquera municipalidade estadounidense cunha poboaci\u00f3n de m\u00e1is de 100.000. A densidade do condado de Nova York (25.846 hab./km\u00b2) \u00e9 a m\u00e1is alta de todos os condados do pa\u00eds.\nNo transcurso da historia neiorquina, a cidade foi un dos principais portos de entrada de inmigrantes; o termo \"melting pot\" cu\u00f1ouse para describir os barrios de inmigrantes, densamente poboados, da Lower East Side. Na actualidade, o 36% dos habitantes da cidade naceron no estranxeiro, cifra que no pa\u00eds s\u00f3 superan Os \u00c1nxeles (California) e Miami (Florida). Por\u00e9n, mentres que as comunidades inmigrantes das outras cidades son dominadas por unhas poucas nacionalidades, en Nova York ningunha nacionalidade ou rexi\u00f3n \u00e9 predominante. Os dez principais pa\u00edses de orixe de inmigrantes son: a Rep\u00fablica Dominicana, China, Xamaica, G\u00fciana, Paquist\u00e1n, Ecuador, Hait\u00ed, Trinidad e Tobago, Colombia e Rusia. Na cidade f\u00e1lanse uns 170 idiomas diferentes.\nA \u00e1rea metropolitana \u00e9 lar da maior comunidade xud\u00eda f\u00f3ra de Israel. De feito, a poboaci\u00f3n xud\u00eda de Tel Aviv \u00e9 superada en n\u00famero pola de Nova York. Un 12% dos neoiorquinos son xudeus ou de ascendencia xud\u00eda. \u00c9 tam\u00e9n fogar dun cuarto dos abor\u00edxes da naci\u00f3n, e da comunidade negra maior de calquera cidade do pa\u00eds.\nOs catro grupos \u00e9tnicos m\u00e1is importantes (con excepci\u00f3n dos cauc\u00e1sicos) da cidade son: portorrique\u00f1os, italianos, dominicanos e chineses. A poboaci\u00f3n portorrique\u00f1a de Nova York \u00e9 a maior f\u00f3ra de Porto Rico.\nNova York ten unha gran disparidade de ingresos. No 2005 o ingreso medio por fogar e na zona m\u00e1is rica era de $188.697 anuais, mentres que nas zonas m\u00e1is pobres era de $9.320. A cidade tam\u00e9n experimentou un \"baby boom\". Desde o 2000, o n\u00famero de nenos menores de cinco anos en Manhattan creceu un 32%.\nO 33% dos neoiorquinos son donos das propiedades nas que viven, unha cifra moito menor que a media nacional, do 69%.\nCultura.\nVarios dos movementos culturais estadounidenses m\u00e1is importantes comezaron na cidade, como o renacemento de Harlem, que introduciu a literatura afroamericana no pa\u00eds. A cidade foi o epicentro do jazz nos anos 40, do expresionismo abstracto nos anos 50 e o berce da cultura hip hop nos anos 1970. A cidade tam\u00e9n ten o seu papel na industria cinematogr\u00e1fica.\nA cidade ten m\u00e1is de 2.000 organizaci\u00f3ns culturais e de artes e m\u00e1is de 500 galer\u00edas de arte de distintos tama\u00f1os.\nIndustriais adi\u00f1eirados do s\u00e9culo XIX constru\u00edron unha rede de importantes instituci\u00f3ns culturais, como o famoso Carnegie Hall e o Museo Metropolitano de Arte, que ga\u00f1ar\u00edan fama internacional. Coa chegada da luz el\u00e9ctrica apareceron os teatros nas r\u00faas de Broadway nos anos 80 do s\u00e9culo XIX.\nMedios de comunicaci\u00f3n.\nNova York \u00e9 un centro neur\u00e1lxico para as industrias da televisi\u00f3n, a publicidade, a m\u00fasica, o xornalismo e as publicaci\u00f3ns literarias e editoriais. Dous dos tres grandes diarios estadounidenses son neoiorquinos: \"The Wall Street Journal\" e \"The New York Times\". \"El Diario La Prensa\" \u00e9 o xornal en espa\u00f1ol m\u00e1is importante e m\u00e1is antigo do pa\u00eds.. Tam\u00e9n existe un diario dirixido ao p\u00fablico afroamericano, \"The New York Amsterdam News\".\nUn terzo dos filmes independentes estadounidenses prod\u00facense en Nova York. M\u00e1is de 200 peri\u00f3dicos e 350 revistas te\u00f1en unha oficina na cidade e a industria editorial emprega arredor de 25.000 persoas.\nAs catro canles principais de televisi\u00f3n dos Estados Unidos, ABC, CBS, FOX e NBC, te\u00f1en a s\u00faa sede en Nova York, as\u00ed como moitas canles de cable, como MTV, Fox News, HBO e Comedy Central.\nCidades irmandadas.\nNova York est\u00e1 actualmente irmandada con dez cidades."}
{"id": "1689", "revid": "6939", "url": "https://gl.wikipedia.org/wiki?curid=1689", "title": "John Maxwell Coetzee", "text": "John Maxwell Coetzee, nado en Cidade do Cabo en 1940, \u00e9 un escritor surafricano, ga\u00f1ador do Premio Nobel de Literatura en 2003.\nTraxectoria.\nEducouse nunha escola cat\u00f3lica, estudou matem\u00e1ticas e ingl\u00e9s na Universidade de Cidade do Cabo, en 1961 trasladouse a Inglaterra, onde traballou como programador de IBM. Oito anos despois realizou o doutoramento pola Universidade de Texas e ensinou ingl\u00e9s e literatura na Universidade de Buffalo ata 1971, ano no que se lle nega a residencia pola s\u00faa participaci\u00f3n nas protestas contra a guerra de Vietnam, polo que volve a Sur\u00e1frica e ensina literatura inglesa na Universidade de Cidade do Cabo. En 2002 trasladouse a Adelaida (Australia) e o 6 de marzo de 2006 conced\u00e9uselle a cidadan\u00eda australiana."}
{"id": "1690", "revid": "5312", "url": "https://gl.wikipedia.org/wiki?curid=1690", "title": "1940", "text": "1940 (MCMXL) foi un ano bisesto comezado en luns segundo o calendario gregoriano.\nOutros.\nHistoria ano a ano"}
{"id": "1691", "revid": "23204", "url": "https://gl.wikipedia.org/wiki?curid=1691", "title": "Arxentina", "text": "A Rep\u00fablica Arxentina (en ) \u00e9 un pa\u00eds situado no extremo sur de Am\u00e9rica organizado como unha rep\u00fablica representativa e federal. Pola s\u00faa extensi\u00f3n, \u00e9 o segundo estado de Am\u00e9rica do Sur, cuarto no continente americano e o oitavo no mundo con 2\u00a0780\u00a0400\u00a0km\u00b2. Con todo, a Arxentina reclama as Malvinas, as Illas Xeorxia do Sur e Sandwich do Sur e a Illa Aurora baixo soberan\u00eda brit\u00e1nica e unha \u00e1rea ant\u00e1rtica ao sur do paralelo 60\u00b0 S, denominada pola Arxentina Ant\u00e1rtida Arxentina.\nO seu territorio continental americano, que abrangue gran parte do Cono Sur, limita ao norte con Bolivia e Paraguai, ao nord\u00e9s co Brasil, ao oeste e sur con Chile e ao leste co Uruguai e o oc\u00e9ano Atl\u00e1ntico.\nEst\u00e1 dividido en 23 provincias e unha cidade aut\u00f3noma, Buenos Aires, capital da naci\u00f3n e sede do goberno federal. Os seus 40 mill\u00f3ns de habitantes te\u00f1en uns \u00edndices de desenvolvemento humano, renda per c\u00e1pita, nivel de crecemento econ\u00f3mico e calidade de vida, que se encontran entre os m\u00e1is altos de Am\u00e9rica Latina. Segundo o Banco Mundial, o seu PBI nominal \u00e9 o 30\u00ba m\u00e1is importante do mundo, a\u00ednda que se se considera o poder adquisitivo o seu PBI total converte ao pa\u00eds na 23\u00ba econom\u00eda m\u00e1is importante do mundo. Actualmente a Arxentina est\u00e1 clasificada como un pa\u00eds de ingresos medianos altos ou como un mercado emerxente, tam\u00e9n segundo o Banco Mundial.\nO 25 de maio de 1810 tivo lugar a Revoluci\u00f3n de Maio, na que foi deposto o \u00faltimo vicerrei espa\u00f1ol que gobernou dende Buenos Aires, e organizouse a Primeira Xunta de goberno. O 9 de xullo de 1816 foi proclamada formalmente en Tucum\u00e1n a s\u00faa independencia como pa\u00eds libre e soberano.\nToponimia.\nO nome oficial do pa\u00eds \u00e9 \u00abRep\u00fablica Argentina\u00bb. Por elipse do substantivo, adoita dicirse \u00abArxentina\u00bb. O nome \u00abArxentina\u00bb prov\u00e9n do lat\u00edn \"argentum\" (\u2018prata\u2019) e est\u00e1 asociado coa lenda da Serra de la Plata, com\u00fan entre os primeiros exploradores europeos da rexi\u00f3n, tanto espa\u00f1ois como portugueses. Foron estes quen denominaron R\u00edo da Prata \u00f3 gran estuario descuberto pola expedici\u00f3n portuguesa de 1502 na que participaba Amerigo Vespucci, e \u00f3 que despois chegou Juan D\u00edaz de Sol\u00eds en 1516, cham\u00e1ndoo Mar Doce.\nO nome menci\u00f3nase por primeira vez no poema publicado en 1602 polo espa\u00f1ol Mart\u00edn del Barco Centenera titulado \"La Argentina y conquista del R\u00edo de la Plata\", no que describe a rexi\u00f3n do R\u00edo da Prata, como tam\u00e9n a fundaci\u00f3n da cidade de Buenos Aires.\nO top\u00f3nimo aparece ratificado \u00f3 publicarse en 1612 a obra \"La Argentina manuscrita\", do crioulo asunceno Ruy D\u00edaz de Guzm\u00e1n, obra de historia na que, no medio dun relato \u00e9pico, faise unha descrici\u00f3n da rexi\u00f3n. No final do s\u00e9culo XVIII, a palabra era de uso com\u00fan para denominar todo o relacionado co R\u00edo da Prata, a s\u00faa conca, o seu territorio e os seus poboadores, pero o vicerreinado creado en 1776, antecedente inmediato do pa\u00eds independizado en 1816, levou o nome de \u00abVicerreinado do R\u00edo da Prata\u00bb.\nA Primeira Xunta de Goberno empregou o nome de Provincias Unidas do R\u00edo da Prata, que foi tam\u00e9n empregado polos gobernos que o sucederon ata que, en 1816, o Congreso de Tucum\u00e1n proclamou a independencia das Provincias Unidas de Suram\u00e9rica, nome que mantivo na Constituci\u00f3n de 1819.\nOficialmente, empregouse por primeira vez a denominaci\u00f3n Rep\u00fablica Arxentina na Constituci\u00f3n de 1826. Durante o goberno de Juan Manuel de Rosas (1835-1852) utiliz\u00e1ronse, entre outros, os nomes de Confederaci\u00f3n Arxentina, Rep\u00fablica da Confederaci\u00f3n Arxentina e Federaci\u00f3n Arxentina.\nA Constituci\u00f3n arxentina de 1853 sancionouse en nome do pobo da Confederaci\u00f3n Arxentina, pero \u00f3 incorporarse o Estado de Buenos Aires, en 1860 cambiouse por Naci\u00f3n Arxentina e incorporouse o artigo 35:\nO 8 de outubro de 1860, na cidade de Paran\u00e1, daquela capital da Confederaci\u00f3n Arxentina, o presidente Santiago Derqui decretou que:\nO nome foi confirmado definitivamente en 1862 por Bartolom\u00e9 Mitre, primeiro presidente do pa\u00eds reunificado, \u00f3 utilizar o t\u00edtulo de presidente da Naci\u00f3n Arxentina.\nHistoria.\nA rexi\u00f3n noroeste da Arxentina formaba parte do imperio inca, chamado Tawantinsuyu, e as pampas eran dominadas por amerindios n\u00f3mades. En febreiro de 1516, o navegante espa\u00f1ol Juan D\u00edaz de Sol\u00eds pilotou a s\u00faa nave ao grande esteiro do R\u00edo da Prata e reclamou a rexi\u00f3n arredor no nome de Espa\u00f1a.\nO territorio foi colonizado por Espa\u00f1a ao longo do s\u00e9culo XVI e XVII; derivando o nome da Arxentina das pranchas de prata (\"argentum\" en lat\u00edn) que os primeiros colonos observaron en posesi\u00f3n dos ind\u00edxenas.\nO pa\u00eds independizouse de Espa\u00f1a en 1816, tralo cal produc\u00edronse disputas internas entre facci\u00f3ns federalistas (\"federais\") e centralistas (\"unitarios\") at\u00e9 a proclamaci\u00f3n da constituci\u00f3n de 1853 a\u00ednda hoxe vixente coas modificaci\u00f3ns realizadas en 1994.\nA historia posterior foi marcada por conflitos internos entre conservadores-militares e liberais-civ\u00eds. Trala segunda guerra mundial, produciuse o triunfo do movemento popular peronista.\nAt\u00e9 1983 f\u00f3ronse alternado no poder gobernos democr\u00e1ticos con xuntas militares cada vez m\u00e1is sangui\u00f1olentas, cuxa consecuencia m\u00e1is directa, ademais das incont\u00e1beis perdas humanas, supuxeron a sangr\u00eda econ\u00f3mica do pa\u00eds. Desde ent\u00f3n produc\u00edronse elecci\u00f3ns democr\u00e1ticas que non permitiron consolidar o progreso democr\u00e1tico do pa\u00eds e estiveron acompa\u00f1adas de problemas econ\u00f3micos, que provocaron unha recesi\u00f3n sen precedentes no final de 2001.\nGoberno e Pol\u00edtica.\nDesde a constituci\u00f3n de 1853 o sistema de goberno \u00e9 representativo, republicano e federal. Politicamente, est\u00e1 dividida en provincias que gozan de autonom\u00eda. A constituci\u00f3n vixente actualmente \u00e9 a orixinal con alg\u00fans cambios realizados en 1994.\nProvincias da Arxentina.\nO territorio da rep\u00fablica est\u00e1 dividido nunha Capital Federal e 23 provincias:\nAlgunhas das provincias m\u00e1is importantes en canto \u00e1 s\u00faa poboaci\u00f3n e actividade econ\u00f3mica son Santa Fe e C\u00f3rdoba, situadas ao noroeste da Provincia de Buenos Aires.\nXeograf\u00eda.\nA s\u00faa xeograf\u00eda \u00e9 moi variada, encontr\u00e1ndose maiormente chaturas (chairas) no leste, monta\u00f1as no centro e monta\u00f1as no oeste. Ao sur do pa\u00eds at\u00f3pase a Patagonia, unha extensa meseta de orixe prec\u00e1mbrica, constantemente sucada por fortes ventos en direcci\u00f3n oeste-leste. O pa\u00eds enc\u00f3ntrase atravesado de sur a norte pola Cordilleira dos Andes, que marca o l\u00edmite con Chile.\nO pico m\u00e1is alto da Arxentina (e tam\u00e9n de toda Am\u00e9rica) \u00e9 o cerro Aconcagua, de 6950 m. No centro do pa\u00eds at\u00f3pase a chaira pampeana, unha das m\u00e1is f\u00e9rtiles do mundo: a Pampa. Cara ao nordeste atopamos unha rexi\u00f3n de vexetaci\u00f3n espesa e selv\u00e1tica e cara ao oeste unha rexi\u00f3n de meseta alta chamada o Altiplano.\nClima.\nA meirande parte do territorio arxentino est\u00e1 situado na zona temperada do hemisferio sur. Verif\u00edcanse no pa\u00eds climas tropicais e subtropicais, \u00e1ridos e fr\u00edos, con combinaci\u00f3ns e contrastes diversos, resultantes das variaci\u00f3ns de altitude e outros factores. En case todas as rexi\u00f3ns da Arxentina rex\u00edstranse nevadas ocasionais, excepto no extremo norte, onde predomina un clima tropical. Nesa mesma \u00e1rea, os d\u00edas son quentes de outubro a marzo e fr\u00edos e secos de abril a setembro.\nM\u00e1is amenos son os \u00edndices predominantes na Pampa, h\u00famido e fresco na s\u00faa parte oriental, nas provincias de Buenos Aires e La Pampa. Os ver\u00e1ns, a\u00ednda que son intensos, en Mar del Plata non superan unha media superior a 21\u00a0\u00b0C. M\u00e1is seco para o lado do oeste e Mendoza, o clima da Pampa, nesa franxa, ten as s\u00faas chuvias de ver\u00e1n rapidamente evaporadas.\nEconom\u00eda.\nA econom\u00eda arxentina vese beneficiada por unha gran riqueza e variedade de recursos naturais que pos\u00fae, unha poboaci\u00f3n cun bo nivel de educaci\u00f3n, un sistema de agricultura e unha importante base industrial, que chegou a ser a m\u00e1is desenvolvida da Am\u00e9rica Latina, estancada a partir do \u00faltimo cuarto do s\u00e9culo XX.\nActualmente, a Arxentina \u00e9 a terceira potencia en materia econ\u00f3mica de Am\u00e9rica Latina, superada por Brasil e M\u00e9xico. Se ao PBI o consideramos en paridade de poder adquisitivo, segundo o Fondo Monetario Internacional), en 2007 alcanzou os 523,739 mill\u00f3ns de d\u00f3lares, acurt\u00e1ndose as distancias respecto ao PBI do Brasil ou de M\u00e9xico. O PBI per c\u00e1pita medido en paridade de poder adquisitivo (paridade de poder adquisitivo) de USD no 2007 foi estimado en 13.300, un dos m\u00e1is altos da rexi\u00f3n.\nAs exportaci\u00f3ns de bens totalizaron no 2007 os 55.780 mill\u00f3ns de d\u00f3lares, mentres que as importaci\u00f3ns acadaron os 42.525 mill\u00f3ns, creando un super\u00e1vit de 13.255 mill\u00f3ns de d\u00f3lares. As exportaci\u00f3ns e importaci\u00f3ns de servizos nese mesmo ano, son uns totais de 10.283 e 10.782 mill\u00f3ns de d\u00f3lares respectivamente, xerando un d\u00e9ficit de 499 mill\u00f3ns de d\u00f3lares.\nO pa\u00eds mant\u00e9n unha d\u00e9beda externa de 123.196 mill\u00f3ns de d\u00f3lares (dec. 2007), equivalente ao 46,74% do PBI. A cantidade da mesma d\u00e9bese principalmente a operaci\u00f3ns fraudulentas realizadas durante o Proceso de Reorganizaci\u00f3n Nacional (1976-1983), per\u00edodo no cal a d\u00e9beda medrou un 364%, e a toma masiva de pr\u00e9stamos externos durante os dous gobernos sucesivos de Carlos Menem, debido \u00e1 pol\u00edtica de d\u00f3lar barato favorecida pola lei de convertibilidade. A relaci\u00f3n entre o PBI e a d\u00e9beda externa chegou ao seu punto cr\u00edtico en xaneiro de 2002 cando representou o 190% do PBI. Dende ent\u00f3n unha combinaci\u00f3n de reduci\u00f3n da d\u00e9beda, moderaci\u00f3n na toma de novos cr\u00e9ditos e aumento do PBI, reduciron a d\u00e9beda a pouco menos da metade do PBI, que de todos os xeitos, \u00e9 elevada.\nA presi\u00f3n tributaria ach\u00e1base ao finalizar 2007 no 25%. \u00c9 un valor baixo comparado co Brasil (37%) e Europa (38%), mais no per\u00edodo 1997-2002, o valor da porcentaxe rexistr\u00e1base como o 16,7%. A estrutura impositiva descansa principalmente no Imposto de Valor Engadido (IVE), que aporta o 31% do total, a\u00ednda que a s\u00faa importancia relativa reduc\u00edase fronte \u00e1 media do per\u00edodo 1997-02, que foi do 39%, debido a un aumento do Imposto da renda, que pasou dun 19% ao 21% do total, e sobre todo das retenci\u00f3ns \u00e1s exportaci\u00f3n, que pasou de supo\u00f1er do 1% ao 10%.\nSegundo o INDEC, a inflaci\u00f3n alcanzada no 2007 foi do 8,5%, a cal continuaba cunha tendencia descendente. Mais, a veracidade das medici\u00f3ns do INDEC est\u00e1 actualmente sendo cuestionada por manipulaci\u00f3n de datos. Outros analistas econ\u00f3micos estiman unha inflaci\u00f3n de entre o 16% e o 18% no 2007.\nOs \u00faltimos indicadores de nivel nacional mostraron que a taxa de pobreza no semestre de outubro de 2007 a marzo de 2008 representou o 20,6% da poboaci\u00f3n e a de indixencia o 5,9%. O desemprego no cuarto trimestre do 2007 encontr\u00e1base nun 7,5%, exclu\u00edndo os beneficiarios de plans sociais de emprego como \u201cempregados\u201d, que far\u00edan unha cifra do 7,8%-8,1% . O subemprego, en tanto, situouse nun 6,0%.\nA Arxentina forma parte do bloque rexional co\u00f1ecido como Mercosur, integrado pola Arxentina, o Brasil, Paraguai e o Uruguai, e tam\u00e9n Venezuela, en proceso de volverse membro pleno do bloque. Como consecuencia do Mercosur, as relaci\u00f3ns comerciais entre a Arxentina e o Brasil aumentaron at\u00e9 volverse de primeira importancia para ambos os pa\u00edses. En maio do 2002 comezou un proceso de desequilibro na balanza comercial entre ambos pa\u00edses, fortemente deficitario para a Arxentina, que foi motivo de preocupaci\u00f3n para empresarios e funcionarios dese pa\u00eds. No 2006 os gobernos da Arxentina e o Brasil asinaron unha serie de acordos bilaterais, entre os que se encontra a cl\u00e1usula de adaptaci\u00f3n competitiva e os acordos referidos aos intercambios comerciais do sector dos autom\u00f3biles. O prop\u00f3sito de ambos acordos \u00e9 reducir as asimetr\u00edas presentes no bloque.\nA moeda oficial da Arxentina dende 1992 \u00e9 o peso ($).\nDemograf\u00eda.\nA poboaci\u00f3n arxentina \u00e9 na s\u00faa maior parte descendente de inmigrantes galegos e italianos, en menor medida tam\u00e9n te\u00f1en presenza inmigrantes doutras zonas de Espa\u00f1a, xudeus, alem\u00e1ns, as\u00ed como tam\u00e9n doutros pa\u00edses europeos que chegaron en ondas a fins do s\u00e9culo XIX e inicios do XX. Hai ademais un importante continxente de inmigrantes do Medio Oriente, que se concentran nas grandes cidades. \nOs mesmos conservan as s\u00faas tradici\u00f3ns, concentr\u00e1ndose as s\u00faas poboaci\u00f3ns nas provincias do norte, nordeste e sur. O censo realizado en 2001 inclu\u00eda unha pregunta relativa \u00e1 pertenza a pobos ind\u00edxenas co prop\u00f3sito de realizar posteriormente unha enquisa complementaria para abordar en profundidade a cuesti\u00f3n ind\u00edxena.\nMalia ser o castel\u00e1n o \u00fanico idioma oficial, estes grupos conservan os seus idiomas maternos.\nA relixi\u00f3n oficial na Arxentina \u00e9 a cat\u00f3lica, a\u00ednda que a constituci\u00f3n consagra a liberdade de culto, existindo importantes comunidades xud\u00eda, isl\u00e1mica e protestante.\nCultura.\nM\u00fasica.\nO tango \u00e9 un estilo musical e un baile nacido nos arrabaldes porte\u00f1os con difusi\u00f3n internacional, ligado fortemente coa Arxentina e co Uruguai, pero sobre todo con Buenos Aires. Neste x\u00e9nero musical destacaron Carlos Gardel, considerado como o \"Rei do Tango\", e o marplatense Astor Piazzolla.\nLiteratura.\nA literatura arxentina ocupa un lugar destacado dentro da literatura castel\u00e1, con expo\u00f1entes de final do s\u00e9culo XIX como Jos\u00e9 Hern\u00e1ndez (autor de \"Mart\u00edn Fierro\", traducido a m\u00e1is de 70 idiomas), ou do s\u00e9culo XX, como Jorge Luis Borges, Julio Cort\u00e1zar e Juan Gelman, tres dos autores m\u00e1is destacados da literatura en espa\u00f1ol.\nCine.\nO cinema arxentino \u00e9, historicamente, un dos m\u00e1is importantes de Am\u00e9rica Latina. As primeiras longametraxes animadas, mudas e sonoras, foron realizadas por Quirino Cristiani. En 1986, a pel\u00edcula \"La historia oficial\", dirixida por Luis Puenzo, conseguiu un premio \u00d3scar para o \"mellor filme estranxeiro\"."}
{"id": "1692", "revid": "98629", "url": "https://gl.wikipedia.org/wiki?curid=1692", "title": "Teor\u00eda cu\u00e1ntica", "text": "A Mec\u00e1nica cu\u00e1ntica \u00e9 a parte da f\u00edsica que estuda o movemento das part\u00edculas moi pequenas, e, \u00e1 vez, a base da Teor\u00eda cu\u00e1ntica en calquera campo.\nO concepto de part\u00edcula \"moi pequena\" atende \u00f3 tama\u00f1o no que comezan a notarse efectos como a imposibilidade de co\u00f1ecer con exactitude infinita e \u00f3 tempo a posici\u00f3n e a velocidade dunha part\u00edcula (ver Principio de indeterminaci\u00f3n de Heisenberg), entre outros. A estes efectos acostuma denomin\u00e1rselles \"efectos cu\u00e1nticos\". As\u00ed, a Mec\u00e1nica cu\u00e1ntica \u00e9 a que rixe o movemento de sistemas nos que os efectos cu\u00e1nticos son relevantes. Tense documentado que ditos efectos son importantes en materiais mesosc\u00f3picos (uns 1.000 \u00e1tomos ou menores).\nBases.\nAs suposici\u00f3ns m\u00e1is importantes desta teor\u00eda son:\nA\u00ednda que a estrutura formal da teor\u00eda est\u00e1 ben desenvolta, non pasa o mesmo coa s\u00faa interpretaci\u00f3n, que segue a ser obxecto de controversias.\nA teor\u00eda cu\u00e1ntica foi desenvolta no seu xeito b\u00e1sico \u00f3 longo da primeira metade do s\u00e9culo XX. O intercambio discreto de enerx\u00eda manifestouse por cuesti\u00f3ns relacionadas con:\nO desenvolvemento formal da teor\u00eda foi obra dos esforzos conxuntos de moitos (e moi bos) f\u00edsicos e matem\u00e1ticos da \u00e9poca como Erwin Schr\u00f6dinger, Werner Heisenberg, Albert Einstein, P.A.M. Dirac, Niels Bohr e Von Neumann entre outros (a lista \u00e9 longa). En xeral, a rexi\u00f3n de orixe da Mec\u00e1nica cu\u00e1ntica pode localizarse na Europa central, en Alema\u00f1a e Austria, e no contexto hist\u00f3rico do primeiro terzo do s\u00e9culo XX."}
{"id": "1696", "revid": "5312", "url": "https://gl.wikipedia.org/wiki?curid=1696", "title": "1920", "text": "1920 (MCMXX) foi un ano bisesto comezado en xoves segundo o calendario gregoriano, e foi Ano Santo Xacobeo.\nOutros.\nHistoria ano a ano"}
{"id": "1697", "revid": "5312", "url": "https://gl.wikipedia.org/wiki?curid=1697", "title": "1992", "text": "1992 (MCMXCII) foi un ano bisesto que comezou en m\u00e9rcores segundo o calendario gregoriano, e foi declarado como o Ano Internacional do Espazo pola Organizaci\u00f3n das Naci\u00f3ns Unidas.\nOutros.\nHistoria ano a ano"}
{"id": "1698", "revid": "89787", "url": "https://gl.wikipedia.org/wiki?curid=1698", "title": "Etimolox\u00eda", "text": "A etimolox\u00eda \u00e9 o estudo cient\u00edfico sobre a orixe da estrutura l\u00e9xica dunha lingua, tanto das palabras como da s\u00faa fraseolox\u00eda. A etimolox\u00eda dunha palabra en concreto \u00e9 dita orixe, chamada neste caso \u00e9timo.\nEtimolox\u00eda de \"etimolox\u00eda\".\nA palabra \"etimolox\u00eda\" v\u00e9n do lat\u00edn \"etymologia\" e esta, \u00e1 s\u00faa vez, prov\u00e9n do grego \"\u1f10\u03c4\u03c5\u03bc\u03bf\u03bb\u03b9\u03b3\u03af\u03b1\", voc\u00e1bulo formado de \"\u1f14\u03c4\u03c5\u03bc\u03bf\u03c2\" (verdadeiro) e \"\u03bb\u03cc\u03b3\u03bf\u03c2\" (palabra). \u00c9 dicir, significa \"verdadeira orixe das palabras\".\nEn xeral, considerase etimolox\u00eda o estudo da historia das palabras: de onde proceden, cando entraron na lingua e como mudou a s\u00faa forma e o seu significado.\nO grego P\u00edndaro serv\u00edase, no s\u00e9culo V a.C. de etimolox\u00edas inventadas para alardear diante dos seus amos. Plutarco empregaba etimolox\u00edas pouco seguras base\u00e1ndose en estra\u00f1as similitudes de sons. Isidoro de Sevilla, nas s\u00faas \"Etymologiae\", fai un rastrexo enciclop\u00e9dico das \"primeiras cousas\" que foi usado acriticamente en Europa ata o s\u00e9culo XV. O \"Etymologicum genuinum\", unhas das varias obras bizantinas de parecidas caracter\u00edsticas, \u00e9 unha enciclopedia gramatical editada en Constantinopla no s\u00e9culo IX. A \"Legenda Aurea\" do s\u00e9culo XIV comeza cada \"vita\" dos santos cun excursus en forma de etimolox\u00eda.\nA etimolox\u00eda das palabras galegas.\nA etimolox\u00eda permite ter unha clara idea das orixes do galego, unha lingua romance, rom\u00e1nica ou neolatina. Derivada do lat\u00edn vulgar que foi imposto polos romanos a partir do ano 206 a. de C. O lat\u00edn \u00e9 unha lingua indoeuropea e sint\u00e9tica, que expresa as s\u00faas relaci\u00f3ns gramaticais por medio de morfemas ou desinencias que se combinan coa ra\u00edz, ao contrario do galego que expresa estas mesmas relaci\u00f3ns por medio de artigos e preposici\u00f3ns.\nHai concesi\u00f3ns doutras linguas ao galego.\nA ciencia etimol\u00f3xica.\nO estudo da etimolox\u00eda permite comprender o significado das palabras, ampliar o vocabulario e mellorar a ortograf\u00eda. Usando textos antigos, o estudo da etimolox\u00eda procura saber cando e como unha palabra foi incorporada ou evolucionou cara \u00e1 linguaxe actual, e que transformaci\u00f3ns experimentou. A valoraci\u00f3n da s\u00faa importancia variou dependendo das tendencias do momento. A s\u00faa \u00e9poca dourada viviuse durante o s\u00e9culo XIX cando se emprenderon os m\u00e1is grandes proxectos de estudo etimol\u00f3xico, tales como o \"Oxford English Dictionary\", o dicionario etimol\u00f3xico m\u00e1is completo da lingua inglesa.\nA etimolox\u00eda peninsular debe moito \u00e1 obra do fil\u00f3logo catal\u00e1n Joan Coromines, do s\u00e9culo XX."}
{"id": "1700", "revid": "23204", "url": "https://gl.wikipedia.org/wiki?curid=1700", "title": "Bogot\u00e1", "text": "Bogot\u00e1, oficialmente Bogot\u00e1 Distrito Capital, abreviado Bogot\u00e1, D.C. (durante a \u00e9poca colonial espa\u00f1ola e desde 1991 ata 2000 chamada Santaf\u00e9 de Bogot\u00e1) \u00e9 a capital da Rep\u00fablica de Colombia e do departamento de Cundinamarca. Est\u00e1 organizada como distrito capital gozando de autonom\u00eda para a xesti\u00f3n dos seus intereses dentro dos l\u00edmites da Constituci\u00f3n e a lei. A diferenza dos demais distritos de Colombia, Bogot\u00e1 \u00e9 unha entidade territorial de primeira orde en Colombia, coas atribuci\u00f3ns administrativas que a lei lle confire aos Departamentos. Est\u00e1 constitu\u00edda por 20 localidades e \u00e9 o epicentro pol\u00edtico, econ\u00f3mico, administrativo, industrial, art\u00edstico, cultural, deportivo e tur\u00edstico do pa\u00eds.\nEst\u00e1 situada no centro de Colombia, na rexi\u00f3n natural co\u00f1ecida como a sabana de Bogot\u00e1, que fai parte do altiplano cundiboyacense, formaci\u00f3n monta\u00f1osa situada na cordilleira Oriental dos Andes. \u00c9 a terceira capital m\u00e1is alta en Am\u00e9rica do Sur (logo da Paz e Quito), cun termo medio de 2625 metros sobre o nivel do mar. Pos\u00fae o p\u00e1ramo m\u00e1is grande do mundo, localizado na localidade de Sumapaz.\nSegundo os datos do censo nacional de 2005 extrapolados a 2010, Bogot\u00e1 pos\u00fae unha poboaci\u00f3n de 7\u00a0363\u00a0782 habitantes. Ten unha lonxitude de 33\u00a0km de sur a norte, e 16\u00a0km de leste a oeste. Como capital, alberga os organismos de maior xerarqu\u00eda da rama executiva (Casa de Nari\u00f1o), lexislativa (Congreso de Colombia) e xudicial (Corte Suprema de Xustiza, Corte Constitucional, Consello de Estado e o Consello Superior da Xudicatura).\nNo plano econ\u00f3mico, destaca como o m\u00e1is importante centro econ\u00f3mico e industrial de Colombia. Segundo o DANE Bogot\u00e1 aporta a maior parte o PIB nacional (24,5 %). e \u00e9 a s\u00e9tima cidade polo tama\u00f1o do PIB en Latinoam\u00e9rica (duns US$92\u00a0917 mill\u00f3ns, por detr\u00e1s de S\u00e3o Paulo, Cidade de M\u00e9xico, Buenos Aires, R\u00edo de Xaneiro, Brasilia e Santiago de Chile), das cales, \u00e9 a quinta m\u00e1is atractiva para investir (s\u00f3 por detr\u00e1s de Santiago, San Paulo, M\u00e9xico e Lima). A nivel latinoamericano sit\u00faase na vix\u00e9simo primeira posici\u00f3n con relaci\u00f3n ao PIB per c\u00e1pita. Segundo \"The Economist\", Bogot\u00e1 destaca pola s\u00faa fortaleza econ\u00f3mica asociada ao tama\u00f1o da s\u00faa produci\u00f3n e o PIB per c\u00e1pita (o m\u00e1is alto entre as principais cidades da naci\u00f3n), as facilidades para crear empresas e facer negocios, a madurez financeira, a atracci\u00f3n de empresas globais e a calidade do seu capital humano; todo isto respaldado por estudos de \"Harvard Business Review\" que a destacan como o lugar do pa\u00eds co maior n\u00famero de universidades (114) e centros de investigaci\u00f3n. As\u00ed mesmo \u00e9 a sexta cidade de Am\u00e9rica Latina para organizar eventos, \u00e9 o principal mercado de Colombia e da Rexi\u00f3n Andina, sendo o primeiro destino do investimento estranxeiro directa que chega a Colombia (70 %), convert\u00e9ndoa na cidade con m\u00e1is empresas estranxeiras, un dos factores que a sit\u00faan como o maior mercado de traballo do seu pa\u00eds. Bogot\u00e1 \u00e9 a plataforma empresarial m\u00e1is grande de Colombia, co 21 % das empresas rexistradas no pa\u00eds, e adicionalmente, na cidade at\u00f3pase o 67 % dos emprendementos de alto impacto colombianos, tendo o aeroporto co maior volume de carga a nivel latinoamericano e o segundo en persoas.\nA importante oferta cultural at\u00f3pase representada na gran cantidade de museos, teatros e bibliotecas, que lle outorgaron o reco\u00f1ecemento da \"Atenas Suramericana\" e a capital iberoamericana da cultura 2007, ademais, \u00e9 sede de importantes festivais de ampla traxectoria e reco\u00f1ecemento nacional e internacional. Tam\u00e9n se destaca a actividade acad\u00e9mica, xa que a maior\u00eda das universidades colombianas m\u00e1is importantes te\u00f1en a s\u00faa sede na cidade. \u00c9 de destacar que a Unesco outorgou \u00e1 cidade o t\u00edtulo de Capital mundial do libro o ano 2007 e en marzo de 2012 designouna como \u201cCidade da M\u00fasica\u201c, como parte da Rede de Cidades Creativas da organizaci\u00f3n.\nA cidade obtivo o posto 54 no \u00edndice Global Cities de 2010, sendo a \u00fanica cidade global de Colombia e \u00e9 considerada unha cidade global tipo Beta+ polo GaWC.\nToponimia.\nO nome Bogot\u00e1 ten orixe na palabra chibcha \u00abBacat\u00e1\u00bb, nome da capital da confederaci\u00f3n do Zipa na antiga civilizaci\u00f3n muisca, a cal significa \"cercado f\u00f3ra da labranza\". O cronista espa\u00f1ol Juan de Castellanos afirmou que a voz orixinal de \"bacat\u00e1\" trad\u00facese como \"o final dos campos\".\nA \u00e1rea onde actualmente est\u00e1 a cidade recib\u00eda o nome de \"Muequet\u00e1\" (\"campo ou sabana da labranza\") e a poboaci\u00f3n do zipa (o m\u00e1is importante pr\u00edncipe muisca) foi \"Funza\" (\"var\u00f3n poderoso\"). Precisamente en territorio do actual municipio de Funza, suburbio de Bogot\u00e1, e probablemente na s\u00faa verea El Cacique, atop\u00e1base a cabeceira da poboaci\u00f3n de \"Bacat\u00e1\", a cidade m\u00e1is importante do pobo muisca, un dos grupos ind\u00edxenas m\u00e1is avanzados que atoparon os espa\u00f1ois \u00e1 s\u00faa chegada \u00e1s Indias; pero o pr\u00edncipe muisca recib\u00eda educaci\u00f3n no actual concello de Ch\u00eda.\nA trav\u00e9s da historia Bogot\u00e1 e os seus arredores foron co\u00f1ecidos con diferentes nomes. O nome orixinal, en lingua muisca, do lugar no que os espa\u00f1ois fundar\u00edan a cidade era Thybzac\u00e1 ou Teusac\u00e1, do cal derivouse Teusaquillo.\nEn 1538, cando o conquistador Gonzalo Jim\u00e9nez de Quesada fundou a cidade deulle o nome de \"Nuestra Se\u00f1ora de la Esperanza\". Con todo, un ano m\u00e1is tarde, en 1539, durante a fundaci\u00f3n xur\u00eddica da cidade, o nome c\u00e1mbiase polo de Santaf\u00e9 ou Santa Fe.\nO nome \"Santaf\u00e9 de Bogot\u00e1\" (ou \"Santa Fe de Bogot\u00e1\") non foi oficial durante a \u00e9poca colonial, pero o seu uso volveuse com\u00fan pola necesidade de distinguir esta Santaf\u00e9 doutras cidades co mesmo nome, sendo Bogot\u00e1 o nome ind\u00edxena da rexi\u00f3n. Durante esta \u00e9poca cham\u00e1base Bogot\u00e1 \u00e1 actual poboaci\u00f3n de Funza.\nLogo da independencia de 1819, Santa Fe recibiu novamente o nome ind\u00edxena da antiga capital muisca: Bogot\u00e1 (nome que na \u00e9poca, ti\u00f1a a actual poboaci\u00f3n de Funza e debido a iso foi renomeada de tal forma). De feito, desde sempre o seu nome oficial foi Santaf\u00e9 de Bogot\u00e1 pero denomin\u00e1baselle comunmente s\u00f3 como Santa Fe para distinguila da actual Funza.\nA Constituci\u00f3n de 1991 indirectamente cambia o nome da capital polo de Santa Fe de Bogot\u00e1. A pol\u00e9mica desatada por este cambio obriga a que o 18 de agosto de 2000 se aprobase unha reforma constitucional para suprimir as palabras \u00abSanta Fe de\u00bb, quedando a cidade de novo co nome de Bogot\u00e1, mediante o acto lexislativo 1 do Congreso da Rep\u00fablica.\nHistoria.\n\u00c9poca precolombiana.\nDesde o 10.500 a.C., grupos humanos habitaban a zona con actividades de caza e recolecci\u00f3n. Desde o 3500 a.C., xa se rexistran actividades hort\u00edcolas, de olar\u00eda e a domesticaci\u00f3n do porqui\u00f1o da India por grupos que a\u00ednda depend\u00edan da caza e recolecci\u00f3n. No 500 a.C., xa estaba moi difundido o cultivo do millo e a papa. Cara ao ano 800 da era actual, os muiscas (pobo ind\u00edxena m\u00e1is importante da familia chibcha) habitaban a zona, como resultado dunha migraci\u00f3n de orixe chibcha, procedente doutro territorio (probablemente vidos desde Centroam\u00e9rica), que se mesturou coa poboaci\u00f3n anterior.\nA cultura muisca careceu de escritura, por iso, os cronistas reconstru\u00edron a historia aborixe recollendo os feitos a trav\u00e9s de relatos orais que se remontan ao ano 1470, cando gobernaba Bogot\u00e1 o zipa Saguamanchica. No cume da escala da organizaci\u00f3n social muisca estaba o monarca absoluto (Zipa), seguido polo estrato relixioso dos xeques e mohanes. Despois estaban os guerreiros ou g\u00fcechas, seguidos polos artesans, mercadores, campesi\u00f1os etc.\nCrese que os muiscas puideron practicar sacrificios humanos de mozos virxes capturados na guerra ou comprados a outras tribos. Con todo non existen evidencias s\u00f3lidas ou comprobables diso. Tam\u00e9n crearon un calendario de gran precisi\u00f3n e unha complexa estrutura xur\u00eddica,co\u00f1ecida co nome de \u00abC\u00f3digo de Nemequene\u00bb. Por outra banda, as edificaci\u00f3ns muiscas foron levantadas con materiais perecedeiros que lles impediu manterse en p\u00e9 logo da chegada dos conquistadores europeos.\nPer\u00edodo colonial.\nXa antes da chegada de Gonzalo Jim\u00e9nez de Quesada exist\u00eda no sitio un casar\u00edo de ind\u00edxenas chamado Bacat\u00e1 (palabra chibcha ou muisca que significa \"cercado f\u00f3ra da labranza\") que nos fai pensar que a mesma exist\u00eda antes da chegada dos espa\u00f1ois.\nLogo de arribar con m\u00e1is de 500 homes na s\u00faa expedici\u00f3n desde Santa Marta e terminar con tan s\u00f3 70 tras derrotar aos Muiscas e conquistado a Sabana de Bogot\u00e1, Gonzalo Jim\u00e9nez de Quesada oficiou a \"fundaci\u00f3n de facto\" da cidade. A cerimonia tivo lugar o 6 de agosto de 1538, coa construci\u00f3n de doce boh\u00edos e unha capela no sitio chamado Thybzaca (hoxe Teusaquillo). Pres\u00famese que o acontecemento ocorreu na actual Prazoleta do Chorro de Quevedo, a\u00ednda que non existen documentos para confirmalo. O 22 de abril de 1539, Jim\u00e9nez de Quesada tam\u00e9n realizou a \"fundaci\u00f3n xur\u00eddica\" de Santaf\u00e9 en compa\u00f1\u00eda de Nicol\u00e1s Federmann e Sebasti\u00e1n de Belalc\u00e1zar. Inicialmente chamada A nosa Se\u00f1ora da Esperanza, na fundaci\u00f3n xur\u00eddica cambiou o seu nome a Santaf\u00e9.\nA real c\u00e9dula do emperador Carlos I elevou a Santaf\u00e9 \u00e1 categor\u00eda de cidade, o 27 de xullo de 1540. O Cabido de Santaf\u00e9 xa fora establecido en 1539, e en 1548 o emperador outorgoulle o t\u00edtulo de \"moi nobre, moi leal e cidade m\u00e1is antiga\" do Novo Reino, e por bras\u00f3n de armas un escudo en que est\u00e1 unha aguia negra en campo de ouro, cunha granada aberta en cada garra, orlado dalg\u00fans ramos de ouro en campo azul.\nDesde que Jim\u00e9nez denominou, en 1538, a todos os territorios que rodeaban Santaf\u00e9 como o Novo Reino de Granada, Santaf\u00e9 foi durante todo o per\u00edodo colonial a sede do goberno da Audiencia do Novo Reino de Granada (creada en 1550) e capital deste, dependente do Vicerreinado do Per\u00fa. A partir de 1717, a cidade foi capital do Vicerreinado de Nova Granada, acollendo aos vicerreis, tras disputar a sede vicerreinal a Cartaxena de Indias. En 1783, o vicerrei creou unha comisi\u00f3n cient\u00edfica, dirixida por Jos\u00e9 Celestino Mutis, que iniciou as s\u00faas investigaci\u00f3ns nos cerros de Santaf\u00e9, primeiros pasos do que despois se co\u00f1ecer\u00eda como a Expedici\u00f3n Bot\u00e1nica. Alexander von Humboldt visitou Bogot\u00e1 a principios do s\u00e9culo XIX, atra\u00eddo pos as s\u00faas instituci\u00f3ns culturais e cient\u00edficas, entre as que se contaba o primeiro observatorio astron\u00f3mico de Am\u00e9rica, e que fora promovido por Mutis.\nNa cidade habitaban alg\u00fans dos criollos m\u00e1is influentes do Vicerreinado (pr\u00f3ceres do talle de Policarpa Salavarrieta e Antonio Nari\u00f1o), polo que en gran medida foi al\u00ed onde se xestou o movemento independentista no que se destacan os feitos que se co\u00f1ecen como o evento de \"O floreiro de Llorente\", cando os irm\u00e1ns Francisco e Antonio Morales entraron a pedir prestado, para adornar unha cea cun funcionario real chegado de Espa\u00f1a, un floreiro ao comerciante espa\u00f1ol Jos\u00e9 Gonz\u00e1lez Llorente, que ti\u00f1a un almac\u00e9n na esquina nororiental da hoxe chamada Praza de Bol\u00edvar, sendo rexeitados de mala forma por este, o que foi tomado como unha escusa para provocar unha liorta que terminou en disturbios entre a poboaci\u00f3n. Este feito marca o inicio das loitas e o Grito de Independencia. A\u00ednda que o territorio foi reconquistado polos espa\u00f1ois en 1816, finalmente en 1819 obt\u00edvose a independencia definitiva.\nPer\u00edodo republicano.\nA cidade converteuse en capital da Gran Colombia ata 1830, cando este estado se disolveu dando inicio aos hoxe estados de: Ecuador, Venezuela e Colombia (Panam\u00e1 separar\u00edase en 1903). A historia de Colombia no resto dese s\u00e9culo foi unha seguidilla de guerras civ\u00eds, entre as cales a m\u00e1is trascendental foi a guerra dos Mil D\u00edas, na que as facci\u00f3ns Conservadora e Liberal desangraron ao pa\u00eds entre finais do s\u00e9culo XIX e comezos de s\u00e9culo XX.\nEn 1876 o Concello da cidade estableceu a nomenclatura e numeraci\u00f3n de r\u00faas e carreiras cambiando os tradicionais nomes das r\u00faas por n\u00fameros consecutivos tal e como se manexan na actualidade. Durante a existencia dos Estados Unidos de Colombia (1863 - 1886), Bogot\u00e1 recibiu o t\u00edtulo de Capital Federal e os seus poucos barrios foron elevados \u00e1 categor\u00eda de cant\u00f3ns. En 1889 estreouse a primeira li\u00f1a do Ferrocarril de Bogot\u00e1 desde San Victorino ata Facatativ\u00e1, a cal, finalizando o s\u00e9culo XIX, xa ti\u00f1a m\u00e1is de 100\u00a0km de v\u00edas f\u00e9rreas permitindo, cos empalmes, chegar a distintas zonas do pa\u00eds e ata ata o Mar Caribe. En 1884 comezou a operar o servizo de tranv\u00eda de mulas (da Praza de Bol\u00edvar a Chapinero), e en 1910 fixo o propio o sistema de tranv\u00eda el\u00e9ctrico, que ata os anos 1940 estendeuse en m\u00faltiples li\u00f1as ao redor da cidade e as s\u00faas proximidades. Xunto co tren, estes medios de transporte foron os alicerces do desenvolvemento desta cidade que en 1912 ti\u00f1a unha poboaci\u00f3n que apenas superaba os 120 mil habitantes.\nNos anos 1920 inaugurouse en Bogot\u00e1 o primeiro aeroporto de Latinoam\u00e9rica e iniciouse a subministraci\u00f3n de enerx\u00eda el\u00e9ctrica ininterrompida \u00e1 cidade, coa construci\u00f3n dunha central el\u00e9ctrica na fervenza do Tequendama que a\u00ednda se atopa en funcionamento. A partir da d\u00e9cada seguinte lev\u00e1ronse a cabo os primeiros proxectos urban\u00edsticos con motivo do cuarto centenario da fundaci\u00f3n da cidade: complexo urban\u00edstico no barrio de Teusaquillo, a Cidade Universitaria, o Parque Nacional e o estadio Nemesio Camacho El Camp\u00edn. Con todo, este florecemento viuse detido trala morte de Jorge Eli\u00e9cer Gait\u00e1n o 9 de abril de 1948, que foi seguida pola destruci\u00f3n e o saqueo de parte da cidade, no suceso co\u00f1ecido como o Bogotazo. Unha das consecuencias foi que as familias podentes, que ata ese momento habitaran maioritariamente o centro da cidade, f\u00f3ronse desprazando paulatinamente a outros sectores da cidade como Chapinero e El Chic\u00f3, e ata a poboaci\u00f3ns pr\u00f3ximas como Usaqu\u00e9n e Suba.\nDurante a IX Conferencia Panamericana realizada na cidade en 1948, asinouse o \"Pacto de Bogot\u00e1\" que xerou a creaci\u00f3n da Organizaci\u00f3n dos Estados Americanos (OEA). A ditadura militar de mediados dos anos 1950, dirixida polo Xeneral Gustavo Rojas Pinilla, contribu\u00edu ao desenvolvemento da cidade, grazas \u00e1 construci\u00f3n da Autoestrada Norte, do novo Aeroporto Internacional El Dorado e a reconstruci\u00f3n da avenida que o un\u00eda ao centro da cidade (R\u00faa 26) e o Centro Internacional, preto de onde anos antes inaugurouse o Hotel Tequendama. En 1961, desenvolveuse a construci\u00f3n do barrio Cidade Kennedy como parte da \"Alianza para o Progreso\", liderada polo goberno estadounidense.\nVarios feitos desenvolv\u00e9ronse na cidade no marco do Conflito armado en Colombia iniciado nos anos 1960. Entre os m\u00e1is trascendentales est\u00e1n: a toma da embaixada da Rep\u00fablica Dominicana, o asalto ao Cant\u00f3n Norte, a toma do Palacio de Xustiza, o ataque terrorista contra o Club O Nogal, as\u00ed como o atentado ao edificio do D\u00c1S perpetrado polo narcotr\u00e1fico.\nA partir do primeiro mandato de Antanas Mockus como Alcalde Maior en 1994, a cidade experimentou importantes cambios. Desenvolveuse o sistema de transporte TransMilenio e levouse a cabo a recuperaci\u00f3n do espazo peonil, ao que se suma a construci\u00f3n dunha rede de bibliotecas p\u00fablicas e unha rede de ciclorrutas. Ademais diso, a posta en marcha de medidas como o Pico e placa, a Hora zanahoria e programas sociais, que incl\u00faen a creaci\u00f3n de comedores comunitarios e a ampliaci\u00f3n da cobertura educativa para a poboaci\u00f3n de baixos recursos.\nActualidade.\nNa actualidade \u00e9 unha grande urbe con aproximadamente sete mill\u00f3ns de habitantes dividida en 20 localidades. Na cidade est\u00e1 a sede principal do goberno chamada Casa de Nari\u00f1o e outras de interese como o museo do Ouro ou o Museo Nacional, consta de m\u00faltiples bibliotecas e parques. O Alcalde Maior \u00e9 elixido polo pobo cada 3 anos xunto c\u00f3 Consello Distrital de Bogot\u00e1.\nOrganizaci\u00f3n pol\u00edtico-administrativa.\nCreaci\u00f3n do Distrito.\nO primeiro distrito ao redor da capital do pa\u00eds foi o Distrito Federal de Bogot\u00e1, creado o 23 de xu\u00f1o de 1861 a fin de que a cidade fose residencia do goberno federal dos ent\u00f3n Estados Unidos de Colombia. Naquel ent\u00f3n os l\u00edmites do distrito eran os r\u00edos Arzobispo (polo norte), Fucha (polo sur), Bogot\u00e1 (polo oeste) e os Cerros Orientais (polo leste). Con todo foi suprimido en 1864 e o seu territorio devolto ao ent\u00f3n Estado Soberano de Cundinamarca.\nEn 1905 reorganizouse completamente a divisi\u00f3n territorial de Colombia e por medio da lei n\u00famero 17 do 11 de abril creouse novamente o distrito co nome de \"Distrito Capital de Bogot\u00e1\". Tal divisi\u00f3n foi derrogada en 1910 e o distrito deixou de existir ese mesmo ano, convert\u00e9ndose de novo Bogot\u00e1 en municipio de Cundinamarca.\nNon foi se non ata 1954 cando o Decreto Lexislativo 3640 do 17 de decembro do mesmo ano, creou o Distrito Especial de Bogot\u00e1 aprobado polo presidente Gustavo Rojas Pinilla o cal entrou a rexer o 1\u00ba de xaneiro de 1955. Por medio da Ordenanza N\u00famero 7 do Concello Administrativo de Cundinamarca anexaronselle os municipios cundinamarqueses lim\u00edtrofes de Bosa, Engativ\u00e1, Fontib\u00f3n, Suba, Usme e Usaqu\u00e9n, as\u00ed como parte da Colonia Agr\u00edcola de Sumapaz. Ditas localidades conservaron parte da s\u00faa otrora autonom\u00eda, ata que os anos seguintes naceron as alcald\u00edas locais, entre elas o casar\u00edo de Chapinero o cal constitu\u00eduse como a primeira alcald\u00eda menor da cidade, sendo seguida en 1964 por Puente Aranda e 1967 por Cidade Kennedy. Cinco anos m\u00e1is tarde dividiuse o distrito en 16 alcald\u00edas menores, inclu\u00edndo os municipios anexos. Novas alcald\u00edas foron os tres tradicionais sectores do centro: Santa Fe, Teusaquillo e Los M\u00e1rtires; os Barrios Unidos do Norte, Antonio Nari\u00f1o, San Crist\u00f3bal e Tunjuelito, segregada de Usme. En 1977 creouse a alcald\u00eda menor de La Candelaria, e en 1983, debido ao caos xerado polas invasi\u00f3ns ao sur, o goberno dispuxo o plan Ciudad Bol\u00edvar e esta pasou a ser outra localidade m\u00e1is da cidade.\nCoa Constituci\u00f3n de 1991, o Distrito Especial converteuse en Distrito Capital, as zonas elev\u00e1ronse a localidades, divid\u00edndose o Distrito en 20 localidades, inclu\u00edndose agora a de Rafael Uribe Uribe segregada de Antonio Nari\u00f1o.\nDentro do dereito constitucional comparado, a erecci\u00f3n da capital dun estado a nivel de Distrito implica a s\u00faa separaci\u00f3n, pol\u00edtica, fiscal e administrativa absoluta do ente territorial onde se atopa situado xeograficamente, \u00e9 por esta raz\u00f3n que coa creaci\u00f3n do Distrito Especial de Bogot\u00e1 en 1954 (\u00e9 dicir cando se anexan os 7 pobos veci\u00f1os), xestouse unha incongruencia que ata o d\u00eda de hoxe se mant\u00e9n: O agora Distrito Capital a\u00ednda que \u00e9 unha entidade diferente do departamento de Cundinamarca, contradictoriamente \u00e9 a s\u00faa capital. Posiblemente sexa un caso \u00fanico no mundo, o que levou a suscitarse a posibilidade de establecer outra capital para o departamento.\nAdministraci\u00f3n.\nBogot\u00e1 est\u00e1 contemplada dentro da Constituci\u00f3n Pol\u00edtica Colombiana como o \u00fanico Distrito Capital que xunto cos 32 departamentos, conforman un total de 33 unidades administrativas diferentes e independentes entre si. Bogot\u00e1 est\u00e1 conformada por unha \u00e1rea urbana e unha \u00e1rea rural.\nO Concello Distrital \u00e9 o encargado de exercer control pol\u00edtico ao executivo, os seus actos administrativos denom\u00ednanse \"acordos\". At\u00f3pase composto por 45 concelleiros representativos das vinte localidades, os cales son elixidos democr\u00e1ticamente cada catro anos; da mesma forma, ten secretar\u00edas distritales (sa\u00fade, mobilidade, educaci\u00f3n, entre outras) e un departamento que manexa o tema ambiental (Departamento T\u00e9cnico Administrativo do Medio Ambiente - DAMA).\nO poder xudicial na cidade at\u00f3pase conformado por diferentes xu\u00edces e maxistrados. Por ser a capital do pa\u00eds p\u00f3dense atopar todas as xerarqu\u00edas xurisdicionais, como son a nivel nacional: A Corte Suprema de Xustiza, O Consello de Estado, A Corte Constitucional e o Consello Superior da Xudicatura; a nivel distrital o Tribunal Superior de Bogot\u00e1 coas s\u00faas distintas Salas de Decisi\u00f3n, o cal est\u00e1 composto por 9 membros e dividido en catro salas, as cales sesionan cada unha con tres Maxistrados do seguinte xeito: Sala de decisi\u00f3n Civil, Agraria e de Familia, Sala de decisi\u00f3n Laboral, Sala de decisi\u00f3n Penal e Sala de decisi\u00f3n Administrativa. Finalmente no nivel b\u00e1sico at\u00f3panse os Xulgados de Circu\u00edto e os Municipais nas s\u00faas distintas especialidades (Civil, Penal, Laboral etc).\nAlcalde.\nO Alcalde Maior de Bogot\u00e1 \u00e9 o xefe de goberno e da administraci\u00f3n distrital, representando legal, xudicial e extraxudicialmente ao Distrito Capital. Debido ao n\u00famero de electores que pos\u00fae a s\u00faa circunscrici\u00f3n \u00e9 considerado o segundo cargo de elecci\u00f3n popular m\u00e1is importante do pa\u00eds, despois do Presidente da Rep\u00fablica. O cargo \u00e9 elixido democraticamente por un per\u00edodo de catro anos. Ademais cada unha das localidades ten un Alcalde Local, nomeado polo Alcalde Maior do Distrito e baixo a supervisi\u00f3n deste, os que se encargan de coordinar a acci\u00f3n administrativa do goberno distritalna localidade.\nO cargo de Alcalde Maior \u00e9 exercido actualmente por Gustavo Petro membro do Movimiento Progresistas, elixido por votaci\u00f3n popular o 30 de outubro de 2011. O seu mandato comezou o 1 de xaneiro de 2012 e rematar\u00e1 o 31 de decembro de 2015.\nConcejo Distrital.\nO concejo Distrital \u00e9 a m\u00e1xima autoridade en materia pol\u00edtico administrativa, ten ao seu cargo exercer o control pol\u00edtico \u00e1 administraci\u00f3n distrital e expedir normas para promover o desenvolvemento integral da cidade e os seus habitantes, en cumprimento dos fins esenciais do Estado social de dereito. Na actualidade est\u00e1 conformado por 45 concelleiros que son elixidos democr\u00e1ticamente para un per\u00edodo de catro anos.\nDivisi\u00f3n administrativa.\nO Distrito Capital de Bogot\u00e1 se subdivide en 20 localidades e nestas agr\u00fapanse m\u00e1is de 1200 barrios que hai no casco urbano de Bogot\u00e1. Ag\u00e1s a localidade de Sumapaz que \u00e9 \u00e1rea rural, as demais localidades consid\u00e9ranse parte do territorio urbano.\nCada localidade conta cunha \"Xunta Administradora Local\" (JAL polas s\u00faas siglas en castel\u00e1n), integrada por non menos de sete nin m\u00e1is de once membros, elixidos por votaci\u00f3n popular para un per\u00edodo de catro anos que deber\u00e1n coincidir co per\u00edodo do Concejo de Bogota.\nUnha JAL cumpre funci\u00f3ns concernentes cos plans e programas distritais de desenvolvemento econ\u00f3mico e social de obras p\u00fablicas, vixilancia e control \u00e1 prestaci\u00f3n dos servizos p\u00fablicos na s\u00faa localidade e os investimentos que se realicen cos recursos do Distrito Capital, ademais do concernente \u00e1 distribuci\u00f3n das partidas globais que lles asigne o orzamento distrital e, en xeral, velar polo cumprimento das s\u00faas decisi\u00f3ns, recomendar a adopci\u00f3n de determinadas medidas polas autoridades do Distrito Capital, e promover a participaci\u00f3n cidad\u00e1.\nAs localidades son:\nAs localidades subdiv\u00eddense \u00e1 s\u00faa vez en \"Unidades de Planeamiento Zonal\" (UPZ), e estas agrupan varios barrios e na parte rural, vereas.\nTrazado urbano e nomenclatura.\nA disposici\u00f3n das v\u00edas en Bogot\u00e1 utiliza o sistema de coordenadas cartesianas, onde o norte est\u00e1 \u00e1 dereita. O trazado urbano fundamentase nun punto focal nunha praza central, t\u00edpico dos asentamentos espa\u00f1ois; pero o dese\u00f1o v\u00f3lvese gradualmente m\u00e1is moderno nos barrios perif\u00e9ricos. Actualmente, os tipos de v\u00edas na cidade son clasificadas como:\nEstratificaci\u00f3n.\nCada zona da cidade est\u00e1 clasificada dependendo do nivel de ingresos dos seus residentes, a contorna urbana da zona e o contexto urban\u00edstico. Isto co fin de identificar zonas de acci\u00f3n e distribu\u00edr o custo dos servizos p\u00fablicos; onde os estratos m\u00e1is altos subvencionan aos m\u00e1is baixos e estes \u00e1 vez poden acceder a beneficios educativos ou de sa\u00fade dada a estratificaci\u00f3n. \u00c9 as\u00ed como a cidade se subdivide en 6 estratos socio-econ\u00f3micos, sendo o 1 o m\u00e1is baixo e o 6 o m\u00e1is alto. Isto permitiulle \u00e1 cidade identificar rapidamente sectores vulnerables e \u00e9 as\u00ed como, entre outras cousas, logrou garantirlle gratuitamente aos estratos 1 e 2 o consumo m\u00ednimo vital de auga (primeira e \u00fanica cidade de Colombia).\nXeograf\u00eda.\nA cidade capital est\u00e1 situada na Sabana de Bogot\u00e1, sobre o altiplano cundiboyacense, unha chaira de altitude media situada a 2630 msnm a\u00ednda que as zonas monta\u00f1osas do distrito alcanzan os 3250 msnm, o que fai dela a metr\u00f3pole m\u00e1is alta do mundo e a terceira capital logo de Quito e A Paz. Ten unha \u00e1rea total de 1776 km\u00b2 e unha \u00e1rea urbana de 307\u00a0km\u00b2. O territorio onde se asenta a cidade foi antigamente un lago. Disto dan evidencia as zonas h\u00famidas que cobren alg\u00fans sectores non urbanizados da sabana e na localidade de Suba. \u00c1 chegada dos primeiros conquistadores este territorio estaba cuberto de pantanos.\nBogot\u00e1 limita ao sur cos departamentos de Meta (a trav\u00e9s de Guamal, Cubarral e La Uribe) e do Huila (a trav\u00e9s de Colombia), ao norte co municipio de Ch\u00eda, ao oeste co r\u00edo Bogot\u00e1 e os municipios de, Cota, Funza, Mosquera, Soacha (zona urbana), Pasca, San Bernardo, Arbel\u00e1ez, Cabrera e Venecia (zona rural) do departamento de Cundinamarca. Polo leste chega ata os Cerros Orientais e os municipios de La Calera, Chipaque, Choach\u00ed, Guti\u00e9rrez, Ubaque, Une. Est\u00e1 delimitada por un sistema monta\u00f1oso no que se destacan os cerros de Monserrate (3152\u00a0msnm de altura) e Guadalupe (3250\u00a0msnm de altura) ao leste da cidade. At\u00f3pase comunicada co cerro de Monserrate a trav\u00e9s dos servizos de transporte de telef\u00e9rico e funicular.\nO seu r\u00edo m\u00e1is extenso \u00e9 o r\u00edo Bogot\u00e1, que desde hai varias d\u00e9cadas presenta altos niveis de contaminaci\u00f3n, e polo tanto o goberno da cidade liderou varios proxectos de descontaminaci\u00f3n. Outros r\u00edos importantes na cidade son o r\u00edo Tunjuelo, que discorre polo sur da cidade, o San Francisco, o Fucha, o Juan Amarillo ou Salitre, os cales desembocan \u00e1 s\u00faa vez no r\u00edo Bogot\u00e1.\nA zona onde est\u00e1 situada a cidade, a cal corresponde \u00e1 placa tect\u00f3nica suramericana, presenta unha importante actividade s\u00edsmica, cos terremotos que sufriu durante a s\u00faa historia, rexistrados en 1785, 1827, 1917 e 1948. Estes dous \u00faltimos, sumados a varios incendios, destru\u00edron gran parte da zona colonial da antiga Santaf\u00e9.\nAdemais a\u00ednda que a\u00ednda contin\u00faan sendo municipios pertencentes ao departamento de Cundinamarca, as poboaci\u00f3ns de Soacha, Zipaquir\u00e1, Facatativ\u00e1, Ch\u00eda, Mosquera, Madrid, Funza, Cajic\u00e1, Sibat\u00e9, Tocancip\u00e1, La Calera, Sop\u00f3, Tabio, Tenjo, Gachancip\u00e1 e Bojac\u00e1 foron consideradas como parte da \u00c1rea metropolitana de Bogot\u00e1 no \u00faltimo censo nacional realizado polo DANE en 2005.\nEst\u00e1n integrados ademais, conurbados ao seu territorio (\u00e9 dicir sen peaxes), Soacha e Sibat\u00e9 ata a chegada da fervenza do Tequendama e o zool\u00f3xico de Santa Cruz na peaxe Chusac\u00e1 caso da parte sur. Na parte norte ata a Ponte do Com\u00fan no l\u00edmite con Ch\u00eda. No oeste ata o peaxe Siberia absorbendo o Parque Metropolitano La Florida e parte de Cota. No leste est\u00e1 La Calera.\nTransporte.\nEn Bogot\u00e1 l\u00e9vanse a cabo m\u00e1is de 13 mill\u00f3ns de viaxes ao d\u00eda. A maior\u00eda destas viaxes l\u00e9vanse a cabo en transporte p\u00fablico colectivo (tradicional). O outro sistema de transporte p\u00fablico \u00e9 o Sistema metropolitano de transporte masivo TransMilenio. No transporte privado, o autom\u00f3bil e a motocicleta xogan un papel moi importante. O sistema de ciclorutas (344 quil\u00f3metros de v\u00edas dedicadas para o uso exclusivo de bicicletas) \u00e9 un dos m\u00e1is extensos de Am\u00e9rica. Pola s\u00faa banda, os taxis realizan preto de 1,1 mill\u00f3ns de viaxes ao d\u00eda.\nAs principais v\u00edas terrestres de acceso \u00e1 cidade son a Autoestrada Norte e a Norte-Quito-Sur, que xunto \u00e1 Troncal R\u00faa 13, fan parte da Estrada Panamericana no tramo Sim\u00f3n Bol\u00edvar que a une con Caracas, Maracaibo, Quito e Guayaquil. No oeste, at\u00f3pase a R\u00faa 80, que despois da Ponte sobre o R\u00edo Bogot\u00e1, conv\u00e9rtese na Autoestrada Medell\u00edn-Bogot\u00e1. Tam\u00e9n no norte, a Carreira S\u00e9tima que logo da R\u00faa 170 denom\u00ednase Estrada Central do Norte e serve como v\u00eda alterna para a Autoestrada Norte. No sueste, a Avenida Boyac\u00e1 que empalma coa Avenida Caracas e a Autoestrada Al Llano, con\u00e9ctanse comunicando a cidade coas Chairas Orientais. Por outra banda, a avenida Circunvalar nos cerros Orientais, \u00fanese polo sur coa v\u00eda a Choachi e polo norte coa que conduce a La Calera.\nEsp\u00e9rase que en pr\u00f3ximos anos se inicie a construci\u00f3n da Avenida Longitudinal de Occidente, v\u00eda perif\u00e9rica do oeste que busca descongestionar o tr\u00e1fico do interior da cidade.\nTransMilenio.\nEn 1998 iniciouse a construci\u00f3n do denominado Sistema de Transporte Masivo do Terceiro Milenio \"TransMilenio\" e no 2000 entrou en funcionamento. Composto de veh\u00edculos articulados, que ademais disp\u00f3n de servizos \u201dalimentadores\u201d aos barrios perif\u00e9ricos e os municipios metropolitanos. O sistema ten 135 estaci\u00f3ns ao longo de 11 zonas, e calc\u00falase que 1.700.000 persoas \u00fasano a diario, convert\u00e9ndose nun dos sistemas de autob\u00fas de tr\u00e1nsito r\u00e1pido m\u00e1is grande do mundo. Esta rede ten servizo de aparcadoiro de bicicletas, que non ten custo adicional.\nTransporte a\u00e9reo.\nO Aeroporto Internacional El Dorado de Bogot\u00e1, \u00e9 o m\u00e1is importante do pa\u00eds, \u00e9 o 1.\u00aa de carga en Am\u00e9rica Latina e 2\u00ba en pasaxeiros. Cun peirao nacional e outro internacional, ademais dun terminal de carga composto por dous peiraos. Este aeroporto manexa varios destinos nacionais e internacionais. En 1981 foi inaugurado unha terminal anexo denominado Ponte A\u00e9rea, administrado pola aerol\u00ednea Avianca, e en 1998 inaugurouse unha segunda pista. Anexo a El Dorado at\u00f3pase a Base Militar CATAM, reservado para voos militares e gobernamentais. Este complexo (Aeroporto Internacional, Ponte A\u00e9rea e CATAM) conforma o aeroporto con maior volume de carga e o segundo en canto a pasaxeiros en Latinoam\u00e9rica s\u00f3 por detr\u00e1s do Aeroporto Internacional da Cidade de M\u00e9xico.\nEn 2006 entregouse a licitaci\u00f3n para a concesi\u00f3n por vinte anos do complexo a\u00e9reo El Dorado, que busca aumentar a s\u00faa capacidade a 16 mill\u00f3ns de pasaxeiros, o dobre da actual. O proxecto contempla a demolici\u00f3n do edificio actual e a construci\u00f3n dun novo. Est\u00edmase que cando o terminal este constru\u00eddo o fluxo de pasaxeiros aumentara de 8 a 16 mill\u00f3ns.\nAdicionalmente, na zona rural de Suba, at\u00f3pase o Aeroporto Guaymaral, que permite o aterraxe de pequenas aeronaves e manexa a operaci\u00f3n a\u00e9rea da polic\u00eda metropolitana\nSa\u00fade.\nBogot\u00e1 conta cunha rede de instituci\u00f3ns prestadoras de servizos en sa\u00fade adscritas \u00e1 Secretar\u00eda de Sa\u00fade Distrital; ditas instituci\u00f3ns agr\u00fapanse en tres niveis de acordo \u00e1 atenci\u00f3n que prestan: o primeiro nivel ten 10 hospitais que ofrecen atenci\u00f3n b\u00e1sica, medicina xeral, exames de laboratorio, urxencias, hospitalizaci\u00f3n e odontolox\u00eda; o segundo nivel ten 7 hospitais, os cales separadamente dos servizos do primeiro ofrecen ademais atenci\u00f3n en especialidades b\u00e1sicas, optometr\u00eda e psicolox\u00eda; o terceiro nivel congrega a 5 hospitais, os cales prestan adicionalmente servizos de subespecialidades tales como cardiolox\u00eda, neurolox\u00eda, xen\u00e9tica, dermatolox\u00eda etc.\nAdicionalmente, o Distrito Capital ten 142 puntos de atenci\u00f3n m\u00e9dica distribu\u00eddos en todas as localidades, nas cales p\u00f3dese acceder a servizos de diversa complexidade. A atenci\u00f3n en cada instituci\u00f3n est\u00e1 rexida polas normas da lei 100 de 1993 e os seus decretos regulamentarios, os cales establecen o r\u00e9xime subsidiado para os usuarios. Na actualidade existen 22 entidades prestadoras de sa\u00fade (EPS), as cales te\u00f1en unha cobertura de 4.963.607 usuarios de acordo coas estat\u00edsticas presentadas polo Ministerio de Protecci\u00f3n Social correspondentes ao 30 de novembro de 2005. A capital recentemente veu constitu\u00edndose en destino para nacionais e estranxeiros, que buscan tratamentos m\u00e9dicos, debido \u00e1 presenza de instituci\u00f3ns m\u00e9dicas reco\u00f1ecidas a nivel internacional, como a Cl\u00ednica Barraquer (especializada en Optometr\u00eda e Oftalmolox\u00eda) e a Fundaci\u00f3n Abood-Shaio, as\u00ed como tam\u00e9n centros de tratamento de cancro, tratamento de enfermidades neurol\u00f3xicas e de cirurx\u00eda pl\u00e1stica e reconstructiva, ademais da existencia de varios bancos de sangue, tecidos e c\u00e9lulas nai\nEducaci\u00f3n.\nA cidade conta cun sistema educativo que cobre os niveis de primaria, secundaria e universitario. Debido \u00e1 constante migraci\u00f3n de persoas cara \u00e1 capital do pa\u00eds, a dispo\u00f1ibilidade de cotas para acceder \u00e1 educaci\u00f3n que ofrece o Estado \u00e9 a mi\u00fado insuficiente. A cidade conta ademais cun variado sistema de colexios e escolas de car\u00e1cter privado entre os que se incl\u00faen biling\u00fces, militares, t\u00e9cnicos, campestres, de comunidades relixiosas, as\u00ed como en diferentes calendarios escolares e horarios de estudo.\nDe acordo co Sistema Nacional de Informaci\u00f3n de Educaci\u00f3n Superior do Ministerio de Educaci\u00f3n, a cidade conta cun total de 104 instituci\u00f3ns de educaci\u00f3n superior, tanto de car\u00e1cter p\u00fablico como de car\u00e1cter privado. En Bogot\u00e1 at\u00f3pase a maior oferta universitaria do pa\u00eds; ten 450.000 estudantes de educaci\u00f3n superior e 70.000 graduados de educaci\u00f3n superior.\nNa cidade at\u00f3pase a sexta universidade inaugurada no continente americano: a Universidade Santo Tom\u00e1s, fundada o 13 de xu\u00f1o do ano 1580 pola Orde Papal en Roma e denominada como o \"Primeiro Claustro Universitario de Colombia\".\nAdicionalmente, Bogot\u00e1 ten 7 das mellores universidades do pa\u00eds segundo o Ministerio de Educaci\u00f3n Nacional, todas con acreditaci\u00f3n de alta calidade do Consello Nacional de Acreditaci\u00f3n (CNA), estas son: A Universidade Nacional de Colombia, a Universidade dos Andes, a Universidade da S\u00e1elle, a Pontificia Universidade Javeriana, a Universidade do Rosario, a Universidade Externado de Colombia e a Universidade Santo Tom\u00e1s.\nTam\u00e9n se destacan outras universidades como a Universidade EAN, a Universidade Libre, a Universidade La Gran Colombia, a Universidade Militar Nova Granada, a Universidade Cat\u00f3lica de Colombia, a Escola Colombiana de Enxe\u00f1er\u00eda, a Universidade de Ciencias Aplicadas e Ambientais, a Universidade de San Buenaventura, a Universidade Aut\u00f3noma de Colombia, a Universidade Antonio Nari\u00f1o, a Universidade Central, a Universidade Sergio Arboleda, a Universidade de Bogot\u00e1 Jorge Tadeo Lozano, a Universidade Piloto de Colombia, a Universidade ECCI (Escola Colombiana de Carreiras Industriais), a Corporaci\u00f3n Universitaria Minuto de Deus (UNIMINUTO), Universidade Cooperativa de Colombia e a Universidade Pedag\u00f3xica Nacional.\nA cidade conta coa Universidade Distrital Francisco Jos\u00e9 de Caldas, que \u00e9 a instituci\u00f3n oficial de educaci\u00f3n superior do Distrito Capital. Tam\u00e9n conta coa Cidade Universitaria da Universidade Nacional de Colombia que constit\u00fae o campus universitario m\u00e1is grande do pa\u00eds e at\u00f3pase situada no tradicional sector de Teusaquillo. Na localidade da Candelaria conc\u00e9ntranse diversas universidades privadas.\nNa cidade at\u00f3panse as instituci\u00f3ns de formaci\u00f3n militar para futuros oficiais do Ex\u00e9rcito Nacional de Colombia (Escola Militar de Cadetes Xeral Jos\u00e9 Mar\u00eda C\u00f3rdova) e da Polic\u00eda Nacional de Colombia (Escola de Cadetes de Polic\u00eda Xeral Santander), as\u00ed como a instituci\u00f3n que brinda formaci\u00f3n aos oficiais superiores de todas as Forzas Militares de Colombia (Escola Superior de Guerra).\nCultura.\nBogot\u00e1 foi chamada \"A Atenas suramericana\", alcume que se fortaleceu a finais do s\u00e9culo XIX e principios do s\u00e9culo XX, por iniciativa do escritor espa\u00f1ol Marcelino Men\u00e9ndez Pelayo, debido \u00e1 grande admiraci\u00f3n que ti\u00f1a polos fil\u00f3sofos colombianos, entre eles Rufino Jos\u00e9 Cuervo e Miguel Antonio Caro. A cidade disp\u00f3n dunha ampla oferta cultural que se incrementou considerablemente nas \u00faltimas d\u00e9cadas, ademais de ser a sede de importantes festivais de ampla traxectoria e reco\u00f1ecemento nacional e internacional.\nNela residen persoas provenientes de todo o pa\u00eds, quen contribuir\u00f3n \u00e1s antigas tradici\u00f3ns culturais t\u00edpicas da cidade. \u00c9 de destacar que a Unesco outorgou \u00e1 cidade o t\u00edtulo de capital mundial do libro no ano 2007. Ademais foi declarada a capital iberoamericana da cultura ese mesmo ano. En maio de 2012 a Unesco designouna como \"Cidade Creativa da M\u00fasica\", como parte da Rede de Cidades Creativas da organizaci\u00f3n.\nO Centro de Feiras e Exposici\u00f3ns de Corferias \u00e9 sede de eventos de tipo cultural. Aqu\u00ed levase a cabo a Feira Internacional do Libro de Bogot\u00e1, Expoartesan\u00edas, e ArtBo (Feira Internacional de Arte de Bogot\u00e1). Ademais, en 2008 Corferias foi centro importante no Festival Iberoamericano de Teatro e sede do Campus Party. O recinto tam\u00e9n acolle eventos doutro car\u00e1cter como a Feira Internacional de Bogot\u00e1 (industria e comercio) que se realiza durante os anos pares, e no 2009 tam\u00e9n foi sede dos Premios MTV para Latinoam\u00e9rica.\nOs Festivales al Parque son un conxunto de nove eventos realizados ao longo de cada ano. Entre estes os m\u00e1is renombrados son: o Festival de Rock al Parque (recibe m\u00e1is de 500.000 asistentes nos tres d\u00edas de celebraci\u00f3n, un dos maiores eventos gratu\u00edtos de rock no mundo.), o Festival de Jazz al Parque e o Festival de Salsa al Parque, ambos realizados no Parque Metropolitano Sim\u00f3n Bol\u00edvar. Este parque acolle ademais a inauguraci\u00f3n e as actividades m\u00e1is importantes do Festival de Ver\u00e1n que se celebra en varios puntos da capital durante o mes de agosto.\nOutros eventos destacados son o Festival de la chicha, la vida y la dicha (declarado evento de interese cultural de Bogot\u00e1), o Entroido de Bogot\u00e1, que se celebra coincidindo cos aniversarios da cidade, e o Festival de Cinema Europeo, mostra cinematogr\u00e1fica anual. Con todo un dos eventos culturais m\u00e1is importantes da capital \u00e9 o Festival Iberoamericano de Teatro que se realiza cada dous anos e \u00e9 catalogado como un dos m\u00e1is prestixiosos de Am\u00e9rica Latina.\nArquitectura e Infraestrutura.\nNa cidade at\u00f3pase unha infraestrutura moi variada que vai desde os chamados asentamentos informais, pasando pola arquitectura colonial e chegando ata as construci\u00f3ns contempor\u00e1neas. A morfolox\u00eda urbana e a tipolox\u00eda das construci\u00f3ns coloniais de Bogot\u00e1 mantiv\u00e9ronse ata, mesmo, finais do s\u00e9culo XIX, moito tempo despois da Independencia de Colombia (1810).\nO trazado urbano correspond\u00eda co Plan hipod\u00e1mico implantado polas Leis de Indias desde mediados do s\u00e9culo XVI. Esta persistencia da configuraci\u00f3n colonial \u00e9 visible, actualmente, en parte de La Candelaria, o Centro Hist\u00f3rico de Bogot\u00e1.\nTam\u00e9n ata finais do s\u00e9culo XIX, mantiv\u00e9ronse as casas coloniais de m\u00e1ximo dous pisos, con patio central, teito a d\u00faas augas, tella de barro e balc\u00f3ns voados. Nalg\u00fans casos, estes balc\u00f3ns foron pechados con cristais durante o per\u00edodo Republicano, caracter\u00edstica que distingue de forma particular a arquitectura do sector (por exemplo, a Casa de Rafael Pombo etc.).\nA arquitectura republicana foi o estilo que prevaleceu entre 1830 e 1930. A\u00ednda que houbo intentos por consolidar unha linguaxe moderna, s\u00f3 ata a construci\u00f3n da Cidade Universitaria ou \"Cidade Branca\" para a Universidade Nacional de Colombia (1936 - 1939), logrouse este prop\u00f3sito. O trazado desta obra foi desenvolvido polo arquitecto alem\u00e1n Leopoldo Rother, a\u00ednda que no dese\u00f1o dos edificios do campus, participaron outros arquitectos de tendencia racionalista.\nAdemais desta vertente, tam\u00e9n se desenvolveron obras de estilo art d\u00e9co, expresionista e de arquitectura org\u00e1nica. Est\u00e1 \u00faltima tendencia foi acollida por arquitectos bogotanos da segunda metade do s\u00e9culo XX como Rogelio Salmona.\nEn 2006 Bogot\u00e1 recibio \"The Golden Lion Award\" na D\u00e9cima Exhibici\u00f3n Internacional de Arquitectura de \"La Biennale de Venezia\", en reco\u00f1ecemento a \"os seus esforzos cara \u00e1 inclusi\u00f3n social, a educaci\u00f3n, a vivenda e o espazo p\u00fablico especialmente a trav\u00e9s de innovaci\u00f3ns en transporte\".\nEdificios.\nBogot\u00e1 \u00e9 fogar dos edificios m\u00e1is altos do pa\u00eds. O BD Bacat\u00e1 \u00e9 un conxunto de d\u00faas torres de 67 e 56 pisos, de 216 m e 167 m de altura, sit\u00faase na carreira Quinta con cale Dezanove. Desde abril de 2015, a m\u00e1is alta das torres \u00e9 o edificio m\u00e1is alto de Colombia. Actualmente na cidade constr\u00faense o complexo de Torres Atrio, dous ra\u00f1aceos de 268 e 200 metros respectivamente, que esperan ver a luz a finais de 2020. A Torre Colpatria foi o edificio m\u00e1is alto de Colombia desde o ano da s\u00faa finalizaci\u00f3n en 1979. Conta cun distintivo sistema de iluminaci\u00f3n nocturna desde 1998 e converteuse nunha icona para a cidade. En 2001, foi nomeada como Ben de Interese Cultural pola Alcald\u00eda distrital. O Centro de Comercio Internacional \u00e9 un ra\u00f1aceos situado no Centro Internacional de Bogot\u00e1. Cos seus cincuenta pisos foi durante dous anos o m\u00e1is alto de Colombia e Latinoam\u00e9rica.\nNa cidade tam\u00e9n se ten planeada a construci\u00f3n dun ra\u00f1aceos denominado Entre R\u00faas o cal con 457 metros poder\u00eda converterse no m\u00e1is alto de Latinoam\u00e9rica e de Colombia\nActividade literaria, bibliotecas e arquivos.\nA Unesco proclamou a Bogot\u00e1 como Capital mundial do libro 2007, en reco\u00f1ecemento \u00e1 actividade literaria da cidade. Resalt\u00e1banse programas como Libro ao Vento, a rede de bibliotecas e a presenza de organizaci\u00f3ns que, de maneira articulada, traballan pola promoci\u00f3n do libro e a lectura na cidade. Tam\u00e9n varias iniciativas espec\u00edficas para o programa Capital Mundial do Libro e o compromiso dos grupos, tanto p\u00fablicos como privados, involucrados no sector do libro.\nA Biblioteca Nacional de Colombia, dependente do Ministerio de Cultura, e a Biblioteca Luis \u00c1ngel Arango, dependente do Banco da Rep\u00fablica, son as d\u00faas maiores bibliotecas p\u00fablicas da cidade. A primeira conta con m\u00e1is de dous mill\u00f3ns de exemplares, cun importante fondo de libros antigos. A segunda conta con case dous mill\u00f3ns de exemplares. Con 45 mil metros cadrados e 10 mil visitantes diarios, constit\u00fae un dos centros culturais m\u00e1is din\u00e1micos do continente. Do Banco da Rep\u00fablica depende tam\u00e9n a Biblioteca Alfonso Palacio Rudas, ao norte da cidade, con preto de 50 mil exemplares. Outras grandes bibliotecas p\u00fablicas son: a Biblioteca del Congreso de Colombia (con 100 mil exemplares), a do Instituto Caro y Cuervo (con case 200 mil exemplares, a m\u00e1is importante biblioteca latinoamericana en Filolox\u00eda e Ling\u00fc\u00edstica), a Biblioteca de la Academia de Historia, a Biblioteca de la Academia de la Lengua, a Biblioteca del Instituto Colombiano de Antropolog\u00eda e Historia ICANH e numerosas bibliotecas universitarias.\nA cidade conta tam\u00e9n coa Biblored, instituci\u00f3n que administra 16 bibliotecas pequenas e 4 grandes bibliotecas p\u00fablicas (Biblioteca Virgilio Barco, Biblioteca El Tintal, Biblioteca El Tunal y Biblioteca Julio Mario Santodomingo). Tam\u00e9n conta coas seis sedes da Rede de Bibliotecas da Caixa de Compensaci\u00f3n Familiar Colsubsidio e, coas bibliotecas e centros de documentaci\u00f3n adscritos a instituci\u00f3ns como o Museo Nacional de Colombia (especializado en libros antigos, cat\u00e1logos e arte), o Museo da Arte Moderna de Bogot\u00e1, a Alianza Francesa, o Centro Colombo Americano etc. Outro conxunto de bibliotecas de Bogot\u00e1 constit\u00faeno as novas iniciativas colaborativas entre o Estado, a cidade e organismos internacionais. Este \u00e9 o caso do Centro Cultural Gabriel Garc\u00eda M\u00e1rquez, dese\u00f1ado por encargo do Fondo de Cultura Econ\u00f3mica de M\u00e9xico, e o Centro Cultural Espa\u00f1ol, que empezar\u00e1 a constru\u00edrse con fondos p\u00fablicos bogotanos e do Goberno Espa\u00f1ol na Carreira Terceira con Avenida 19, no Centro de Bogot\u00e1.\nAdemais das bibliotecas, Bogot\u00e1 conta cun conxunto de arquivos hist\u00f3ricos entre os que se destaca o Arquivo Xeral da Naci\u00f3n que alberga preto de 60 mill\u00f3ns de documentos, sendo un dos depositarios de fontes hist\u00f3ricas primarias m\u00e1is grande de Am\u00e9rica Latina. Preto da s\u00faa sede est\u00e1 o Arquivo de Bogot\u00e1, inaugurado en 2003. Adicionalmente, existen arquivos de consulta restrinxida debido \u00e1 s\u00faa importancia espec\u00edfica: o Arquivo Musical da Catedral Primada de Bogot\u00e1 (con miles de libros de coro e cancioneiros do per\u00edodo colonial), o Arquivo Arquidiocesano, o Arquivo do Seminario Conciliar de Bogot\u00e1, o Arquivo Hist\u00f3rico da Universidade Nacional de Colombia e o Arquivo da Casa da Moeda de Bogot\u00e1, dependente do Banco da Rep\u00fablica.\nMuseos e galer\u00edas.\nA cidade ofrece 90 museos e preto de 70 galer\u00edas de arte, entre os que sobresaen o Museo Nacional de Colombia, cuxo acervo se divide en catro colecciones: arte, historia, arqueolox\u00eda e etnograf\u00eda; e o Museo do Ouro, con 35.000 pezas de ouro e tumbaga, ademais de 30 mil obxectos cer\u00e1micos, l\u00edticos e t\u00e9xtiles, representa a maior colecci\u00f3n de ourivar\u00eda prehisp\u00e1nica do mundo.\nTam\u00e9n destacan o museo Botero, onde poden atoparse, ademais de 123 obras de Fernando Botero, 87 obras de artistas internacionais; o Museo de Arte Moderna de Bogot\u00e1 que ten unha colecci\u00f3n de artes gr\u00e1ficas, dese\u00f1o industrial e fotograf\u00eda; o Museo de Arte Colonial que re\u00fane a m\u00e1is importante colecci\u00f3n de arte colonial de Colombia; e a Fundaci\u00f3n Gilberto Alzate Avenda\u00f1o, que ademais de realizar actividades relacionadas coas artes esc\u00e9nicas, presenta de forma temporal nas s\u00faas salas exposici\u00f3ns de arte.\nEntre os museos de car\u00e1cter cient\u00edfico est\u00e1n o Museo Arqueol\u00f3xico - Casa do Marqu\u00e9s de San Jorge que conta con preto de 30.000 pezas de arte precolombiana; o Instituto de Ciencias Naturais (UN) (que rexe o Museo de Historia Natural da Universidade Nacional de Colombia, un dos catro maiores museos de ciencias naturais de Am\u00e9rica Latina); e o Museo Xeol\u00f3xico de Ingeominas ten unha colecci\u00f3n especializada en Xeolox\u00eda e Paleontolox\u00eda.\nBogot\u00e1 conta tam\u00e9n con museos hist\u00f3ricos como a Casa Museo Jorge Eli\u00e9cer Gait\u00e1n, o Museo da Independencia, a Quinta de Bol\u00edvar e a Casa Museo Francisco Jos\u00e9 de Caldas, as\u00ed como coas sedes de Maloka e o Museo dos Nenos de Bogot\u00e1 que atraen un considerable n\u00famero de visitantes, especialmente entre a poboaci\u00f3n infantil. A estes centros sumaranse varios novos museos como o Museo Art Dec\u00f3 e o Museo de Bogot\u00e1.\nParques.\nBogot\u00e1 ten un amplo sistema de parques que se integran entre si por un conxunto de corredores peon\u00eds e ciclorutas. Estes conx\u00faganse coas plazoletas, prazas, zonas h\u00famidas e alamedas. O goberno da cidade ten contabilizados m\u00e1is de mil parques urbanos. Bogot\u00e1 ten un conxunto de zonas verdes, parques urbanos, \u00e1reas protexidas e \u00e1reas de manexo especial.\nO Parque Metropolitano Sim\u00f3n Bol\u00edvar \u00e9 o m\u00e1is importante da cidade xa que \u00e9 o de maior extensi\u00f3n con preto de 400 hect\u00e1reas constitu\u00edndose no \"pulm\u00f3n da cidade\".Incl\u00faense lugares de tipo deportivo como o Palacio dos Deportes, recreativos como o Museo dos Nenos, pedag\u00f3xico como a Biblioteca Virgilio Barco, ambiental como o constit\u00fae o Xard\u00edn Bot\u00e1nico Jos\u00e9 Celestino Mutis e tur\u00edsticos como o \u00e9 a Praza dos Artes\u00e1ns coas s\u00faas feiras artesanais.\nT\u00edtulo Nobiliario Popular.\nBogot\u00e1, a que se lle denomina \"a Atenas suramericana\", por ser unha cidade moderna, constit\u00fae a capital cultural, econ\u00f3mica e pol\u00edtica de Colombia."}
{"id": "1701", "revid": "15490", "url": "https://gl.wikipedia.org/wiki?curid=1701", "title": "Engativ\u00e1", "text": "Engativ\u00e1 \u00e9 unha \u00e1rea da cidade de Bogot\u00e1, oficialmente denominada \"localidade\", en Colombia.\nEngativ\u00e1 foi un antigo concello do departamento de Cundinamarca. As s\u00faas orixes remontan \u00e1 \u00e9poca precolombiana. O seu nome en chibcha significa cacique de Inga. Hoxe forma parte do distrito capital de Bogot\u00e1 e at\u00f3pase ao oeste da cidade, ao p\u00e9 dos r\u00edos Salitre e Bogot\u00e1.\nEn Engativ\u00e1 at\u00f3pase o aeroporto El Dorado."}
{"id": "1704", "revid": "1093", "url": "https://gl.wikipedia.org/wiki?curid=1704", "title": "Guanent\u00e1", "text": "Guanent\u00e1 \u00e9 unha das seis provincias do departamento de Santander, en Colombia.\nFoi creada o 2 de marzo de 1844 polo congreso de Nova Granada, que naquela altura tivo a capital en Cincelada. A actual capital \u00e9 San Gil\nConcellos de Guanent\u00e1.\nConforman esta provincia os concellos de:\nHidrograf\u00eda.\nOs principais r\u00edos da provincia de Guanent\u00e1 son:"}
{"id": "1705", "revid": "98629", "url": "https://gl.wikipedia.org/wiki?curid=1705", "title": "Lebrija, Colombia", "text": "Lebrija \u00e9 un concello colombiano, situado no departamento de Santander. O nome procede do apelido do conquistador espa\u00f1ol Antonio de Lebrija. Neste concello est\u00e1 o aeroporto de Palonegro. Ten unha superficie de 549,85 km\u00b2 e unha poboaci\u00f3n de 38\u00a0560 (2015).\nA distancia a Bucaramanga, a capital do departamento, \u00e9 de 17 Km. Est\u00e1 dividida en catro correxementos: Conchal, Vanegas, Uribe Uribe e Portugal.\nNo outeiro de Palonegro do 11 ao 25 de maio do ano 1900 librouse unha das batallas da guerra dos Mil D\u00edas."}
{"id": "1706", "revid": "1131", "url": "https://gl.wikipedia.org/wiki?curid=1706", "title": "Rionegro", "text": "O top\u00f3nimo Rionegro pode referirse a:"}
{"id": "1711", "revid": "23204", "url": "https://gl.wikipedia.org/wiki?curid=1711", "title": "Soto, Colombia", "text": "Soto \u00e9 o nome dunha antiga provincia colombiana, que estaba situada no departamento de Santander.\nFoi creada polo goberno da rep\u00fablica en 1832, e tivo entidade ata que en 2005 o goberno decidiu crear as provincias de Soto Norte e Metropolitana, para dividir a antiga de Soto. Ademais, o concello de Sabana de Torres pasa a depender da provincia de Mares, ao igual c\u00e1 parte meridional de Rionegro.\nOs concellos que chegaron a integrar Soto eran Bucaramanga, Floridablanca, Gir\u00f3n, Piedecuesta, Lebrija, Los Santos, Santa B\u00e1rbara, El Play\u00f3n, Matanza, Surat\u00e1, California, Vetas, Tona, Charta e Rionegro."}
{"id": "1714", "revid": "23204", "url": "https://gl.wikipedia.org/wiki?curid=1714", "title": "San Gil, Colombia", "text": "San Gil \u00e9 un concello colombiano, no departamento de Santander. \u00c9 a capital da provincia de Guanent\u00e1. Popularmente co\u00f1\u00e9cese como a \"perla do Fonce\u201d, por atoparse na beira deste r\u00edo. A distancia a Bucaramanga, a capital do departamento, \u00e9 de 96\u00a0km."}
{"id": "1716", "revid": "109681", "url": "https://gl.wikipedia.org/wiki?curid=1716", "title": "Ecuador", "text": "Ecuador (en ; en shuar: \"Ekuatur\"), oficialmente Rep\u00fablica del Ecuador, \u00e9 un pa\u00eds de Am\u00e9rica do Sur, limitado \u00f3 norte por Colombia, \u00f3 leste e sur polo Per\u00fa e \u00f3 oeste polo Oc\u00e9ano Pac\u00edfico. Al\u00e9n do territorio continental, Ecuador pos\u00fae tam\u00e9n as illas Gal\u00e1pagos, sendo o territorio continental m\u00e1is pr\u00f3ximo daquelas illas.\nEcuador \u00e9 un pa\u00eds multi\u00e9tnico, con gran riqueza cultural, natural e arqueol\u00f3xica; situado en plena li\u00f1a ecuatorial, a latitude cero. Ten 256.370 quil\u00f3metros cadrados de superficie, o que evidencia que \u00e9 o estado m\u00e1is mi\u00fado dos pa\u00edses andinos, mais a\u00ednda as\u00ed conta cunha gran biodiversidade.\nA s\u00faa capital \u00e9 San Francisco de Quito, sede dos principais entes estatais e do Goberno Nacional e a s\u00faa maior cidade \u00e9 Santiago de Guayaquil, peirao mar\u00edtimo principal e importante centro econ\u00f3mico. Div\u00eddese en 24 provincias, distribu\u00eddas en catro rexi\u00f3ns naturais: Amazon\u00eda, Costa, Serra e Rexi\u00f3n Insular. En Ecuador existen 55 volc\u00e1ns, 14 en estado activo, 14 volc\u00e1ns inactivos e 42 pasivos, sendo o volc\u00e1n m\u00e1is alto o Chimborazo, con 6.310 msnm. \u00c9 o estado coa m\u00e1is alta concentraci\u00f3n de r\u00edos por milla cadrada no mundo. \u00c9 tam\u00e9n o principal exportador de pl\u00e1tano a nivel mundial e un dos principais exportadores de flores, camar\u00f3ns e cacao.\nHistoria.\nO nome Ecuador ref\u00edrese \u00e1 li\u00f1a ficticia que divide o mundo en dous hemisferios (Norte e Sur) que atravesa o pa\u00eds, chamada li\u00f1a Ecuatorial ou Ecuador. \nA Rep\u00fablica de Ecuador \u00e9 un dos catro pa\u00edses que emerxeron da desintegraci\u00f3n da \"Gran Colombia\" no 1830 (os outros son Colombia, Panam\u00e1 e Venezuela). \nEntre 1904 e 1942, Ecuador perdeu territorios nunha serie de conflitos cos seus veci\u00f1os. \nEn 1941 un conflito territorial entre Ecuador e o Per\u00fa conduciu \u00e1s partes ao \"Protocolo de R\u00edo de Xaneiro\" homologado o 29 de xaneiro de 1942 establecendo fronteiras provisorias. O estado de conflito perdurou entre os dous pa\u00edses ata o 26 de outubro de 1999 cando os presidentes Jamil Mahauad (de Ecuador) e Alberto Fujimori (do Per\u00fa) asinaron o acordo denominado \"Ata Brasilia\". polo cal Per\u00fa concedeu un quil\u00f3metro cadrado do seu territorio no lugar chamado \"Tiwinza\" onde 14 soldados de Ecuador foran sepultados, transform\u00e1ndose as\u00ed nun campo santo. \nAmbos pa\u00edses asinaron tam\u00e9n tratados de comercio e acordos de navegaci\u00f3n polos cales Ecuador ten o dereito de navegaci\u00f3n irrestrita polo r\u00edo Amazonas.\n\u00c9poca precolombiana.\nOs primeiros rexistros de asentamentos humanos co\u00f1ecidos no actual territorio ecuatoriano son de fai aproximadamente 12.000 anos. Do Paleoindio fican vestixios en Las Vegas, Chobsi, Cubil\u00e1n e pinturas rupestres amaz\u00f3nicas. Ademais, existen m\u00faltiples vestixios de puntas talladas de obsidiana, cer\u00e1mica, uso de metais e en menor medida construci\u00f3ns, sendo as m\u00e1is relevantes as que se achan na serra norte, como son as pir\u00e1mides de Cochasqu\u00ed e, na costa, as tumbas da cultura La Tolita. Estas rexi\u00f3ns estaban habitadas s\u00f3 por pequenas poboaci\u00f3ns de indios at\u00e9 que pasaron a formar parte do grande imperio Inca ag\u00e1s no norte, onde exist\u00eda o Reino de Quito que se opuxo sen \u00e9xito \u00e1 tentativa inca de integralo no seu imperio.\n\u00c1 chegada dos incas, est\u00edmase que habitaban Ecuador m\u00e1is de 46 pobos descendentes dos minchale\u00f1os e encarnacionillos e os m\u00e1is numerosos eran: pastos, caranquis, imbayas, paltas, puruh\u00e1es, panzaleos, ca\u00f1aris, quitus, hambatus e outros, que foron sometidos mediante a potencia militar inca e por pactos entre os monarcas locais e os delegados do Imperio. Durante o Incario, constru\u00edronse alg\u00fans asentamentos, sendo dos m\u00e1is importantes Ingapirca e Tumipampa (Tomebamba). A permanencia desta situaci\u00f3n non foi maior de 60 anos.\nEtapa espa\u00f1ola.\nEn 1534, o espa\u00f1ol Sebasti\u00e1n de Benalc\u00e1zar conquistou terras ecuatorianas. Este, unha vez tomada a capital, Quito, o maior asentamento de poboaci\u00f3n prehisp\u00e1nico en 1563, refundouna como cidade espa\u00f1ola, capital da Presidencia de Quito e Real Audiencia de Quito formando parte do Vicerreinado do Per\u00fa. Os espa\u00f1ois utilizaron non s\u00f3 os asentamentos urbanos ind\u00edxenas como base das novas cidades mestizas, sen\u00f3n que tam\u00e9n usaron varios elementos da estrutura social aut\u00f3ctona para colonizar os territorios que ocuparon; os ind\u00edxenas super\u00e1banos en n\u00famero, mais os espa\u00f1ois ti\u00f1an unha maior destreza militar, polo que someteron as poboaci\u00f3ns ind\u00edxenas. Os Incas, ademais de estar en guerras internas, desco\u00f1ec\u00edan as armas de fogo. Dise que moitos ind\u00edxenas pensaron que os espa\u00f1ois que montaban os seus cabalos eran seres de catro patas, e comparaban o son dos can\u00f3ns co dos tronos, mais non pasou moito tempo ata que os ind\u00edxenas comezaron a defenderse a pesar da s\u00faa desvantaxe.\nEn 1739, integrouse o Vicerreinado de Nova Granada xunto con Caracas, Panam\u00e1 e Santa F\u00e9 de Bogot\u00e1. Para o sometemento ind\u00edxena utiliz\u00e1ronse oprobiosas instituci\u00f3ns, como a Mita e a Encomienda, que reduciron gran parte da poboaci\u00f3n; ademais enfermidades como o sarampelo reduciron a poboaci\u00f3n ind\u00edxena. Isto fixo que para o traballo forzado se trouxese poboaci\u00f3n africana negra, na calidade de escravos, o que contribu\u00edu \u00e1 mestizaxe do Ecuador actual.\nEmancipaci\u00f3n e Gran Colombia.\nOs primeiros movementos empezaron en 1809 coa rebeli\u00f3n dos crioulos contra o dominio espa\u00f1ol co\u00f1ecida como Primeiro Grito de Independencia Americana. A\u00ednda que tam\u00e9n existiron outros precursores como Eugenio Espejo, ind\u00edxena que lanzou as primeiras proclamas por escrito na publicaci\u00f3n \"El Nuevo Luciano de Quito\". Os sublevados formaron unha Xunta de Goberno provisional o 10 de agosto de 1809 en Quito, mais os participantes acabaron sendo encarcerados e asasinados na Matanza do 2 de agosto de 1810. A\u00ednda que nesta data non se falaba explicitamente da independencia de Ecuador, sen\u00f3n de fundar unha rep\u00fablica mon\u00e1rquica ou unha monarqu\u00eda republicana e de cambiar as autoridades afrancesadas de Quito, mantendo a fidelidade ao rei Fernando VII, parte da historiograf\u00eda de Ecuador considera este acontecemento como o Primeiro Grito de Independencia Hispanoamericana e o inicio do proceso de emancipaci\u00f3n da rexi\u00f3n.\nRematado o dominio franc\u00e9s e coa negativa do rei de Espa\u00f1a, Fernando VII, de acatar \"A Pepa\", desat\u00e1ronse na Am\u00e9rica espa\u00f1ola unha serie de revoltas independentistas. As\u00ed, a antiga Presidencia e Audiencia de Quito consegue escindirse na Batalla de Pichincha do 24 de maio de 1822, grazas ao Mariscal Antonio Jos\u00e9 de Sucre, lugartenente de Sim\u00f3n Bol\u00edvar.\nOs territorios de Quito e Guayaquil (que se separaran de Espa\u00f1a o 9 de outubro de 1820 e manti\u00f1an un goberno propio) incorpor\u00e1ronse na Gran Colombia baixo o nome de Distrito do Sur. \u00c1 Gran Colombia tam\u00e9n se anexionar\u00eda o resto da terra ecuatoriana. O colapso da nova rep\u00fablica deu lugar \u00e1 formaci\u00f3n dos estados de Nova Granada (actuais Colombia e Panam\u00e1), Venezuela e Ecuador en 1830.\nPrimeiro s\u00e9culo da Rep\u00fablica.\nA Rep\u00fablica de Ecuador como tal naceu en 1830, cando abandonou definitivamente a federaci\u00f3n da Gran Colombia. Para a nacente naci\u00f3n agard\u00e1base como presidente a Antonio Jos\u00e9 de Sucre, mais este foi asasinado, segundo algunhas versi\u00f3ns, polo venezolano Juan Jos\u00e9 Flores, quen tomar\u00eda cargo como o primeiro presidente da Rep\u00fablica de Ecuador. Flores recolleu un pa\u00eds en caos e estivo mandando durante quince anos consecutivos, interrompidos de 1934 at\u00e9 1893, cando ser\u00eda o presidente Vicente Rocafuerte, a\u00ednda que o venezolano retomar\u00eda o poder despois. Cando Flores volveu, os grupos de poder da costa levant\u00e1ronse co obxectivo de eliminar o militarismo estranxeiro. O presidente para o cargo foi Jos\u00e9 Joaqu\u00edn de Olmedo, pensador de Guayaquil, que s\u00f3 se mantivo no poder at\u00e9 que o lexislativo convocou elecci\u00f3ns e se nomeou a Vicente Ram\u00f3n Roca como presidente de Ecuador. Dende 1845 a 1859 viviuse un per\u00edodo de gobernos liberais at\u00e9 unhas elecci\u00f3ns onde se tornou presidente Gabriel Garc\u00eda Moreno dende 1859 at\u00e9 1875, ano no que foi asasinado.\nTrala morte de Gabriel Garc\u00eda Moreno os dous partidos pol\u00edticos de Ecuador trataron de unificar o seu pensamento. Antonio Borrero Cort\u00e1zar foi o primeiro presidente froito desta unificaci\u00f3n, pero s\u00f3 durou un ano no poder e ser\u00eda seguido por Ignacio de Veintimilla e a posterior aparici\u00f3n do reformista Eloy Alfaro. No per\u00edodo do presidente Luis Cordero realizouse a co\u00f1ecida \"Venda da Bandeira\", o que desencadeou unha revolta militar que deu orixe ao liberalismo ecuatoriano con Eloy Alfaro como presidente constitucional.\nHoubo un Goberno Plural Civil-Militar no cal cada integrante da xunta gobernaba durante unha semana, gobernando as\u00ed at\u00e9 marzo de 1926 cando a xunta cesou a s\u00faa actividade e se nomeou como presidente a Isidro Ayora quen expediu unha nova constituci\u00f3n. En 1930 produciuse unha deflaci\u00f3n xeral e Ayora viuse obrigado a renunciar, deixando o poder ao ministro de Goberno, Luis Larrea Alba, quen asumiu o poder o 24 de agosto de 1931 e ante a negativa do congreso para adquirir poderes plenos, decidiu disolvelo e o pobo reaccionou fronte \u00e1 ditadura e as\u00ed entregou o poder ao presidente do Senado Alfredo Baquerizo Moreno quen convocou comicios presidenciais para outubro, e tras unha serie de problemas de gobernos, Vel\u00e1sco Ibarra chegar\u00eda en 1934.\nEstado de emerxencia de 2019.\nUnha serie de protestas comezaron o 3 de outubro de 2019 contra o fin dos subsidios e as medidas de austeridade adoptadas polo Presidente de Ecuador Len\u00edn Moreno e a s\u00faa administraci\u00f3n. O 10 de outubro, os manifestantes tomaron a capital, Quito causando que o Goberno de Ecuador se trasladase a Guayaquil, mais coa intenci\u00f3n de regresar para Quito.\nPol\u00edtica.\nO actual Estado Ecuatoriano est\u00e1 conformado por cinco poderes estatais: o Poder Executivo, o Poder Lexislativo, o Poder Xudicial, o Poder Electoral e o Poder de Transparencia e Control Cidad\u00e1n.\nA funci\u00f3n executiva est\u00e1 delegada no Presidente de Ecuador, actualmente exercida por Len\u00edn Moreno, elixido para un per\u00edodo de catro anos (coa capacidade de ser reelecto unha soa vez). \u00c9 o Xefe de Estado e de Goberno, \u00e9 responsable da administraci\u00f3n p\u00fablica. Nomea a Ministros de Estado e servidores p\u00fablicos. Define a pol\u00edtica exterior, designa o Chanceler da Rep\u00fablica, as\u00ed como embaixadores e c\u00f3nsules. Exerce a m\u00e1xima autoridade sobre as Forzas Armadas de Ecuador e a Polic\u00eda Nacional de Ecuador, nomeando \u00e1s s\u00faas autoridades.\nA funci\u00f3n lexislativa corresponde \u00e1 Asemblea Nacional da Rep\u00fablica de Ecuador, escolleita cada catro anos, unicameral, e composta por 124 asemble\u00edstas (15 por asignaci\u00f3n nacional). \u00c9 a encargado de redactar leis, fiscalizar os \u00f3rganos do poder p\u00fablico, aprobar tratados internacionais, orzamentos...\nA Funci\u00f3n Xudicial del\u00e9gase na Corte Nacional de Xustiza (CNJ), Cortes Provinciais, Tribunais e Xulgados. A CNJ estar\u00e1 composta por 21 xu\u00edces para un per\u00edodo de nove anos (sen poderse reelixir) e renovarase un terzo da mesma cada tres anos.\nO poder electoral garante o exercicio dos dereitos pol\u00edticos e a organizaci\u00f3n da cidadan\u00eda. Est\u00e1 representada polo Consello Nacional Electoral (CNE) e o Tribunal Contencioso Electoral (TCE).\nO poder cidad\u00e1n est\u00e1 conformado polo Consello de Participaci\u00f3n Social e Control Cidad\u00e1n, o Valedor (\"Defensor\u00eda\") do Pobo, a Contralor\u00eda Xeral do Estado e as superintendencias. As s\u00faas autoridades exercer\u00e1n os seus postos durante cinco anos. Este poder enc\u00e1rgase de promover plans de transparencia e control p\u00fablico, as\u00ed como plans para dese\u00f1ar mecanismos para combater a corrupci\u00f3n.\nPresidentes dende 1999.\nEn 1999, o sistema produtivo e financeiro do pa\u00eds sufriu un colapso, e deixou de pagar a s\u00faa d\u00e9beda externa. O presidente Jamil Mahauad anunciou a dolarizaci\u00f3n, mais un golpe de estado en xaneiro de 2000 expulsouno do poder. A situaci\u00f3n comezou a mellorar co goberno de Gustavo Noboa que aprobou reformas econ\u00f3micas e esa dolarizaci\u00f3n. En febreiro de 2003, entrou o novo presidente electo, Lucio Guti\u00e9rrez e o 15 de xaneiro de 2007 asumiu a presidencia Rafael Correa. O presidente dende 2017 \u00e9 Len\u00edn Moreno. Dende 1936, o voto \u00e9 obrigatorio para todos os alfabetizados entre 18 e 65 anos, optativo para t\u00f3dolos demais.\nSubdivisi\u00f3ns.\nO territorio ecuatoriano div\u00eddese en rexi\u00f3ns, provincias, cant\u00f3ns e parroquias, reco\u00f1\u00e9cese tam\u00e9n unha organizaci\u00f3n particular para as metr\u00f3poles en Distritos Metropolitanos.\nXeograf\u00eda.\nEcuador \u00e9 un dos menores pa\u00edses da Am\u00e9rica do Sur e, con Chile, o \u00fanico que non comparte fronteira co Brasil. A paisaxe est\u00e1 dominada polos Andes, que atravesan o centro do pa\u00eds no sentido norte-sur, con altitudes que chegan aos 6.267 m no Chimborazo (practicamente no centro do pa\u00eds). \u00d3 leste dos Andes, preto de 1/4 do territorio est\u00e1 integrado na bacia Amaz\u00f3nica, e \u00f3 oeste est\u00e9ndese unha das m\u00e1is extensas planicies costeiras da costa sur-americana do Pac\u00edfico.\nA capital, Quito, local\u00edzase nos Andes e non \u00e9 a maior cidade do pa\u00eds. Ese t\u00edtulo corresp\u00f3ndelle a Guayaquil, un porto de mar no golfo de Guayaquil, no suroeste.\nO clima var\u00eda coa altitude, sendo tropical no litoral e na Amazonia e torn\u00e1ndose cada vez m\u00e1is fr\u00edo a medida que a altitude aumenta, nos Andes.\nEconom\u00eda.\nA econom\u00eda de Ecuador depende moito da produci\u00f3n de petr\u00f3leo, que xera o 40% das exportaci\u00f3ns do pa\u00eds. Consecuentemente, as flutuaci\u00f3ns do prezo deste produto nos mercados mundiais ten grande impacto nas finanzas do pa\u00eds. Tam\u00e9n depende das transferencias de di\u00f1eiro recibidas de ecuatorianos no exterior, e da exportaci\u00f3n de bananas e doutros produtos primarios."}
{"id": "1717", "revid": "43327", "url": "https://gl.wikipedia.org/wiki?curid=1717", "title": "Imbabura", "text": "O top\u00f3nimo Imbabura pode referirse a:"}
{"id": "1720", "revid": "98629", "url": "https://gl.wikipedia.org/wiki?curid=1720", "title": "Calor", "text": "A calor \u00e9 unha transmisi\u00f3n de enerx\u00eda dun sistema a outro como consecuencia dunha diferenza de temperatura entre ambos sistemas. Este fluxo sempre ocorre desde o corpo de maior temperatura cara ao corpo de menor temperatura, existindo transferencia de calor at\u00e9 que ambos corpos se encontren en equilibrio t\u00e9rmico.\nA enerx\u00eda pode ser transferida por diferentes mecanismos, entre os que cabe destacar a radiaci\u00f3n, a conduci\u00f3n e a convecci\u00f3n, a\u00ednda que na maior\u00eda dos procesos reais, todos se encontran presentes en maior ou menor grao.\nA enerx\u00eda que pode intercambiar un corpo coa s\u00faa contorna depende do tipo de transformaci\u00f3n que se efect\u00fae sobre ese corpo e polo tanto depende do cami\u00f1o. N\u00f3tese que os corpos non te\u00f1en calor, sen\u00f3n enerx\u00eda interna. A calor \u00e9 parte de dita enerx\u00eda interna (enerx\u00eda calor\u00edfica) transferida dun sistema a outro, o que sucede coa condici\u00f3n de que haxa diferenza de temperatura.\nTradicionalmente a cantidade de enerx\u00eda transmitida por este medio m\u00eddese en calor\u00edas. Para a s\u00faa conversi\u00f3n \u00f3 Sistema Internacional, unha calor\u00eda equivale a 4,186 J.\nUnidades de medida.\nA unidade de medida da calor no Sistema Internacional de Unidades \u00e9 a mesma que a da enerx\u00eda e o traballo: o \"joule\".\nOutra unidade amplamente utilizada para medir a cantidade de enerx\u00eda t\u00e9rmica intercambiada \u00e9 a calor\u00eda (cal), que \u00e9 a cantidade de enerx\u00eda que lle hai que dar a un gramo de auga para elevar a s\u00faa temperatura 1\u00a0\u00b0C. Diferentes condici\u00f3ns iniciais provocan diferentes valores para a calor\u00eda. A calor\u00eda tam\u00e9n \u00e9 co\u00f1ecida por comparala coa quilocalor\u00eda (kcal), que se co\u00f1ece como calor\u00eda grande, e \u00e9 utilizada en nutrici\u00f3n.\n1 kcal = 1000 cal\nJoule, tras m\u00faltiples experimentos nos que o movemento dunhas pas, impulsadas por un xogo de pesos, se mov\u00edan no interior dun recipiente con auga, estableceu o \"equivalente mec\u00e1nico da calor\", determinando o incremento de temperatura que se produc\u00eda no flu\u00eddo como consecuencia dos rozamentos producidos pola axitaci\u00f3n das pas:\n1 cal = 4,184 J\nO BTU, (ou unidade t\u00e9rmica brit\u00e1nica) \u00e9 unha medida para a calor moi usada nos Estados Unidos como noutros pa\u00edses da s\u00faa influencia. Def\u00ednese como \"a cantidade de calor que se debe agregar a unha libra de auga para aumentar a s\u00faa temperatura un grao Fahrenheit\", e equivale a 252 calor\u00edas.\nCalor espec\u00edfica.\nA calor espec\u00edfica \u00e9 a enerx\u00eda precisa para elevar 1\u00a0\u00b0C a temperatura dun gramo de materia. O concepto de capacidade calor\u00edfica \u00e9 an\u00e1logo a este, pero para unha masa dun mol de substancia (neste caso \u00e9 necesario co\u00f1ecer a estrutura qu\u00edmica da mesma).\nA calor espec\u00edfica \u00e9 un par\u00e1metro que depende do material e relaciona a calor que se proporciona a unha masa determinada dunha substancia co incremento de temperatura:\nonde:\nAs unidades m\u00e1is habituais de calor espec\u00edfica son J \u00b7 kg\u22121 \u00b7 K\u22121 e cal \u00b7 g\u22121 \u00b7 \u00b0C\u22121.\nA calor espec\u00edfico dun material depende da temperatura; non obstante, en moitos procesos termodin\u00e1micos, a s\u00faa variaci\u00f3n \u00e9 tan pequena que pode considerarse que a calor espec\u00edfica \u00e9 constante. Tam\u00e9n se diferencia do proceso que se leva a cabo, distingu\u00edndose a \"calor espec\u00edfica a presi\u00f3n constante\" (nun proceso isob\u00e1rico) e \"calor espec\u00edfica a volume constante (nun proceso isoc\u00f3rico).\nDesta forma, e recordando a definici\u00f3n de calor\u00eda, tense que a calor espec\u00edfica da auga \u00e9 aproximadamente:\nCalor espec\u00edfica molar.\nA calor espec\u00edfica dunha substancia \u00e9 un \u00edndice importante da s\u00faa constituci\u00f3n molecular interna, e d\u00e1 informaci\u00f3n dos detalles da s\u00faa ordenaci\u00f3n molecular e forzas intermoleculares. Neste sentido, con frecuencia \u00e9 moi \u00fatil falar de calor espec\u00edfica molar denotado por cm, e definido como a cantidade de enerx\u00eda necesaria para elevar a temperatura dun mol dunha substancia un grao, \u00e9 dicir:\nonde n indica a cantidade de moles.\nCapacidade calor\u00edfica.\nA capacidade calor\u00edfica dunha substancia \u00e9 unha magnitude que indica a maior ou menor dificultade que presenta dita substancia para experimentar cambios de temperatura baixo a subministraci\u00f3n de calor. Den\u00f3tase por formula_9, acost\u00famase medir en J/K, e def\u00ednese como:"}
{"id": "1721", "revid": "12452", "url": "https://gl.wikipedia.org/wiki?curid=1721", "title": "Cambios de estado", "text": ""}
{"id": "1722", "revid": "1576", "url": "https://gl.wikipedia.org/wiki?curid=1722", "title": "Estabilidade", "text": "Propiedade dun sistema en equilibrio estable. Estes sistemas son habituais na natureza e cont\u00e9mplanse seriamente en certas disciplinas coma poden ser:\nTodos estes sistemas comp\u00f3\u00f1ense de elementos e as s\u00faas relaci\u00f3ns. En t\u00f3dolos casos poden identificarse elementos que son constantes, pero con relaci\u00f3ns que oscilan arredor de valores constantes ou pouco variables."}
{"id": "1723", "revid": "745", "url": "https://gl.wikipedia.org/wiki?curid=1723", "title": "Dinamo", "text": ""}
{"id": "1730", "revid": "98629", "url": "https://gl.wikipedia.org/wiki?curid=1730", "title": "1891", "text": ""}
{"id": "1735", "revid": "98629", "url": "https://gl.wikipedia.org/wiki?curid=1735", "title": "Estado de agregaci\u00f3n da materia", "text": "En f\u00edsica, un estado de agregaci\u00f3n da materia \u00e9 cada unha das diferentes formas en que a materia pode existir. Hai catro estados observables da materia na vida coti\u00e1: s\u00f3lido, l\u00edquido, gas e plasma. S\u00e1bese que existen moitos estados intermedios, como o cristal l\u00edquido, e alg\u00fan deses estados estados s\u00f3 existen baixo condici\u00f3ns extremas, como o condensado de Bose-Einstein.\nHistoricamente, a distinci\u00f3n est\u00e1 feita en base \u00e1s diferenzas cualitativas nas propiedades. A materia en estado s\u00f3lido mant\u00e9n un volume e unha forma fixa. No estado l\u00edquido mante\u00f1en un mesmo volume, mais a forma var\u00eda para adaptarse ao recipiente; as part\u00edculas mant\u00e9\u00f1ense pr\u00f3ximas, mais m\u00f3vense libremente. A materia en estado gasoso ten volume e forma variable, adapt\u00e1ndose ao recipiente. A materia en estado de plasma ten volume e forma variable e cont\u00e9n \u00e1tomos neutrais ademais dun n\u00famero significativo de i\u00f3ns e electr\u00f3ns, ambos mov\u00e9ndose libremente.\nO voc\u00e1bulo fase empr\u00e9gase \u00e1s veces como sin\u00f3nimo de estado da materia, mais un sistema pode conter varias fases inmiscibles do mesmo estado da materia.\nOs catro estados.\nTodos os estados de agregaci\u00f3n pos\u00faen propiedades e caracter\u00edsticas diferentes; os m\u00e1is co\u00f1ecidos e observables de xeito coti\u00e1n son catro, chamados fases s\u00f3lida, l\u00edquida, gasosa e plasm\u00e1tica.\nS\u00f3lido.\nNeste estado, as part\u00edculas est\u00e1n todas moi pegadas as unhas \u00e1s outras. As forzas entre elas son fortes, polo que non se poden mover libremente, a\u00ednda que si poden vibrar. Como resultado, un s\u00f3lido ten unha forma estable e definida, as\u00ed coma un volume invariable; a s\u00faa forma s\u00f3 poder\u00eda variar en caso dunha rotura ou corte producido por unha forza allea. Os s\u00f3lidos, ao atinxiren o seu punto de fusi\u00f3n, p\u00f3dense transformar en l\u00edquidos por medio da fusi\u00f3n, e estes \u00faltimos en s\u00f3lidos a trav\u00e9s da conxelaci\u00f3n.\nL\u00edquido.\nNos l\u00edquidos, as part\u00edculas at\u00f3panse m\u00e1is separadas ca nos s\u00f3lidos, deix\u00e1ndoas m\u00e1is libres e formando unha estrutura m\u00f3bil, e permitindo que a s\u00faa forma de adapte ao recipiente onde est\u00e1n contidas. Ademais, o volume dos l\u00edquidos s\u00f3 \u00e9 invariable cando a temperatura e mais a presi\u00f3n son constantes. Cando se quenta un s\u00f3lido por riba do seu punto de ebulici\u00f3n, este conv\u00e9rtese en l\u00edquido. A temperatura m\u00e1xima ata a que un l\u00edquido pode existir \u00e9 a s\u00faa temperatura cr\u00edtica.\nGasoso.\nAo falarmos de gases, c\u00f3mpre salientar que estes te\u00f1en enerx\u00eda cin\u00e9tica, o que fai que o efecto das forzas intermoleculares sexa pequeno (ou mesmo cero para un gas ideal), dado que as mol\u00e9culas est\u00e1n lonxe unhas das outras. Os gases non pos\u00faen nin forma nin volume fixo, amold\u00e1ndose e ocupando todo o espazo do que dispo\u00f1en segundo o contedor no que estean confinados. Un l\u00edquido pasa a gas ao se quentar a presi\u00f3n constante ata o seu punto de ebulici\u00f3n, ou ben mediante a reduci\u00f3n da presi\u00f3n a temperatura constante.\nPlasma.\nO plasma \u00e9 un gas ionizado, \u00e9 dicir, que os \u00e1tomos que o compo\u00f1en se separaron dalg\u00fans dos seus electr\u00f3ns. Deste xeito, o plasma \u00e9 un estado semellante ao gas, mais composto por ani\u00f3ns e cati\u00f3ns (ions con carga negativa e positiva, respectivamente), separados entre si e libres, e que por iso \u00e9 un excelente condutor. Un exemplo moi claro \u00e9 o Sol.\nNa atmosfera terrestre baixa, calquera \u00e1tomo que perde un electr\u00f3n (cando o alcanza unha part\u00edcula c\u00f3smica r\u00e1pida) dise que est\u00e1 ionizado, mais a temperaturas altas \u00e9 moi diferente. Canto m\u00e1is quente est\u00e1 o gas, as s\u00faas mol\u00e9culas e \u00e1tomos m\u00f3vense m\u00e1is r\u00e1pido (lei dos gases ideais) e a temperaturas moi altas as colisi\u00f3ns entre estes \u00e1tomos son suficientemente violentas para liberar os electr\u00f3ns. Na atmosfera solar, unha gran parte dos \u00e1tomos est\u00e1n ionizados permanentemente por estas colisi\u00f3ns e o gas comp\u00f3rtase coma un plasma.\nA diferenza dos gases fr\u00edos (por exemplo, o aire a temperatura ambiente), os plasmas conducen a electricidade e est\u00e1n fortemente influ\u00eddos polos campos magn\u00e9ticos. A l\u00e1mpada fluorescente, cont\u00e9n plasma (o seu compo\u00f1ente principal \u00e9 o vapor de mercurio) que quenta e axita a electricidade, mediante a li\u00f1a de forza \u00e1 que est\u00e1 conectada.\nOutros estados da materia.\nCondensado de Bose-Einstein.\nEsta nva forma da materia foi obtida o 5 de xullo de 1995, polos f\u00edsicos Eric A. Cornell, Wolfgang Ketterle e Carl E. Wieman, polo que foron galardoados en 2001 co Premio Nobel de F\u00edsica. Os cient\u00edficos lograron arrefriar os \u00e1tomos a unha temperatura 300 veces menor do que se lograra anteriormete. Chamouse \"BEC, \"Bose-Einstein condensate\"\" e \u00e9 tan fr\u00edo e denso que aseguran que os \u00e1tomos poden quedar inm\u00f3biles. Este estado foi predito por Satyendra Nath Bose e Albert Einstein en 1926.\nCondensado de Fermi.\nO condensado fermi\u00f3nico foi creado na universidade de Colorado en 1999, describindo o estado dos electrones nun supercondutor. O primeiro formado por \u00e1tomos foi conseguido en 2003 por Deborah S. Jin. O condensado fermi\u00f3nico, considerado como o sexto estado da materia, \u00e9 unha fase superflu\u00edda formada por part\u00edculas fermi\u00f3nicas a temperaturas baixas. Est\u00e1 moi relacionado co condensado de Bose-Einstein, mais a diferenza deste, f\u00f3rmase empregando fermi\u00f3ns no canto de bos\u00f3ns.\n\u00c9 un estado de agregaci\u00f3n no que a materia adquire superfluidez. Cr\u00e9ase a temperaturas moi baixas, extremadamente pr\u00f3ximas ao cero absoluto.\nUn condensado quiral \u00e9 un exemplo dun condensado fermi\u00f3nico que aparece nas teor\u00edas dos fermi\u00f3ns sen masa con rotura da simetr\u00eda quiral.\nSupers\u00f3lido.\nO supers\u00f3lido \u00e9 un s\u00f3lido no sentido de que a totalidade dos \u00e1tomos de helio-(4) que o compo\u00f1en est\u00e1n conxelados nunha pel\u00edcula cristalina r\u00edxida, de xeito semellante a como o est\u00e1n os \u00e1tomos e as mol\u00e9culas nun s\u00f3lido normal como o helio. A diferenza \u00e9 que neste caso \"conxelado\" non significa \"estacionario\". Como a pel\u00edcula de helio-4 \u00e9 tan fr\u00eda (apenas unha d\u00e9cima de grao sobre o cero absoluto), comezan a imperar as leis de incerteza cu\u00e1ntica. En efecto, os \u00e1tomos de helio comezan a comportarse como se fosen s\u00f3lidos e flu\u00eddos \u00e1 vez. En circunstancias axeitadas, unha fracci\u00f3n dos \u00e1tomos de helio comeza a moverse a trav\u00e9s da pel\u00edcula como unha substancia co\u00f1ecida como superflu\u00eddo, un l\u00edquido que se move sen ningunha fricci\u00f3n.\nOutros posibles estados da materia.\nExisten outros posibles estados da materia; alg\u00fans s\u00f3 existen baixo condici\u00f3ns extremas, como no interior de estrelas mortas ou no comezo do universo despois do Big Bang:\nCambios de estado.\nPara cada elemento ou composto qu\u00edmico existen determinadas condici\u00f3ns de presi\u00f3n e temperatura \u00e1s que se producen os cambios de estado, debendo interpretarse, cando se fai referencia unicamente \u00e1 temperatura de cambio de estado, a que esta se refire \u00e1 presi\u00f3n atmosf\u00e9rica. Deste xeito, en \"condici\u00f3ns normais\" (presi\u00f3n atmosf\u00e9rica, 0\u00a0\u00b0C) hai compostos tanto en estado s\u00f3lido como l\u00edquido e gasoso (S, L e G).\nOs procesos nos que unha substancia cambia de estado son: a sublimaci\u00f3n (S-G), a evaporaci\u00f3n (L-G), a condensaci\u00f3n (G-L), a solidificaci\u00f3n (L-S), a fusi\u00f3n (S-L), e a sublimaci\u00f3n inversa (G-S)."}
{"id": "1739", "revid": "15490", "url": "https://gl.wikipedia.org/wiki?curid=1739", "title": "Terry Pratchett", "text": "Terry Pratchett, nado en Buckinghamshire o 28 de abril de 1948 e finado o 12 de marzo de 2015, foi un escritor ingl\u00e9s de orixe irlandesa co\u00f1ecido sobre todo pola s\u00faa saga sobre o Mundodisco (Discworld), novelas de peripecias surrealistas e c\u00f3micas que se desenvolven nun mundo onde existe a maxia.\nTraxectoria.\nTerry Pratchett publicou a s\u00faa primeira novela con 13 anos; por\u00e9n, foi alternando durante boa parte da s\u00faa vida a s\u00faa faceta de escritor con outros traballos, como cr\u00edtico editorial ou encargado de prensa para un grupo de centrais nucleares. A primeira novela de Pratchett, \"The Carpet People\", publicouse en 1971. A primeira novela de \"Discworld\", \"The Color of Magic\" (\"A cor da maxia\"), publicouse en 1983, na altura en que Pratchett escrib\u00eda unha media de dous libros ao ano, e continuou escribindo m\u00e1is entregas da saga do Mundodisco. A derradeira novela \"Discworld\", \"The Shepherd's Crown\", publicouse en agosto de 2015, cinco meses despois da s\u00faa morte. \nCon m\u00e1is de 85 mill\u00f3ns de libros vendidos en todo o mundo en 37 idiomas, Pratchett foi o autor m\u00e1is vendido do Reino Unido da d\u00e9cada de 1990. Foi nomeado Oficial of the Order of the British Empire (OBE) en 1998 e foi nomeado Knight Bachelor polos servizos \u00e1 literatura nos 2009 New Year Honours. En 2001 ga\u00f1ou a Medalla Carnegie por \"The Amazing Maurice and his Educated Rodents\", o primeiro \"Discworld\" comercializado para nenos. Recibiu o World Fantasy Award for Life Achievement en 2010.\nEn decembro de 2007, Pratchett anunciou que lle diagnosticaron enfermidade de Alzheimer de inicio precoz. M\u00e1is tarde fixo unha importante doaz\u00f3n p\u00fablica ao Alzheimer's Research Trust, filmou un programa de televisi\u00f3n que narraba as s\u00faas experiencias coa enfermidade da BBC, e converteuse en mecenas de Alzheimer's Research UK.\nTerry Pratchett viviu nos seus \u00faltimos anos en Wiltshire (Inglaterra) coa s\u00faa muller Lyn e a s\u00faa filla Rhianna, onde adicaba boa parte do seu ocio \u00f3 cultivo de plantas carn\u00edvoras.\nEscribiu novelas como \"The Good Omens\" en colaboraci\u00f3n con Neil Gaiman. Segundo este, o derradeiro desexo de Pratchett foi que se adaptase a novela a serie de televisi\u00f3n. "}
{"id": "1740", "revid": "89787", "url": "https://gl.wikipedia.org/wiki?curid=1740", "title": "Discworld", "text": "O Discworld (en galego, Mundodisco) \u00e9 unha creaci\u00f3n do escritor Terry Pratchett. Tr\u00e1tase dun mundo consistente nun disco plano (rodeado por unha fervenza que fl\u00fae sen parar) que atravesa o espazo ao lombo de catro elefantes (Gran T'Phon, Tubul, Berilia e Jerakeen) que, \u00e1 s\u00faa vez, viaxan sobre a coiraza dunha tartaruga mari\u00f1a (Gran A\u00b4Tuin), a cal nada lenta e maxestosamente polo espazo. Un pequeno sol da voltas ao redor de Gran A'Tuin proporcion\u00e1ndolle ao Disco luz e calor. Est\u00e1 recollido na mitolox\u00eda india un esquema do universo semellante.\nO sexo da tartaruga \u00e9 un misterio para os habitantes do disco, e o motivo de non poucos debates e discusi\u00f3ns entre os astrozo\u00f3logos acerca de que posici\u00f3n ocupar\u00e1 cando, na s\u00faa viaxe estelar, se atope con outra tartaruga de distinto sexo (sempre \u00e9 moi importante saber se ser\u00e1 a tartaruga de arriba ou a de abaixo durante o apareamento).\nDende que se publicou a primeira novela, \"The Colour of Magic\", en galego \"A cor da maxia\", en 1983, a serie expandiuse para xerar libros e mapas relacionados co Discworld, adaptaci\u00f3ns teatrais radiof\u00f3nicas, series de debuxos animados, videoxogos, relatos curtos, m\u00fasica e adaptaci\u00f3ns televisivas con personaxes reais.\nXeograf\u00eda.\nNa xeograf\u00eda do Discworld, as direcci\u00f3ns cardinais non se expresan igual c\u00e1s nosas (norte, sur, leste e oeste). Nun punto calquera do Discworld podemos estar mirando en direcci\u00f3n ao centro (direcci\u00f3n Eixe) ou cara a f\u00f3ra (direcci\u00f3n cara \u00e1 Beira). As d\u00faas direcci\u00f3ns perpendiculares \u00e1s anteriores son Dextro e Levo (xiro e contraxiro), xa que o Discworld xira sobre o seu eixe para que se sucedan as estaci\u00f3ns. O clima na Beira \u00e9 c\u00e1lido, e vaise arrefriando a medida que nos movemos en direcci\u00f3n Eixe (cara ao centro).\nOs deuses m\u00e1is importantes deste mundo viven en Cori Celesti, a inmensa monta\u00f1a nevada situada xusto no centro.\nO Mar Circular, que como o seu propio nome indica, \u00e9 un mar redondo, est\u00e1 rodeado por numerosos pobos, os cales forman parte do \"mundo civilizado\" (que segundo a definici\u00f3n do autor son os pobos b\u00e1rbaros con di\u00f1eiro abondo como para poder manter os historiadores). Al\u00ed as\u00e9ntanse Klatch, Omnia, Djelibeibi, Efebia e a cidade-estado de Ankh-Morpork (onde se atopa a Universidade Invisible e transcorren a maior\u00eda das novelas).\nNo outro hemidisco at\u00f3pase o enorme Counterweight Continent (Continente Contrapeso), onde se encontra o rico e poderoso Imperio \u00c1gata. A s\u00faa existencia estaba en d\u00fabida ata que, ao principio de \"The Colour of Magic\", se presenta en Ankh-Morpork o primeiro turista proveniente da rica naci\u00f3n.\nA Maxia.\nDa mesma maneira en que o noso universo est\u00e1 sometido \u00e1s leis da f\u00edsica, no Mundodisco \u00e9 a maxia a que o rexe todo. O Discworld \u00e9 un planeta na beira da imposibilidade, e soamente a maxia permite que exista. De feito, este mundo creouse mediante oito conxuros. Unha diferenza importante respecto ao noso universo \u00e9 a existencia dun elemento que se suma os habituais: o \"narrativium\". Un cabaleiro termina sempre derrotando \u00f3 drag\u00f3n e salvando \u00e1 princesa porque o \"narrativium\" interv\u00e9n como catalizador.\nO n\u00famero oito \u00e9 o n\u00famero da maxia, e est\u00e1 presente al\u00ed onde ela interv\u00e9n. Ademais, a semana ten oito d\u00edas e existen oito estaci\u00f3ns do ano. Os magos non poden pronunciar este n\u00famero para evitar provocar efectos devastadores sobre o mundo, a\u00ednda que esta prohibici\u00f3n, estrita nas primeiras novelas, rel\u00e1xase a medida que avanza a serie.\nOutro elemento de perigo \u00e9 a descendencia dos magos. O oitavo fillo dun oitavo fillo est\u00e1 especialmente capacitado para a maxia, e \u00e9 por isto que os magos son c\u00e9libes. Esta premisa d\u00e1 lugar \u00f3 argumento de \"Sourcery\".\nOutra caracter\u00edstica propia \u00e9 que o son viaxa a maior velocidade que a luz, xa que esta se deslza lentamente debido ao campo m\u00e1xico que rodea o disco. O lugar onde m\u00e1is lento viaxa \u00e9 nos profundos vales do pequeno e monta\u00f1oso pais de Lancre, unha zona na que a maxia est\u00e1 presente en todas partes, e onde abundan as bruxas (entre elas Granny Weatherwax, Nanny Ogg e Magrat Garlick) e \u00e9 tam\u00e9n a terra natal do arquichanceler Mustrum Ridcully da Universidade Invisible.\nLista de novelas.\nNovelas futuras.\nPratchett deu alg\u00fans detalles sobre as novelas coas que pretend\u00eda continuar a serie:"}
{"id": "1741", "revid": "1308", "url": "https://gl.wikipedia.org/wiki?curid=1741", "title": "Sapoconcho", "text": ""}
{"id": "1743", "revid": "98629", "url": "https://gl.wikipedia.org/wiki?curid=1743", "title": "Universo", "text": "O Universo \u00e9 m\u00e1is comunmente definido como todo o que existe fisicamente: a totalidade do espazo e do tempo,\nde todas as formas da materia, a enerx\u00eda e o impulso, e as leis e constantes f\u00edsicas que as gobernan. A grande escala, \u00e9 o obxecto de estudo da cosmolox\u00eda, que se basea na f\u00edsica e na astronom\u00eda, a\u00ednda que alg\u00fans dos temas de estudo bordean a metaf\u00edsica. O Universo comprende todo o que ten existencia dentro dunha determinada clase de obxectos ou entidades. Hoxe en d\u00eda, os expertos non est\u00e1n de acordo sobre se \u00e9 posible (en principio) de chegar a observar a totalidade do Universo.\nUniverso \u00e9 unha palabra derivada do lat\u00edn que \u00e1 s\u00faa vez prov\u00e9n de \"unus\" ('un', no sentido de '\u00fanico') e \"versus\" ('desenvolvido, posto xunto'). Con todo, o termo \"universo\" pode ser utilizado en sentidos contextuais lixeiramente diferentes, para referirse a conceptos como o cosmos, o mundo ou a natureza.\nObservaci\u00f3ns astron\u00f3micas indican que o universo ten unha idade de 13,73 \u00b1 0,12 millardos de anos e polo menos 93 000 mill\u00f3ns de anos luz de extensi\u00f3n. O evento que se cre que deu inicio ao universo denom\u00ednase \"Big Bang\". Naquel instante toda a materia e a enerx\u00eda do universo observable estaba concentrada nun punto de densidade infinita. Despois do \"Big Bang\", o universo comezou a expandirse para chegar \u00e1 s\u00faa condici\u00f3n actual, e contin\u00faa fac\u00e9ndoo.\nDebido a que, segundo a teor\u00eda da relatividade especial, a materia non pode moverse a unha velocidade superior \u00e1 velocidade da luz, pode parecer paradoxal que dous obxectos do universo puidesen separarse 93 mil mill\u00f3ns de anos luz nun tempo de unicamente 13 mil mill\u00f3ns de anos; con todo, esta separaci\u00f3n non entra en conflito coa teor\u00eda da relatividade xeral, xa que esta s\u00f3 afecta ao movemento no espazo, pero non ao espazo mesmo, que pode estenderse a un ritmo superior, non limitado pola velocidade da luz. Polo tanto, d\u00faas galaxias poden separarse unha da outra m\u00e1is rapidamente que a velocidade da luz se \u00e9 o espazo entre elas o que se dilata.\nMedici\u00f3ns sobre a distribuci\u00f3n espacial e o desprazamento cara ao vermello (\"redshift\") de galaxias distantes, a radiaci\u00f3n c\u00f3smica de fondo de microondas, e as porcentaxes relativas dos elementos qu\u00edmicos m\u00e1is lixeiros, apoian a teor\u00eda da expansi\u00f3n do espazo, e m\u00e1is en xeral, a teor\u00eda do Big Bang, que prop\u00f3n que o universo en si creouse nun momento espec\u00edfico no pasado.\nObservaci\u00f3ns recentes demostraron que esta expansi\u00f3n estase acelerando, e que a maior parte da materia e a enerx\u00eda no universo \u00e9 fundamentalmente diferente da observada na Terra, e non \u00e9 directamente observable (v\u00e9xanse materia escura e enerx\u00eda escura). A imprecisi\u00f3n das observaci\u00f3ns actuais limitou as predici\u00f3ns sobre o destino final do universo.\nOs experimentos suxiren que o universo rexeuse polas mesmas leis f\u00edsicas, constantes ao longo da s\u00faa extensi\u00f3n e historia. A forza dominante en distancias c\u00f3smicas \u00e9 a gravidade, e a relatividade xeral \u00e9 hoxe en d\u00eda a teor\u00eda m\u00e1is exacta para describila. As outras tres forzas fundamentais, e as part\u00edculas nas que act\u00faan, son descritas polo modelo est\u00e1ndar. O universo ten polo menos tres dimensi\u00f3ns de espazo e unha de tempo, a\u00ednda que experimentalmente non se poden descartar dimensi\u00f3ns adicionais moi pequenas. O espazo-tempo parece estar conectado de forma sinxela, e o espazo ten unha curvatura media moi pequena ou ata nula, de maneira que a xeometr\u00eda euclidiana \u00e9, como norma xeral, exacta en todo o universo.\nA ciencia modeliza o universo como un sistema pechado que cont\u00e9n enerx\u00eda e materia adscritas ao espazo-tempo e que se rexe fundamentalmente por principios causais.\nBase\u00e1ndose en observaci\u00f3ns do universo observable, os f\u00edsicos intentan describir o continuo espazo-tempo en que nos atopamos, xunto con toda a materia e enerx\u00eda existentes nel. O seu estudo, nas maiores escalas, \u00e9 o obxecto da cosmolox\u00eda, disciplina baseada na astronom\u00eda e a f\u00edsica, na cal descr\u00edbense todos os aspectos deste universo cos seus fen\u00f3menos.\nA teor\u00eda hoxe en d\u00eda m\u00e1is aceptada sobre a formaci\u00f3n do universo, dada polo belga val\u00f3n Lema\u00eetre, \u00e9 o modelo do Big Bang, que describe a expansi\u00f3n do espazo-tempo a partir dunha singularidade espazotemporal. O universo experimentou un r\u00e1pido per\u00edodo de inflaci\u00f3n c\u00f3smica que arrasou todas as irregularidades iniciais. A partir de ent\u00f3n o universo expandiuse e converteuse en estable, m\u00e1is fr\u00edo e menos denso. As variaci\u00f3ns menores na distribuci\u00f3n da masa deron como resultado a segregaci\u00f3n fractal en porci\u00f3ns, que se atopan no universo actual como c\u00famulos de galaxias.\nEn canto ao seu destino final, as probas actuais parecen apoiar as teor\u00edas da expansi\u00f3n permanente do universo (\"Big Freeze\" ou \"Big Rip\"), a\u00ednda que outras afirman que a materia escura poder\u00eda exercer a forza de gravidade suficiente para deter a expansi\u00f3n e facer que toda a materia se comprima novamente; algo ao que os cient\u00edficos denominan o \"Big Crunch\" ou a Grande Implosi\u00f3n.\nUniverso observable.\nOs cosm\u00f3logos te\u00f3ricos e astrof\u00edsicos utilizan de xeito diferente o termo \"universo\", designando ben o sistema completo ou unicamente unha parte del. Segundo o convenio dos cosm\u00f3logos, o termo \"universo\" ref\u00edrese frecuentemente \u00e1 parte finita do espazo-tempo que \u00e9 directamente observable utilizando telescopios, outros detectores, e m\u00e9todos f\u00edsicos, te\u00f3ricos e emp\u00edricos para estudar os compo\u00f1entes b\u00e1sicos do universo e as s\u00faas interacci\u00f3ns. Os f\u00edsicos cosm\u00f3logos asumen que a parte observable do espazo com\u00f3bil (tam\u00e9n chamado o noso universo) corresponde a unha parte dun modelo do espazo enteiro e normalmente non \u00e9 o espazo enteiro. Frecuentemente util\u00edzase o termo \"o universo\" como ambas: a parte observable do espazo-tempo, ou o espazo-tempo enteiro.\nAlg\u00fans cosm\u00f3logos cren que o universo observable \u00e9 unha parte extremadamente pequena do universo \u00abenteiro\u00bb realmente existente, e que \u00e9 imposible observar todo o espazo com\u00f3bil. Hoxe en d\u00eda desco\u00f1\u00e9cese se isto \u00e9 correcto, xa que de acordo aos estudos da forma do universo, \u00e9 posible que o universo observable estea preto de ter o mesmo tama\u00f1o que todo o espazo. A pregunta segue debat\u00e9ndose. Se unha versi\u00f3n do escenario da inflaci\u00f3n c\u00f3smica \u00e9 correcta, ent\u00f3n aparentemente non haber\u00eda xeito de determinar se o universo \u00e9 finito ou infinito. No caso do universo observable, este pode ser s\u00f3 unha m\u00ednima porci\u00f3n do universo existente, e por conseguinte pode ser imposible saber realmente se o universo est\u00e1 sendo completamente observado.\nHistoria do estudo do universo.\nO estudo do universo, a pesar da s\u00faa inaccesibilidade, foi unha preocupaci\u00f3n constante desde a m\u00e1is remota antig\u00fcidade. Naturalmente que, naquelas \u00e9pocas, o co\u00f1ecemento do universo se reduc\u00eda tan s\u00f3 a unha pequena parte do sistema solar (aquela que \u00e9 visible directamente). Nas antigas civilizaci\u00f3ns cr\u00edase que a Terra era plana e, ao non poder comprender que puidera sosterse por si soa no espazo, imaxinaron que estaba sostida por heroes ou por monstros (Atlas, para os gregos; un drag\u00f3n sagrado para os chineses; catro elefantes xigantes para os indios; unha serpe, para os xaponeses etc.).\nOs antigos babilonios foron os iniciadores do estudo \"do ceo\", \u00e9 dicir, da astronom\u00eda. Nesta \u00e9poca efect\u00faanse os primeiros rexistros astron\u00f3micos sistem\u00e1ticos. Os babilonios trataban de identificar os planetas m\u00e1is pr\u00f3ximos \u00e1 Terra, e desenvolveron un preciso sistema que lles permitiu predicir os movementos da L\u00faa e, polo tanto, as eclipses e, posteriormente, un calendario baseado nos desprazamentos do noso sat\u00e9lite (calendario, chamado \"lunar\", a\u00ednda hoxe utilizado nos pa\u00edses \u00e1rabes e de cultura isl\u00e1mica). Descubriron numerosos astros, deron nome a algunhas constelaci\u00f3ns, como as do zod\u00edaco etc.\nA\u00ednda que os co\u00f1ecementos astron\u00f3micos dos exipcios, coet\u00e1neos dos babilonios, eran inferiores aos destes, a civilizaci\u00f3n exipcia incorporou moitos dos seus logros. Os antigos exipcios melloraron o calendario e comprobaron que alg\u00fans fen\u00f3menos naturais (como, por exemplo, as enchentes do Nilo) non coincid\u00edan con este. Destacaron tam\u00e9n pola s\u00faa precisi\u00f3n (as pir\u00e1mides est\u00e1n perfectamente orientadas aos catro puntos cardinais) e polo seu culto aos astros, especialmente ao Sol (Ra).\nOs antigos gregos tam\u00e9n contribu\u00edron ao co\u00f1ecemento do universo, reco\u00f1ecendo a esfericidade da Terra, clasificando as estrelas pola s\u00faa magnitude etc. A partir do s\u00e9culo VI a.C., d\u00faas escolas de filosof\u00eda propuxeron concepci\u00f3ns diferentes do cosmos, a\u00ednda que cunha importante coincidencia: ambas postulaban unha orde intelix\u00edbel e racional que permite describir e predicir os acontecementos celestes mediante a observaci\u00f3n e o c\u00e1lculo. A escola pitag\u00f3rica explicaba o universo segundo un modelo matem\u00e1tico baseado na harmon\u00eda dos n\u00fameros. Pola s\u00faa parte, a escola plat\u00f3nica consideraba os corpos celestes como entes obrigados a describir movementos circulares, o que permit\u00eda medir as s\u00faas translaci\u00f3ns.\nArist\u00f3teles (Estaxira, 384 a.C. - Calcis, 322 a.C.), disc\u00edpulo de Plat\u00f3n, estableceu solidamente o \"modelo xeocentrista\" ao definir a forma do cosmos como unha serie de esferas conc\u00e9ntricas xirando ao redor da Terra. Este sistema non explicaba diferentes feitos, como as distancias fixas de Venus e Mercurio con respecto ao Sol, pero polo menos daba aos acontecementos celestes unha explicaci\u00f3n racional nos que a intervenci\u00f3n divina se daba s\u00f3 na orixe e na final, non no transcurso. Base\u00e1ndose neste sistema, Hiparco elaborou, no s\u00e9culo II a.C., un cat\u00e1logo de 850 astros e amosou que a Terra non estaba no centro xeom\u00e9trico do universo, sen\u00f3n que era exc\u00e9ntrica respecto del.\nNa \u00e9poca helen\u00edstica (s\u00e9culo II d.C.), Tolomeo, en Alexandr\u00eda, na s\u00faa obra co\u00f1ecida como \"Almaxesto\" imp\u00f3n a teor\u00eda xeoc\u00e9ntrica do universo. Esta teor\u00eda supo\u00f1\u00eda \u00e1 Terra inm\u00f3bil e situada no centro do universo, e xirando ao redor dela, en pequenos c\u00edrculos, a L\u00faa. Mercurio, Venus e o Sol, por esta orde, e todo isto debaixo dunha b\u00f3veda de estrelas fixas. Nesta \u00e9poca, pero uns douscentos anos m\u00e1is tarde, destaca tam\u00e9n Hipatia de Alexandr\u00eda, considerada como a primeira muller cient\u00edfica da historia (matem\u00e1tica e fil\u00f3sofa), e unha das derradeiras representantes do neoplatonismo; o seu pensamento filos\u00f3fico (e a s\u00faa negativa a converterse ao cristianismo) suscitou as iras do patriarca de Alexandr\u00eda, Cirilo, de xeito que a astr\u00f3noma foi asasinada por unha turba de cristi\u00e1ns, segundo se di (sen probas) instigados por Cirilo. As\u00ed que o sistema xeoc\u00e9ntrico, \"doutrina oficial\", chegou a converterse practicamente nun dogma, e perdurou at\u00e9 finais da Idade Media, debido \u00e1 grande influencia que exerc\u00edan as concepci\u00f3ns relixiosas, que condenaban -a causa dunha interpretaci\u00f3n literal da Biblia- calquera idea que se afastase do modelo xeoc\u00e9ntrico. Por outra parte, Tolomeo reuniu un cat\u00e1logo con m\u00e1is de 1 000 astros.\nA civilizaci\u00f3n romana realizou escasas achegas \u00e1 ciencia astron\u00f3mica, xa que practicamente se limitou a conservar os co\u00f1ecementos adquiridos. As\u00ed, a obra dos grandes astr\u00f3nomos antigos que acumulaba nas s\u00faas bibliotecas pasaron a Bizancio ou Constantinopla (capital do Imperio romano de Oriente), de onde chegaron \u00e1s mans dos \u00e1rabes.\nA difusi\u00f3n do cristianismo por Europa levou, na Idade Media, a unha indubid\u00e1bel diminuci\u00f3n da observaci\u00f3n astron\u00f3mica, xa que o interese da astronom\u00eda se limitou unicamente a aqueles aspectos que parec\u00edan confirmar os textos b\u00edblicos. S\u00f3 cabe destacar, no s\u00e9culo XII, a publicaci\u00f3n por orde do rei Afonso X o Sabio de Castela das chamadas \"Tablas afonsinas\", que describ\u00edan os supostos cami\u00f1os que percorr\u00edan os astros e se baseaban, tam\u00e9n, en c\u00edrculos de esferas.\nPola contra, a civilizaci\u00f3n musulm\u00e1n tomaba o co\u00f1ecemento do ceo como unha disciplina af\u00edn \u00e1s propias crenzas relixiosas, pois permit\u00eda achar en calquera punto o cami\u00f1o cara \u00e1 Meca, imprescind\u00edbel para realizar as oraci\u00f3ns coti\u00e1s. Os \u00e1rabes destacaron tam\u00e9n pola traduci\u00f3n, recompilaci\u00f3n e difusi\u00f3n dos co\u00f1ecementos astron\u00f3micos gregos e alexandrinos, e pola mellora dos instrumentos de medici\u00f3n e rexistro, como o astrolabio.\nNo Renacemento as crenzas na astronom\u00eda subordin\u00e1ronse ao estudo racional e obxectivo da natureza, establec\u00e9ndose as\u00ed as bases da astronom\u00eda moderna. Isto debeuse en gran parte \u00e1 extraordinaria difusi\u00f3n que tiveron os co\u00f1ecementos cient\u00edficos da antiga Grecia (e non s\u00f3 os de Arist\u00f3teles), que produciu un novo af\u00e1n de investigar e criticar as vellas ideas presentes no medievo.\nO polaco Nicol\u00e1s Cop\u00e9rnico (1473-1543) fixo unha interpretaci\u00f3n do sistema solar completamente diferente dos modelos anteriores (de a\u00ed a expresi\u00f3n \"xiro copernicano\" que empregamos hoxe para dicir que algo cambiou completamente). Segundo o seu \"sistema helioc\u00e9ntrico\" todos os planetas, inclu\u00edda a Terra, xiran ao redor do Sol en \u00f3rbitas circulares, tanto m\u00e1is apresa canto m\u00e1is preto est\u00e1n del. A Terra, ademais de xirar ao redor do Sol, xira sobre si mesma (o que explica o movemento aparente do Sol); e se as estrelas se observan fixas, \u00e9 porque est\u00e1n moi lonxe.\nA obra de Cop\u00e9rnico estimulou unha corrente de observaci\u00f3ns astron\u00f3micas en toda Europa. Este novo auxe da astronom\u00eda e as observaci\u00f3ns frutificou nos traballos de Tycho Brahe (1546-1601) e Johannes Kepler (1571-1630) a cerca da posici\u00f3n do planeta Marte, a reinterpretaci\u00f3n dos movementos dos planetas e a demostraci\u00f3n de que o Sol ocupaba un dos focos da \u00f3rbita el\u00edptica (non circular) de Marte.\nImportantes foron as achegas do ingl\u00e9s Francis Bacon (1561-1626 e o franc\u00e9s Ren\u00e9 Descartes (1596-1650), que mantiveron unha interesante pol\u00e9mica sobre o m\u00e9todo cient\u00edfico. Bacon rexeitou o emprego das matem\u00e1ticas e propugnou abertamente o m\u00e9todo emp\u00edrico. Pola contra, Descates formulou un sistema segundo o cal todo proceso natural se reduce a un proceso f\u00edsico, todo o f\u00edsico a algo mec\u00e1nico, e todo o mec\u00e1nico ao matem\u00e1tico.\nOs cient\u00edficos anteriormente citados sentaron as bases dos descubrimentos que se fixeron xa no s\u00e9culo XVII grazas ao telescopio. Galileo Galilei (1564-1642) foi o primeiro que empregou este instrumento, desenvolvendo un anteollo con capacidade de observaci\u00f3n astron\u00f3mica co que observou \"sombras\" no Sol e mais na L\u00faa, as fases de Venus e descubriu os catro sat\u00e9lites maiores de X\u00fapiter, demostrando deste xeito que existen corpos celestes que non xiran ao redor do Sol. No entanto, as s\u00faas investigaci\u00f3ns foron acollidas con grande hostilidade, especialmente pola Igrexa, o que lle valeu un proceso -e unha condena, pese a s\u00faa retractaci\u00f3n- perante o Tribunal do Santo Oficio (Inquisici\u00f3n).\nTodo este progreso de ciencia culminou, na segunda metade do s\u00e9culo XVII, con \"sir\" Isaac Newton (1642-1727) que ao formular a lei da gravitaci\u00f3n universal, d\u00e1 un empurr\u00f3n final \u00e1s teor\u00edas de Cop\u00e9rnico, quedando as\u00ed as ideas xeoc\u00e9ntricas relegadas \u00e1 historia. Na s\u00faa monumental obra \"Philosophi\u00e6 Naturalis Principia Mathematica\" (\"Principios matem\u00e1ticos da filosof\u00eda da natureza\") defin\u00edanse as leis do movemento, baseadas nos traballos de Kepler e Galileo. Newton perfeccionou os avances na observaci\u00f3n coa construci\u00f3n do primeiro telescopio refractor, que permitiu novos descubrimentos, a fixaci\u00f3n de c\u00e1lculos astron\u00f3micos de gran precisi\u00f3n, e o seu emprego deu lugar \u00e1 fundaci\u00f3n dos observatorios de Par\u00eds e de Greenwich (Londres).\nA partir dese momento, e coa constante mellora dos instrumentos e m\u00e9todos de observaci\u00f3n, foron acad\u00e1ndose novos co\u00f1ecementos que conduciron \u00e1 visi\u00f3n actual do universo. O matem\u00e1tico su\u00edzo Leonhard Euler (1707-1783) perfeccionou o modelo das \u00f3rbitas planetarias e demostrou de que maneira estas cambian de tama\u00f1o e excentricidade segundo a atracci\u00f3n dos demais corpos celestes. O franc\u00e9s Jean Le Rond d'Alembert (1717-1783) estableceu a precesi\u00f3n da Terra, movemento retr\u00f3grado ao redor do polo da ecl\u00edptica, e Joseph Louis Lagrange (1736-1813) e Pierre-Simon de Laplace (1749-1827) fixaron os l\u00edmites das \u00f3rbitas el\u00edpticas. Por outro lado, o alem\u00e1n Carl Friedrich Gauss (1777-1855) atopou un modelo para determinar \u00e1 \u00f3rbita dun planeta.\nO traballo conxunto de varios astr\u00f3nomos permitiu por fin a Laplace integrar os percorridos dos corpos que forman o sistema solar segundo o modelo gravitacional de Newton. Este traballo constitu\u00edu o tratado de \"Mec\u00e1nica celeste\", que se publicou en 1789. Nel, Laplace formulou a teor\u00eda nebular, segundo a cal o Sol e os seus planetas ter\u00edanse orixinado a partir dunha nube de part\u00edculas (nebulosa) que, ao xirar, se contraer\u00eda e elevar\u00eda a s\u00faa temperatura; durante o xiro, desprender\u00edanse fragmentos de materia que, retidos pola forza da gravidade, comezar\u00edan a orbitar ao redor da nube central, precursora do Sol, como precursores dos planetas ser\u00edan estes fragmentos.\nPor estas \u00e9pocas, o astr\u00f3nomo ingl\u00e9s William Herschel (1738-1822) descubriu o planeta Urano, que parec\u00eda estar influ\u00eddo por outro astro, a\u00ednda desco\u00f1ecido. Este astro era o planeta Neptuno, que Urbain Le Verrier (1811-1877) descubrir\u00eda en 1846. Do mesmo xeito, os problemas adicionais suscitados polo percorrido deste planeta resolveunos o norteamericano Percival Lowell (1855-1916) que, en 1915, entreviu a existencia de Plut\u00f3n; este \u00faltimo planeta (que non derradeiro) non veu confirmada a s\u00faa existencia at\u00e9 1930, a\u00ednda que non se puido observar ata 1950.\nA principios do s\u00e9culo XX, o tam\u00e9n norteamericano Edwin Hubble (1889-1953) considerou que o sistema solar estaba integrado nunha grande acumulaci\u00f3n de estrelas, \u00e9 dicir, nunha \"galaxia\", a V\u00eda L\u00e1ctea que, a s\u00faa vez, \u00e9 unha pequena parte do universo, que estar\u00eda constitu\u00eddo por mill\u00f3ns de galaxias. O co\u00f1ecemento humano dos corpos celestes non deixou de ampliarse, e levou ao descubrimento de novas entidades como os qu\u00e1sares ou os buratos negros.\nEvoluci\u00f3n.\nTeor\u00eda sobre a orixe e a formaci\u00f3n do Universo (\"Big Bang\").\nO feito de que o universo estea en expansi\u00f3n der\u00edvase das observaci\u00f3ns do corremento cara ao vermello realizadas na d\u00e9cada de 1920 e que se cuantifican pola lei de Hubble. Ditas observaci\u00f3ns son a predici\u00f3n experimental do modelo de Friedmann-Robertson-Walker, que \u00e9 unha soluci\u00f3n das ecuaci\u00f3ns de campo de Einstein da relatividade xeral, que pred\u00edn o inicio do universo mediante un big bang.\nO \"corremento cara ao vermello\" \u00e9 un fen\u00f3meno observado polos astr\u00f3nomos, que mostra unha relaci\u00f3n directa entre a distancia dun obxecto remoto (como unha galaxia) e a velocidade coa que este se afasta. Se esta expansi\u00f3n foi continua ao longo da vida do universo, ent\u00f3n no pasado estes obxectos distantes que seguen afast\u00e1ndose tiveron que estar unha vez xuntos. Esta idea d\u00e1 p\u00e9 \u00e1 teor\u00eda do \"Big Bang\"; o modelo dominante na cosmolox\u00eda actual.\nDurante a era m\u00e1is temper\u00e1 do \"Big Bang\", crese que o universo era un quente e denso plasma. Segundo avanzou a expansi\u00f3n, a temperatura decreceu ata o punto en que se puideron formar os \u00e1tomos. Naquela \u00e9poca, a enerx\u00eda de fondo desacoplouse da materia e foi libre de viaxar a trav\u00e9s do espazo. A enerx\u00eda remanente continuou arrefri\u00e1ndose ao expandirse o universo e hoxe forma o fondo c\u00f3smico de microondas. Esta radiaci\u00f3n de fondo \u00e9 remarcablemente uniforme en todas as direcci\u00f3ns, circunstancia que os cosm\u00f3logos intentaron explicar como reflexo dun per\u00edodo cedo de inflaci\u00f3n c\u00f3smica despois do \"Big Bang\".\nO exame das pequenas variaci\u00f3ns no fondo da radiaci\u00f3n de microondas proporciona informaci\u00f3n sobre a natureza do universo, inclu\u00edndo a idade e composici\u00f3n. A idade do universo desde o \"Big Bang\", de acordo \u00e1 informaci\u00f3n actual proporcionada polo WMAP da NASA, est\u00edmase nuns 13.700 mill\u00f3ns de anos, cunha marxe de erro dun 1% (137 mill\u00f3ns de anos). Outros m\u00e9todos de estimaci\u00f3n ofrecen diferentes rangos de idade, desde 11.000 mill\u00f3ns a 20.000 mill\u00f3ns.\nSopa Primixenia.\nAta fai pouco, a primeira cent\u00e9sima de segundo era m\u00e1is ben un misterio, impedindo os cient\u00edficos describir exactamente como era o universo. Os novos experimentos no RHIC (\"Relativistic Heavy Ion Collider\"), no Brookhaven National Laboratory, proporcionaron aos f\u00edsicos unha luz nesta cortina de alta enerx\u00eda, de tal xeito que poden observar directamente os tipos de comportamento que poden tomar lugar nese instante.\nNestas enerx\u00edas, os quarks que compo\u00f1en os prot\u00f3ns e os neutr\u00f3ns non estaban xuntos, e unha mestura densa superquente de quarks e glu\u00f3ns, con alg\u00fans electr\u00f3ns, era todo o que pod\u00eda existir nos microsegundos anteriores a que se arrefriasen o suficiente para formar o tipo de part\u00edculas de materia que observamos hoxe en d\u00eda.\nProtogalaxias.\nOs r\u00e1pidos avances acerca do que pasou logo da existencia da materia achegan moita informaci\u00f3n sobre a formaci\u00f3n das galaxias. Crese que as primeiras galaxias eran d\u00e9biles \"galaxias ananas\" que emit\u00edan tanta radiaci\u00f3n que separar\u00edan os \u00e1tomos gaseosos dos seus electr\u00f3ns. Este gas, \u00e1 s\u00faa vez, est\u00e1base quentando e expandindo, e ti\u00f1a a posibilidade de obter a masa necesaria para formar as grandes galaxias que co\u00f1ecemos hoxe en d\u00eda.\nDestino derradeiro.\nO destino final do universo ten diversos modelos que explican o que suceder\u00e1 en funci\u00f3n de diversos par\u00e1metros e observaci\u00f3ns. A continuaci\u00f3n expl\u00edcanse os modelos fundamentais m\u00e1is aceptados:\n\"Big Crunch\" ou a Grande Implosi\u00f3n.\n\u00c9 posible que o inmenso aro que rodeaba \u00e1s galaxias sexa unha forma de materia que resulta invisible desde a Terra. Esta materia escura talvez constit\u00faa o 91% de todo o que hai no universo (21% da masa do Universo observable e 70% da enerx\u00eda escura.).\nSe o universo \u00e9 suficientemente denso, \u00e9 posible que a forza gravitatoria de toda esa materia poida finalmente deter a expansi\u00f3n inicial, de tal xeito que o universo volver\u00eda contraerse, as galaxias empezar\u00edan a retroceder, e co tempo colidir\u00edan entre si. A temperatura elevar\u00edase, e o universo precipitar\u00edase cara a un destino catastr\u00f3fico no que quedar\u00eda reducido novamente a un punto.\nAlg\u00fans f\u00edsicos especularon que despois se formar\u00eda outro universo, nese caso repetir\u00edase o proceso. A esta teor\u00eda co\u00f1ec\u00e9sella como a teor\u00eda do universo oscilante.\nHoxe en d\u00eda esta hip\u00f3tese parece incorrecta, pois \u00e1 luz dos \u00faltimos datos experimentais, o Universo estase expandindo cada vez m\u00e1is r\u00e1pido.\n\"Big Rip\" ou Gran Desgarramento.\nO Gran Desgarramento ou Teor\u00eda da Eterna Expansi\u00f3n, chamado en ingl\u00e9s Big Rip, \u00e9 unha hip\u00f3tese cosmol\u00f3xica, presentada en 2003 por primeira vez, sobre o destino \u00faltimo do universo. Este posible destino final do universo depende da cantidade de enerx\u00eda escura existente no Universo. Se o universo cont\u00e9n suficiente enerx\u00eda escura, poder\u00eda acabar nun desgarramento de toda a materia.\nO valor clave \u00e9 \"w\", a raz\u00f3n entre a presi\u00f3n da enerx\u00eda escura e a s\u00faa densidade enerx\u00e9tica. A \"w\" &lt; -1, o universo acabar\u00eda por ser desgarrado. Primeiro, as galaxias separar\u00edanse entre si, daquela a gravidade ser\u00eda demasiado d\u00e9bil para manter integrada cada galaxia. Os sistemas planetarios perder\u00edan a s\u00faa cohesi\u00f3n gravitatoria. Nos \u00faltimos minutos, desbarataranse estrelas e planetas, e os \u00e1tomos ser\u00e1n destru\u00eddos.\nOs autores desta hip\u00f3tese calculan que o fin do tempo ocorrer\u00eda aproximadamente 3,5\u00d71010 anos despois do Big Bang, \u00e9 dicir, dentro de 2,0\u00d71010 anos.\nUnha modificaci\u00f3n desta teor\u00eda denominada \"Big Freeze\", a\u00ednda que pouco aceptada, afirma que o universo continuar\u00eda a s\u00faa expansi\u00f3n sen provocar un \"Big Rip\".\nDescrici\u00f3n f\u00edsica.\nTama\u00f1o.\nMoi pouco se co\u00f1ece con certeza sobre o tama\u00f1o do universo. Pode ter unha lonxitude de bill\u00f3ns de anos luz ou ata ter un tama\u00f1o infinito. Un artigo de 2003 di establecer unha cota inferior de 24 gigaparsecs (78.000 mill\u00f3ns de anos luz) para o tama\u00f1o do universo, pero non hai ningunha raz\u00f3n para crer que esta cota est\u00e1 dalg\u00fan xeito moi axustada \"(V\u00e9xase forma do universo)\".\npero hai distintas teses do tama\u00f1o; unha delas \u00e9 que hai varios universos, outra \u00e9 que o universo \u00e9 infinito\nO universo \"observable\" (ou \"visible\"), que consiste en toda a materia e enerx\u00eda que pod\u00eda habernos afectado desde o \"Big Bang\" dada a limitaci\u00f3n da velocidade da luz, \u00e9 certamente finito. A distancia com\u00f3vil ao extremo do universo visible rolda os 46.500 mill\u00f3ns de anos luz en todas as direcci\u00f3ns desde a Terra. As\u00ed, o universo visible p\u00f3dese considerar como unha esfera perfecta coa Terra no centro, e un di\u00e1metro duns 93.000 mill\u00f3ns de anos luz. Hai que notar que moitas fontes publicaron unha ampla variedade de cifras incorrectas para o tama\u00f1o do universo visible: desde 13.700 ata 180.000 mill\u00f3ns de anos luz. \"(V\u00e9xase universo observable)\".\nNo Universo as distancias que separan os astros son tan grandes que, se quixeramos expresala en metros, teriamos que utilizar cifras moi grandes. Debido a iso, util\u00edzase como unidade de lonxitude o ano luz, que corresponde \u00e1 distancia que percorre a luz nun ano.\nHoxe en d\u00eda, o modelo de universo m\u00e1is comunmente aceptado \u00e9 o proposto por Albert Einstein na s\u00faa Relatividade Xeral, na que prop\u00f3n un universo \"finito pero ilimitado\", \u00e9 dicir, que malia ter un volume medible non ten l\u00edmites, de forma an\u00e1loga \u00e1 superficie dunha esfera, que \u00e9 medible pero ilimitada.\nForma.\nUnha pregunta importante aberta en cosmolox\u00eda \u00e9 a forma do universo. Matematicamente, que 3-variedades representan mellor a parte espacial do universo?\nSe o universo \u00e9 espacialmente \"plano\", desco\u00f1\u00e9cese se as regras da xeometr\u00eda euclidiana ser\u00e1n v\u00e1lidas a maior escala. Hoxe en d\u00eda moitos cosm\u00f3logos cren que o Universo observable est\u00e1 moi preto de ser espacialmente plano, con engurras locais onde os obxectos masivos distorsionan o espazo-tempo, da mesma forma que a superficie dun lago \u00e9 case plana. Esta opini\u00f3n foi reforzada polos \u00faltimos datos do WMAP, mirando cara \u00e1s \"oscilaci\u00f3ns ac\u00fasticas\" das variaci\u00f3ns de temperatura na radiaci\u00f3n de fondo de microondas.\nPor outra banda, desco\u00f1\u00e9cese se o universo \u00e9 conexo. O universo non ten cotas espaciais de acordo ao modelo est\u00e1ndar do Big Bang, pero con todo debe ser espacialmente finito (compacto). Isto p\u00f3dese comprender utilizando unha analox\u00eda en d\u00faas dimensi\u00f3ns: a superficie dunha esfera non ten l\u00edmite, pero non ten unha \u00e1rea infinita. \u00c9 unha superficie de d\u00faas dimensi\u00f3ns con curvatura constante nunha terceira dimensi\u00f3n. A 3-esfera \u00e9 un equivalente en tres dimensi\u00f3ns no que as tres dimensi\u00f3ns est\u00e1n constantemente curvadas nunha cuarta.\nSe o universo fose compacto e sen cotas, ser\u00eda posible, logo de viaxar unha distancia suficiente, volver ao momento de partida. As\u00ed, a luz das estrelas e galaxias poder\u00eda pasar a trav\u00e9s do universo observable m\u00e1is dunha vez. Se o universo fose multiplemente conexo e suficientemente pequeno (e dun tama\u00f1o apropiado, talvez complexo) ent\u00f3n posiblemente poder\u00edase ver unha ou varias veces ao redor del nalgunha (ou todas) direcci\u00f3ns. A\u00ednda que esta posibilidade non foi descartada, os resultados das \u00faltimas investigaci\u00f3ns da radiaci\u00f3n de fondo de microondas fan que isto pareza improbable.\nCor.\n Caf\u00e9 cortado c\u00f3smico, a cor do universo.\nHistoricamente creuse que o Universo \u00e9 de cor negra, pois \u00e9 o que observamos ao momento de mirar ao ceo nas noites despexadas. En 2002, con todo, os astr\u00f3nomos Karl Glazebrook e Ivan Baldry afirmaron nun artigo cient\u00edfico que o universo en realidade \u00e9 dunha cor que decidiron chamar caf\u00e9 cortado c\u00f3smico. Este estudo baseouse na medici\u00f3n do rango espectral da luz proveniente dun gran volume do Universo, sintetizando a informaci\u00f3n proporcionada por un total de m\u00e1is de 200.000 galaxias\nHomoxeneidade e isotrop\u00eda.\nMentres que a estrutura est\u00e1 considerablemente fractalizada a nivel local (ordenada nunha xerarqu\u00eda de acio), nas ordes m\u00e1is altas de distancia o universo \u00e9 moi homox\u00e9neo. A estas escalas a densidade do universo \u00e9 moi uniforme, e non hai unha direcci\u00f3n preferida ou significativamente asim\u00e9trica no universo. Esta homoxeneidade e isotrop\u00eda \u00e9 un requisito da M\u00e9trica de Friedman-Lema\u00eetre-Robertson-Walker empregada nos modelos cosmol\u00f3xicos modernos.\nA cuesti\u00f3n da anisotrop\u00eda no universo primixenio foi significativamente contestada polo WMAP, que buscou flutuaci\u00f3ns na intensidade do fondo de microondas. As medidas desta anisotrop\u00eda proporcionaron informaci\u00f3n \u00fatil e restrici\u00f3ns sobre a evoluci\u00f3n do Universo. Na actualidae (2020) consid\u00e9rase posible que a expansi\u00f3n do universo non sexa is\u00f3tropa.\nAta o l\u00edmite da potencia de observaci\u00f3n dos instrumentos astron\u00f3micos, os obxectos irradian e absorben a enerx\u00eda de acordo \u00e1s mesmas leis f\u00edsicas a como o fan en nosa propia galaxia. Base\u00e1ndose nisto, crese que as mesmas leis e constantes f\u00edsicas son universalmente aplicables a trav\u00e9s de todo o universo observable. Non se atopou ningunha proba confirmada que mostre que as constantes f\u00edsicas var\u00eden desde o \"Big Bang\".\nComposici\u00f3n.\nO universo observable actual parece ter un espazo-tempo xeometricamente plano, contendo unha densidade masa-enerx\u00eda equivalente a 9,9 \u00d7 10\u221230 gramos por cent\u00edmetro c\u00fabico. Os constitu\u00edntes primarios parecen consistir nun 73 % de enerx\u00eda escura, 23 % de materia escura fr\u00eda e un 4 % de \u00e1tomos. As\u00ed, a densidade dos \u00e1tomos equivaler\u00eda a un n\u00facleo de hidr\u00f3xeno sinxelo por cada catro metros c\u00fabicos de volume. A natureza exacta da enerx\u00eda escura e a materia escura fr\u00eda segue sendo un misterio. Hoxe en d\u00eda especulase con que o neutrino, (unha part\u00edcula moi abundante no universo), te\u00f1a, a\u00ednda que m\u00ednima, unha masa. De comprobarse este feito, poder\u00eda significar que a enerx\u00eda e a materia escura non existen.\nDurante as primeiras fases do \"Big Bang\", crese que se formaron as mesmas cantidades de materia e antimateria. Materia e antimateria deber\u00edan eliminarse mutuamente ao entrar en contacto, polo que a actual existencia de materia (e a ausencia de antimateria) sup\u00f3n unha violaci\u00f3n da simetr\u00eda CP, polo que pode ser que as part\u00edculas e as antipart\u00edculas non te\u00f1an propiedades exactamente iguais ou sim\u00e9tricas, ou poida que simplemente as leis f\u00edsicas que rexen o universo favorezan a supervivencia da materia fronte \u00e1 antimateria.\nNeste mesmo sentido, tam\u00e9n se suxeriu que quizais a materia escura sexa a causante da bariox\u00e9nese ao interactuar de distinta forma coa materia que coa antimateria.\nAntes da formaci\u00f3n das primeiras estrelas, a composici\u00f3n qu\u00edmica do universo consist\u00eda primariamente en hidr\u00f3xeno (75 % da masa total), cunha suma menor de helio-4 (4He) (24 % da masa total) e o resto doutros elementos. Unha pequena porci\u00f3n destes elementos estaba na forma do is\u00f3topo deuterio (\u00b2H), helio-3 (\u00b3He) e litio (7Li). A materia interestelar das galaxias foi enriquecida sen cesar por elementos m\u00e1is pesados, xerados por procesos de fusi\u00f3n na estrelas, e diseminados como resultado das explosi\u00f3ns de supernovas, os ventos estelares e a expulsi\u00f3n da cuberta exterior de estrelas maduras.\nO \"Big Bang\" deixou detr\u00e1s un fluxo de fondo de fot\u00f3ns e neutrinos. A temperatura da radiaci\u00f3n de fondo decreceu sen cesar coa expansi\u00f3n do universo e agora fundamentalmente consiste na enerx\u00eda de microondas equivalente a unha temperatura de 2'725 K. A densidade do fondo de neutrinos actual \u00e9 sobre 150 por cent\u00edmetro c\u00fabico.\nEstrutura cu\u00e1ntica.\nSegundo a f\u00edsica moderna, o Universo \u00e9 un sistema cu\u00e1ntico illado, un campo unificado de ondas que entra en decoherencia ao titor da observaci\u00f3n ou medici\u00f3n. En tal virtude, en \u00faltima instancia, a contorna do Universo ser\u00eda non local e non determinista.\nMultiversos.\nOs cosm\u00f3logos te\u00f3ricos estudan modelos do conxunto espazo-tempo que estean conectados, e buscan modelos que sexan consistentes cos modelos f\u00edsicos cosmol\u00f3xicos do espazo-tempo na escala do universo observable. Con todo, recentemente tomaron forza teor\u00edas que contemplan a posibilidade de \"multiversos\" ou varios universos coexistindo simultaneamente. Segundo a recentemente enunciada teor\u00eda de multiexplosi\u00f3ns pret\u00e9ndese dar explicaci\u00f3n a este aspecto, po\u00f1endo en relevo unha posible convivencia de universos nun mesmo espazo.\nO universo, unha ilusi\u00f3n?\nCient\u00edficos do King's College de Londres lograron recrear as condici\u00f3ns inmediatamente seguidas ao Big Bang a trav\u00e9s do co\u00f1ecemento adquirido durante dous anos da part\u00edcula de Higgs e chegaron \u00e1 conclusi\u00f3n de que, posiblemente, o universo colapsou, ata deixar de existir case axi\u00f1a que cando empezou, o que suscita a idea de que todo o que vemos non existe e s\u00f3 \u00e9 o pasado dos astros.\nEstruturas agregadas do universo.\nAs galaxias.\nA grande escala, o universo est\u00e1 formado por galaxias e agrupaci\u00f3ns de galaxias. As galaxias son agrupaci\u00f3ns masivas de estrelas, e son as estruturas m\u00e1is grandes nas que se organiza a materia no universo. A trav\u00e9s do telescopio manif\u00e9stanse como manchas luminosas de diferentes formas. \u00c1 hora de clasificalas, os cient\u00edficos distinguen entre as galaxias do Grupo Local, composto polas trinta galaxias m\u00e1is pr\u00f3ximas e \u00e1s que est\u00e1 unida gravitacionalmente a nosa galaxia (a V\u00eda L\u00e1ctea), e todas as demais galaxias, \u00e1s que chaman \"galaxias exteriores\".\nAs galaxias est\u00e1n distribu\u00eddas por todo o universo e presentan caracter\u00edsticas moi diversas, tanto no que respecta \u00e1 s\u00faa configuraci\u00f3n como \u00e1 s\u00faa antig\u00fcidade. As m\u00e1is pequenas abarcan ao redor de 3000\u00a0mill\u00f3ns de estrelas, e as galaxias de maior tama\u00f1o poden chegar a abarcar m\u00e1is dun bill\u00f3n de astros. Estas \u00faltimas poden ter un di\u00e1metro de 170\u00a0000\u00a0anos\u00a0luz, mentres que as primeiras non adoitan exceder dos 6000\u00a0anos\u00a0luz.\nAdemais de estrelas e as s\u00faas astros asociados (planetas, asteroides etc...), as galaxias conte\u00f1en tam\u00e9n materia interestelar, constitu\u00edda por po e gas nunha proporci\u00f3n que varia entre o 1 e o 10 % da s\u00faa masa.\nEst\u00edmase que o universo pode estar constitu\u00eddo por uns 100\u00a0000\u00a0mill\u00f3ns de galaxias, a\u00ednda que estas cifras var\u00edan en funci\u00f3n dos diferentes estudos.\nFormas de galaxias.\nA crecente potencia dos telescopios, que permite observaci\u00f3ns cada vez m\u00e1is detalladas dos distintos elementos do universo, fixo posible unha clasificaci\u00f3n das galaxias pola s\u00faa forma. Establec\u00e9ronse as\u00ed catro tipos distintos: galaxias el\u00edpticas, espirais, espirais barradas e irregulares.\nGalaxias el\u00edpticas.\nEn forma de elipse ou de esferoide, caracter\u00edzanse por carecer dunha estrutura interna definida e por presentar moi pouca materia interestelar. Consid\u00e9ranse as m\u00e1is antigas do universo, xa que as s\u00faas estrelas son vellas e at\u00f3panse nunha fase moi avanzada da s\u00faa evoluci\u00f3n.\nGalaxias lenticulares.\nAs galaxias deste tipo foron no seu momento galaxias espirais, pero consumiron ou perderon gran parte de materia interestelar, polo que hoxe carecen de brazos espirais e s\u00f3 presenta o seu n\u00facleo. A\u00ednda que \u00e1s veces existe certa cantidade de materia interestelar, sobre todo po, que se agrupa en forma de disco ao redor desta. Estas galaxias constit\u00faen ao redor do 3 % das galaxias do universo.\nGalaxias espirais.\nEst\u00e1n constitu\u00eddas por un n\u00facleo central e dous ou m\u00e1is brazos en espiral, que parten do n\u00facleo. Este \u00e1chase formada por multitude de estrelas e apenas ten materia interestelar, mentres que nos brazos abunda a materia interestelar e ten gran cantidade de estrelas novas, que son moi brillantes. Ao redor do 75\u00a0% das galaxias do universo son deste tipo.\nGalaxia espiral barrada.\n\u00c9 un subtipo de galaxia espiral, caracterizados pola presenza dunha barra central da que tipicamente parten dous brazos espirais. Este tipo de galaxias constit\u00faen unha fracci\u00f3n importante do total de galaxias espirais. A V\u00eda L\u00e1ctea \u00e9 unha galaxia espiral barrada.\nGalaxias irregulares.\nEste tipo de galaxias incl\u00faen unha gran diversidade de galaxias, cuxas configuraci\u00f3ns non responden as tres formas anteriores, a\u00ednda que te\u00f1en en com\u00fan algunhas caracter\u00edsticas, como a de ser case todas pequenas e conter unha gran porcentaxe de materia interestelar. Calc\u00falase que son irregulares ao redor do 5\u00a0% das galaxias do universo.\nA V\u00eda L\u00e1ctea.\nA V\u00eda L\u00e1ctea \u00e9 nosa galaxia. Segundo as observaci\u00f3ns, pos\u00fae unha masa de 1012 masas solares e \u00e9 de tipo espiral barrada. Cun di\u00e1metro medio duns 100\u00a0000 anos luz calc\u00falase que cont\u00e9n uns 200\u00a0000 mill\u00f3ns de estrelas, entre as cales se atopa o Sol. A distancia desde o Sol ao centro da galaxia \u00e9 de ao redor de 27\u00a0700 anos luz (8,5\u00a0kpc)\nA primeira ollada, obs\u00e9rvase como un ronsel esbrancuxado de forma el\u00edptica, que se pode distinguir nas noites despexadas. O que non se aprecian son os seus brazos espirais, nun dos cales, o chamado brazo de Ori\u00f3n, est\u00e1 situado o noso sistema solar, e polo tanto a Terra.\nO n\u00facleo central da galaxia presenta un espesor uniforme en todos os seus puntos, ag\u00e1s no centro, onde existe un grande avultamento cun grosor m\u00e1ximo de 16\u00a0000 anos luz e cun grosor medio de 6000 anos luz.\nTodas as estrelas e a materia interestelar que cont\u00e9n a V\u00eda L\u00e1ctea, tanto no n\u00facleo central como nos brazos, est\u00e1n situadas dentro dun disco de 100\u00a0000 anos luz de di\u00e1metro, que vira sobre o seu eixo a unha velocidade lineal superior aos 216\u00a0km/s."}
{"id": "1744", "revid": "23204", "url": "https://gl.wikipedia.org/wiki?curid=1744", "title": "1565", "text": "Outros.\nHistoria ano a ano"}
{"id": "1745", "revid": "12452", "url": "https://gl.wikipedia.org/wiki?curid=1745", "title": "Rio de Janeiro", "text": ""}
{"id": "1748", "revid": "6058281", "url": "https://gl.wikipedia.org/wiki?curid=1748", "title": "Lenda", "text": "Unha lenda \u00e9 unha narraci\u00f3n, oral ou escrita, de aparencia hist\u00f3rica pero cunha maior ou menor porporci\u00f3n de elementos fant\u00e1sticos de tipo mitol\u00f3xico ou imaxinativo. A diferenza dun conto, unha lenda ten un car\u00e1cter m\u00e1is trascendente ao transmitir a cosmovisi\u00f3n dun grupo humano que funciona como mito pero que ten unha localizaci\u00f3n espacial e a mi\u00fado tam\u00e9n temporal.\nDescrici\u00f3n.\nUnha \"lenda\" est\u00e1 xeralmente relacionada cunha persoa ou unha comunidade, ou cun monumento, un lugar ou un acontecemento, do cal se pretende explicar a orixe (lendas etiol\u00f3xicas). A mi\u00fado agr\u00fapanse en ciclos arredor dun deses temas. Por exemplo, o Ciclo Art\u00farico, ou o ciclo de lendas arredor de Robin Hood, do Cid Campeador etc.\nConte\u00f1en case sempre un n\u00facleo basicamente hist\u00f3rico, ampliado en maior ou menor grao con episodios imaxinativos. A aparici\u00f3n dos mesmos pode depender de motivaci\u00f3ns involuntarias, como erros, malas interpretaci\u00f3ns (a chamada \"etimolox\u00eda popular\", por exemplo) ou esaxeraci\u00f3ns, ou ben da acci\u00f3n consciente dunha ou m\u00e1is persoas que, por raz\u00f3ns interesadas ou puramente est\u00e9ticas, desenvolven o embri\u00f3n orixinal.\nCando unha lenda presenta elementos tomados doutras lendas falamos de \"contaminaci\u00f3n\".\nGalicia.\nOs investigadores do Seminario de Estudos Galegos foron os primeiros en estudar cientificamente as lendas galegas. Seguindo o seu ronsel traballaron outros investigadores como Leandro Carr\u00e9, Enrique Chao Espi\u00f1a e Xes\u00fas Taboada Chivite.\nVicente Risco realizou unha clasificaci\u00f3n das lendas galegas en tres tipos principais, as de car\u00e1cter etiol\u00f3xico, aquelas destinadas a explicar a orixe dun feito ou dunha cousa; as de car\u00e1cter haxiogr\u00e1fico, aquelas que fan referencia a alg\u00fan feito lendario da Virxe ou dos santos; e por \u00faltimo as de car\u00e1cter hist\u00f3rico.\nLendas dos mouros.\nCrese que a existencia de numerosas lendas atribu\u00eddas a mouros, do mesmo xeito que a atribuci\u00f3n de construci\u00f3ns megal\u00edticas aos mouros, procede da acepci\u00f3n antiga de mouro con \"pag\u00e1n\". No caso das construci\u00f3ns megal\u00edticas \u00e9 claro que non se refere aos mouros invasores da Pen\u00ednsula, dada a falta de coexistencia hist\u00f3rica algunha entre tal invasi\u00f3n e os meg\u00e1litos.\nDinos \"Francisco Martins Sarmento\": "}
{"id": "1750", "revid": "5863", "url": "https://gl.wikipedia.org/wiki?curid=1750", "title": "Santander, Colombia", "text": "Santander \u00e9 un dos 32 departamentos de Colombia, situado no nororiente do pa\u00eds na rexi\u00f3n natural andina. A s\u00faa capital \u00e9 Bucaramanga. Limita ao norte cos departamentos de Norte de Santander, Cesar e Bol\u00edvar, ao oeste con Antioquia, ao sur con Boyac\u00e1 e ao leste con Boyac\u00e1 e Norte de Santander.\nEst\u00e1 conformado por 87 municipios, agrupados en seis provincias reorganizadas en oito n\u00facleos de desenvolvemento provincial denominados: \nEn 2004 institucionalizouse o 13 de maio como d\u00eda da \"santandereanidade\"."}
{"id": "1755", "revid": "23204", "url": "https://gl.wikipedia.org/wiki?curid=1755", "title": "Andorra", "text": "Andorra, oficialmente Principado de Andorra (en catal\u00e1n: \"Principat d'Andorra\"), \u00e9 un estado soberano sen sa\u00edda ao mar, situado nos Pireneos entre Espa\u00f1a e Francia, limitando coa comunidade aut\u00f3noma de Catalu\u00f1a ao sur e cos departamentos franceses de Pireneos Orientais e Ari\u00e8ge ao norte. O Principado de Andorra \u00e9 o sexto pa\u00eds m\u00e1is pequeno de Europa cunha superficie de 468\u00a0km\u00b2 e unha poboaci\u00f3n estimada de 88.815 habitantes en 2009.. A s\u00faa capital \u00e9 Andorra la Vella e a s\u00faa lingua oficial o catal\u00e1n, a\u00ednda que tam\u00e9n se falan de xeito com\u00fan o castel\u00e1n, o franc\u00e9s e o portugu\u00e9s.\nO Principado foi fundado en 1278, e a s\u00faa soberan\u00eda est\u00e1 compartida entre o Presidente da Rep\u00fablica Francesa e o Bispo de Urgell. \u00c9 unha naci\u00f3n pr\u00f3spera debido sobre todo \u00e1 s\u00faa industria tur\u00edstica, que serve a uns 10,2 mill\u00f3ns de visitantes ao ano, e polo seu status de para\u00edso fiscal. Non \u00e9 membro da Uni\u00f3n Europea, a\u00ednda que o euro \u00e9 a s\u00faa divisa de facto. Durante moito tempo pobre e illado, acadou unha notable prosperidade desde a segunda guerra mundial e hoxe os andorranos pos\u00faen a segunda esperanza de vida ao nacer m\u00e1is alta do mundo con 85 anos.\nEtimolox\u00eda.\nA orixe da palabra \"Andorra\" \u00e9 desco\u00f1ecida, a\u00ednda que hai diversas teor\u00edas que tentan explicala. Unha primeira teor\u00eda suxire que Andorra poder\u00eda derivar do \u00e1rabe \"al-Darra\", cuxo significado \u00e9 \"fraga\", xa que cando os sarracenos invadiron parte da Pen\u00ednsula Ib\u00e9rica, os vales dos Pireneos estaban formados por grandes extensi\u00f3ns de fragas. Ademais outros pobos, de rexi\u00f3ns tam\u00e9n dominadas polos musulm\u00e1ns, recibiron esta denominaci\u00f3n.\nOutras teor\u00edas suxiren que deriva do termo navarro \"Andurrial\", que significa \"terra cuberta de arbustos\". Doutra banda, a etimolox\u00eda popular afirma que Carlomagno nomeara a rexi\u00f3n en referencia ao val b\u00edblico canaanita de Endor ou Andor, onde os madianitas foran derrotados.\nHistoria.\nNa Idade Media, os vales de Andorra pertenc\u00edan ao condado de Urgell. Coa expansi\u00f3n deste condado cara ao sur (Mur, \u00c0ger, Ponts, Balaguer, Guissona, Agramunt etc.), onde hab\u00eda terreos m\u00e1is f\u00e9rtiles, as zonas monta\u00f1osas deixaron de ter interese para o conde. O bispado cedeu en feudo este territorio ao Vizcondado de Castellb\u00f3. Por medio de enlaces matrimoniais, os seus dominios pasaron a mans do condado de Foix. A partir de aqu\u00ed, Andorra ser\u00e1 un cose\u00f1or\u00edo: o bispo de Urgell e o conde de Foix. Durante o s\u00e9culo XIII, asinaron os \"Pareatges\", documentos que fixan os l\u00edmites do poder de cada cose\u00f1or. O conde de Foix ir\u00e1 adquirindo poder (Bearn, Reino de Navarra e de a\u00ed o Reino de Francia). Desde ent\u00f3n, os xefes de Estado ser\u00e1n o Bispo de Urgell e o rei de Francia (hoxe, o presidente da Rep\u00fablica francesa).\nTal estrutura chegar\u00e1 ata os nosos d\u00edas, o que permitiu que Andorra conserve a s\u00faa independencia (ag\u00e1s por un pequeno per\u00edodo de anexi\u00f3n directa a Francia por Napole\u00f3n) ata a actualidade. O \u00fanico per\u00edodo hist\u00f3rico no cal Andorra non dependeu de ning\u00fan outro estado foron uns poucos d\u00edas en 1934 nos cales o bar\u00f3n de Orange, un ruso chamado Boris de Skossyreff, coroouse rei de Andorra e, en apenas 9 d\u00edas, proclamou unha constituci\u00f3n, un bolet\u00edn oficial e varios decretos, ademais de declararlle a guerra ao copr\u00edncipe episcopal, o bispo de Urgell, que conseguiu botar ao \"monarca\" enviando a un grupo de gardas civ\u00eds. A guerra civil espa\u00f1ola e a consecuente vitoria dos nacionalistas de Franco, ademais do estoupido da segunda guerra mundial e a invasi\u00f3n de Francia por parte dos alem\u00e1ns de Hitler, deixaron a Andorra nunha dif\u00edcil tesitura. Andorra foi amparada polo Goberno de Vichy dirixido polo Mariscal Pet\u00e2in, pero cando este foi deposto polos nazis e Hitler ordenou a invasi\u00f3n de toda Francia, Andorra viviu un dos seus momentos m\u00e1is escuros. Por unha banda das s\u00faas fronteiras o goberno totalitario de Hitler e pola outra a ditadura ultra-nacionalista de Francisco Franco. Debido \u00e1 s\u00faa pol\u00edtica de neutralidade pasou desapercibida durante estes conflitos. Con todo tivo que simpatizar forzadamente coas potencias fascistas para evitar unha invasi\u00f3n.\nSimbolox\u00eda.\nEscudo.\nO escudo do Principado de Andorra, cuxo lema \u00e9 \"Virtus Unita Fortior\" (\"A uni\u00f3n fai a forza\") componse por catro casas (2 por cada Copr\u00edncipe).\nBandeira.\nA bandeira de Andorra adoptouse oficialmente en 1866, componse de tres franxas verticais en azul, amarelo e vermello. No centro m\u00f3strase o escudo de Andorra, para diferenciala das bandeiras de Moldavia, Chad e Roman\u00eda.\nHimno.\nA letra do himno, titulado \"El gran Carlemany\", escribiuna Joan Benlloch i Viv\u00f3 e a m\u00fasica foi composta por Enric Marfany Bons. O himno adoptouse oficialmente en 1914 e interpretouse por primeira vez o 8 de setembro de 1921.\nGoberno e pol\u00edtica.\nAndorra \u00e9 un co-principado parlamentario constitucional. A Constituci\u00f3n de Andorra aprobouse o 14 de marzo de 1993.\nA xefatura do Estado recae nos copr\u00edncipes, o bispo de La Seu d'Urgell e o presidente da Rep\u00fablica Francesa (a Rep\u00fablica Francesa \u00e9 a \"herdeira do Conde de Foix\"), representados respectivamente por Joan Enric Vives i Sic\u00edlia (dende maio de 2003) e Emmanuel Macron.\nO Consello Xeral (\"Consell General\") \u00e9 o \u00f3rgano lexislativo e tr\u00e1tase dun parlamento unicameral de representaci\u00f3n mixta e paritaria da poboaci\u00f3n nacional e das sete parroquias, composto por 28 membros elixidos cada catro anos.\nO Goberno \u00e9 o \u00f3rgano executivo. Actualmente est\u00e1 composto polo presidente do goberno, Xavier Espot, elixido polo Consello Xeral, e once ministros.\nOs \"Comuns\" son \u00f3rganos de representaci\u00f3n e administraci\u00f3n civil das parroquias, similares aos municipios.\nOrganizaci\u00f3n pol\u00edtico-administrativa.\nAndorra est\u00e1 dividida territorialmente en sete parroquias cuxa orde protocolaria \u00e9:\n\u00c1 s\u00faa vez, as parroquias de Ordino, La Massana e Sant Juli\u00e0 de L\u00f2ria est\u00e1n divididas en \"quarts\" e a de Canillo en \"ve\u00efnats\" (\"veci\u00f1anzas\"). Ademais non se descarta a posibilidade de que El Pas de la Casa, que actualmente forma parte da parroquia de Encamp, constit\u00faa alg\u00fan d\u00eda a oitava parroquia.\nXustiza.\nO sistema xudicial est\u00e1 composto pola Batllia de Andorra (\"Batllia d'Andorra\"), o Tribunal de Cortes (\"Tribunal de Corts\"), o Tribunal Superior de Xustiza de Andorra (\"Tribunal Superior de Just\u00edcia d'Andorra\"), o Consello Superior da Xustiza (\"Consell Superior da Just\u00edcia\") e o Tribunal Constitucional (\"Tribunal Constitucional\").\nA Batllia de Andorra xulga, en primeira instancia, os delitos menores e contravenci\u00f3ns penais as\u00ed como os litixios civ\u00eds e administrativos. O Tribunal de Cortes dirime, en primeira instancia, sobre os delitos maiores e, en apelaci\u00f3n, os recursos contra as sentenzas ditadas polo Tribunal de Batlles. O Tribunal Superior de Xustiza de Andorra est\u00e1 composto por un presidente e oito maxistrados designados polo Consello Superior da Xustiza con competencias sobre asuntos civ\u00eds, administrativos e penais. O Consello Superior da Xustiza, como \u00f3rgano de representaci\u00f3n, goberno e administraci\u00f3n do poder xudicial, vea pola independencia e bo funcionamento da xustiza. Finalmente o Tribunal Constitucional \u00e9 o encargado de interpretar a Constituci\u00f3n andorrana, as\u00ed como decidir sobre a adecuaci\u00f3n das restantes leis a esta, e componse de catro maxistrados.\nXeograf\u00eda.\nA superficie de Andorra \u00e9 de 468\u00a0km\u00b2 e a s\u00faa poboaci\u00f3n de 81.222 habitantes (ano 2006). A s\u00faa capital \u00e9 Andorra la Vella que ten m\u00e1is de 20.000 habitantes.\n\u00c9 un pa\u00eds monta\u00f1oso, con 65 picos de m\u00e1is de 2.500 m de altitude. A monta\u00f1a m\u00e1is alta \u00e9 o pico de Comapedrosa con 2.946 m.\nDisp\u00f3n de grandes recursos h\u00eddricos: catro r\u00edos (o Valira do Norte, o Valira de Oriente, o Madriu e o Gran Valira) e fontes de auga termal (na parroquia de Escaldes-Engordany).\nO clima \u00e9 o propio da monta\u00f1a pirenaica: suave no ver\u00e1n e moi fr\u00edo no inverno, con abundantes precipitaci\u00f3ns ao longo de todo o ano.\nEconom\u00eda.\nO turismo, o sost\u00e9n principal da pequena e podente econom\u00eda de Andorra, est\u00edmase no 80% do PIB. 9 mill\u00f3ns de persoas vis\u00edtana anualmente, atra\u00eddas polo status de para\u00edso fiscal de Andorra e polos seus hoteis de inverno e ver\u00e1n. A vantaxe comparativa de Andorra erosionouse recentemente mentres as econom\u00edas das veci\u00f1as Francia e Espa\u00f1a abr\u00edronse, proporcionando unha dispo\u00f1ibilidade m\u00e1is ampla de bens e tarifas m\u00e1is baixas.\nO sector financeiro, co seu status de impostos, tam\u00e9n contrib\u00fae substancialmente \u00e1 econom\u00eda. A produci\u00f3n agr\u00edcola est\u00e1 limitada - s\u00f3 o 2% da terra \u00e9 arable- cultiv\u00e1ndose tabaco na case totalidade dos seus campos e a maior\u00eda dos alimentos te\u00f1en que ser importados. A principal actividade gandeira \u00e9 a crianza de ovellas. A manufactura consiste, principalmente, de cigarros, puros e mobles.\nAndorra non \u00e9 un membro total da Uni\u00f3n Europea, pero goza dunha relaci\u00f3n especial con ela e \u00e9 tratado como un membro da UE para o comercio en bens manufacturados (sen tarifas) e como non membro da UE para os produtos agr\u00edcolas. Andorra carece dunha moeda propia e usa as dos seus dous veci\u00f1os. Antes de 1999, estas foron o franco franc\u00e9s e a peseta espa\u00f1ola, as cales foron substitu\u00eddas por unha soa moeda, o euro. A diferenza doutros pequenos estados europeos que usan o euro, Andorra a\u00ednda non emite as s\u00faas propias moedas euro; en outubro de 2004, as negociaci\u00f3ns entre Andorra e a UE comezaron sobre un acordo que permitir\u00eda a Andorra emitir as s\u00faas propias moedas.\nDemograf\u00eda.\nPoboaci\u00f3n.\nA poboaci\u00f3n de Andorra era de 83.137 habitantes segundo o censo do ano 2007. A s\u00faa capital, Andorra la Vella, \u00e9 o maior n\u00facleo de poboaci\u00f3n, con 24.574 habitantes.\nDebido \u00e1 s\u00faa bonanza econ\u00f3mica, a poboaci\u00f3n andorrana medrou considerablemente dende os anos 60 grazas \u00e1 inmigraci\u00f3n (principalmente de Espa\u00f1a e, en menor medida, de Portugal). Andorra contaba con 37.808 habitantes en 1981, 59.047 en 1991, 66.334 en 2001 e 81.222 no 2006.\nDebido a unha pol\u00edtica voluntaria de car\u00e1cter restritivo para adquirir a nacionalidade, a poboaci\u00f3n de nacionalidade andorrana constit\u00fae unha minor\u00eda, sendo s\u00f3 o 36,6% do total. O grupo m\u00e1is grande de estranxeiros \u00e9 o dos espa\u00f1ois (33,0%), composto por catal\u00e1ns, castel\u00e1ns e galegos principalmente, seguido polos portugueses (16,3%) e franceses (6,3%). O restante 7,8% est\u00e1 formado por individuos doutras nacionalidades. No principado viven uns 5.000 galegos que fan aproximadamente o 6,17% da poboaci\u00f3n, igualando case o n\u00famero de franceses. A comunidade galega do pa\u00eds est\u00e1 formada principalmente por emigrantes dos concellos pontevedreses de Forcarei, Lal\u00edn, Silleda e A Estrada. Os cidad\u00e1ns que non dispo\u00f1en da nacionalidade andorrana, a\u00ednda sendo maioritarios no pa\u00eds, non te\u00f1en reco\u00f1ecidos os dereitos b\u00e1sicos como o dereito a voto ou a plena participaci\u00f3n en sindicatos (cuxos \u00f3rganos executivos deben de estar dominados por nacionais andorranos); doutra banda, tampouco poden ser presidentes nin posu\u00edr m\u00e1is do 33% do capital social dunha empresa privada.\nLinguas.\nO idioma oficial do pa\u00eds \u00e9 o catal\u00e1n, lingua habitual do 43,8% da poboaci\u00f3n. O castel\u00e1n \u00e9 a segunda lingua m\u00e1is falada no Principado, cun 32,8% da poboaci\u00f3n que a te\u00f1en como lingua habitual, mentres que o portugu\u00e9s o \u00e9 para o 7,6% da poboaci\u00f3n seguido polo franc\u00e9s, lingua habitual do 7,1%. Polo que fai ao galego en 2014 era a lingua materna do 1,4% da poboaci\u00f3n e a lingua habitual do 0.5%, pero o 2,8% dos habitantes de Andorra afirman ter co\u00f1ecementos de galego.\nCon todo, o castel\u00e1n \u00e9 a lingua materna ou primeira lingua do 35,9% da poboaci\u00f3n, mentres que o catal\u00e1n o \u00e9 para o 31,4%.\nCultura.\nA Biblioteca Nacional e os Arquivos Nacionais de Andorra foron creados en 1974 e 1975 respectivamente, e local\u00edzanse na capital.\nAdemais existen varios museos: a Casa Rull en Sispony; a Farga Rossell na Massana e o Centro de interpretaci\u00f3n Andorra Rom\u00e1nica en Pal; o museo Viladomat, o museo de Maquetas de Arte Rom\u00e1nica e o museo do Perfume en Escaldes-Engordany; o museo de miniaturas de Nicola\u00ef Siadristy, a Casa de Areny-Plandolit e o museo postal de Andorra en Ordino; o Museo Nacional do Autom\u00f3bil en Encamp; a Casa de la Vall, cunha secci\u00f3n dedicada \u00e1 filatelia e numism\u00e1tica, en Andorra la Vella; e o Museo do tabaco en Sant Juli\u00e0 de L\u00f2ria.\nArquitectura.\nEn Andorra enc\u00f3ntranse numerosos monumentos rom\u00e1nicos. A igrexa de Santa Coloma, constru\u00edda entre os s\u00e9culos IX e X d.C \u00e9 unha das poucas igrexas rom\u00e1nicas do mundo con campanario cil\u00edndrico, datado no s\u00e9culo XII.\nLiteratura.\nA literatura andorrana ten a s\u00faa iniciaci\u00f3n no s\u00e9culo XVIII. Antoni Fiter i Rossell escribiu un libro sobre a historia, o goberno e os usos e costumes de Andorra chamado \"Digest manual de las valls neutras de Andorra\" en 1748. Esta obra tam\u00e9n cont\u00e9n documentos de Carlomagno e Ludovico P\u00edo. Actualmente, o orixinal cons\u00e9rvase na casa Fiter-Riba, de Ordino, a\u00ednda que existe unha copia no \"Armari de les set claus\" da Casa de la Vall e outra nos arquivos do Bispado de La Seu d'Urgell. Posteriormente, en 1763, o p\u00e1rroco Antoni Puig escribiu o \"Politar andorr\u00e0\", obra onde se describen os privilexios do Principado e as atribuci\u00f3ns das autoridades. O poeta catal\u00e1n Jacinto Verdaguer inspirouse, en parte, co val de Set\u00faria para a s\u00faa obra \"Canig\u00f3\", publicada en 1886.\nComo autores de literatura contempor\u00e1nea p\u00f3dense citar a Antoni Morell i Mora, Albert Salvad\u00f3 i Miras, Teresa Colom i Pich e Albert Villar\u00f3 i Boix participando alg\u00fans destes escritores na edici\u00f3n do 2007 da Feira do Libro de Frakfurt. As\u00ed mesmo, o Goberno andorrano, xunto con editoriais catal\u00e1s, convoca anualmente o Premi Carlemany e, desde o 2007, o Premi Ramon Llull.\nM\u00fasica.\nO evento m\u00e1is importante na vida cultural andorrana \u00e9 o Festival internacional de jazz de Escaldes-Engordany, celebrado durante o mes de xullo, onde participaron int\u00e9rpretes como Miles Davis, Fats Domino e B.B. King. No Auditorio Nacional de Andorra, achantado en Ordino, cel\u00e9brase o Festival Internacional Narciso Yepes, dedicado \u00e1 m\u00fasica cl\u00e1sica e ao jazz. Na capital, durante as noites das quintas feiras de xullo e agosto, real\u00edzase o \"Dijous de Rock\",onde grupos locais e, puntualmente, espa\u00f1ois, ofrecen concertos ao p\u00fablico asistente.\nA \"Orquestra Nacional de Cambra d'Andorra\", dirixida e fundada en 1992 polo violinista Gerard Claret, celebra un certame de canto con fama internacional, avalado por Montserrat Caball\u00e9, ademais de ter ofrecido concertos en Espa\u00f1a, Francia e B\u00e9lxica e participar regularmente nos ciclos do Palau de la M\u00fasica Catalana. A m\u00fasica tradicional andorrana, relacionada coas outras rexi\u00f3ns pirenaicas, conta con danzas caracter\u00edsticas como a \"Marratxa\". Valiosos materiais sobre o tema foron recolleitos pola folclorista Palmira Jaquetti i Isant.\nNo 2004 Andorra participou por primeira vez no Festival da Canci\u00f3n de Eurovisi\u00f3n representada por Marta Roure, cunha canci\u00f3n en catal\u00e1n. A canci\u00f3n foi eliminada na semifinal, as\u00ed como as composici\u00f3ns de 2005 (interpretada por Marian van de Wal), 2006 (interpretada por Jenny), 2007 (interpretada por Anonymous), 2008 (interpretada por Gisela) e 2009 (interpretada pola cantante danesa Susanne Georgi)."}
{"id": "1756", "revid": "1131", "url": "https://gl.wikipedia.org/wiki?curid=1756", "title": "Pireneos", "text": "Os Pireneos (en aragon\u00e9s: \"Pireneus\", en castel\u00e1n: \"Pirineos\", en catal\u00e1n: \"Pirineus\", en \u00e9uscaro: \"Pirinioak\", en franc\u00e9s: \"Pyr\u00e9n\u00e9es\", en occitano: \"Piren\u00e8us\") ou o Pireneo constit\u00faen unha cordilleira no suroeste da Europa que forma unha fronteira natural entre a Pen\u00ednsula Ib\u00e9rica e Francia, e est\u00e9ndense entre o mar Cant\u00e1brico (golfo de Biscaia) e o mar Mediterr\u00e1neo (cabo de Creus) durante aproximadamente 415\u00a0km. Na s\u00faa parte central chega a ter uns 150\u00a0km de largo.\nNa s\u00faa maior parte, a s\u00faa crista principal forma a fronteira franco-espa\u00f1ola, co principado de Andorra entre os seus dous grandes veci\u00f1os. A principal excepci\u00f3n a esa regra constit\u00faea o Val de Ar\u00e1n, que pertence a Espa\u00f1a mais se localiza na cara norte da cordilleira. Outra anomal\u00eda orogr\u00e1fica incl\u00fae a catarata de Cerdanya e o enclave espa\u00f1ol de Ll\u00edvia.\nA s\u00faa orixe est\u00e1 no pregamento alpino. Os materiais predominantes son calcarias, cuarcitas e lousas. O seu relevo \u00e9 m\u00e1is abrupto na parte central, con altitudes m\u00e1ximas de 3.356 m no Monte Perdido e 3.404 m no Aneto.\nFormaci\u00f3n.\nEst\u00e1 formada a partir de sedimentos costeiros as eras Paleozoica e Mesozoica, coa colisi\u00f3n das placas ib\u00e9rica e eurasi\u00e1tica hai entre uns 100 e 150 mill\u00f3ns de anos, seguida de intensa erosi\u00f3n de xeo e auga.\nMontes.\nOs montes dos Pireneos que superan os 3.200 metros de altitude, ordenados segundo altitude, rec\u00f3llense na seguinte t\u00e1boa.\nR\u00e9xime pluvial.\nOs Pireneos Occidentais reciben m\u00e1is precipitaci\u00f3n que os orientais, \u00f3 chegar a masas nubosas dende o oc\u00e9ano Atl\u00e1ntico e atoparse primeiro as alturas occidentais.\nGlaciares.\nDebido a que a glaciaci\u00f3n da Era cuaternaria afectou aos Pireneos de modo m\u00e1is decisivo que \u00e1s outras cordilleiras espa\u00f1olas, existen pegadas de modelaxe glaciar desde o Canig\u00f3 ata o pico de Adi. A maior\u00eda dos actuais lagos son de orixe glaciar. Hoxe en d\u00eda os Pireneos s\u00f3 pos\u00faen glaciares de circo ou con pequenas linguas por encima dos 2.700 metros: Aneto, Balaitus, Vi\u00f1amala, Monte Perdido e Maladeta no lado espa\u00f1ol e Ossue ou Troumouse no lado franc\u00e9s.\nR\u00edos.\nNesta cordilleira nacen importantes r\u00edos:\nA inclinaci\u00f3n das cuncas d\u00e1 lugar a algunhas ds fervenzas m\u00e1is altas de Europa, como a Fervenza de Gavarnie, que con 422 m de desnivel \u00e9 a m\u00e1is alta de Francia.\nEstaci\u00f3ns de esqu\u00ed.\nConta esta cordilleira con grandes espazos acondicionados para o ocio, ao ofrecer grandes posibilidades polo seu clima. As instalaci\u00f3ns para a pr\u00e1ctica do esqu\u00ed son as que precisan dun espazo m\u00e1is extenso e modificaron profundamente o uso do solo na alta monta\u00f1a. A continuaci\u00f3n m\u00f3stranse as estaci\u00f3ns de esqu\u00ed que existen nos Pireneos.\nNa parte espa\u00f1ola:\nCandanch\u00fa, Ast\u00fan, Formigal, Panticosa-Los Lagos, Cerler, Bo\u00ed Ta\u00fcll, Baqueira Beret, Port Ain\u00e9, Port del Comte, Espot Esqu\u00ed, Tavascan, La Molina, Masella, Port del Comte, Vall de N\u00faria, Vallter, Rasos de Peguera.\nEn Andorra:\nOrdino Arcalis, Pal Arinsal, Pas de la Casa-Grau Roig, Soldeu el Tarter, La Rabassa.\nNa parte francesa:\nLa Pierre-st Mart\u00edn, Artouste, Gourette, Luz Ardiden, Cauterets, Hautacam, Bareges, Gavarnie-G\u00e8dre, La Mongie, Piau Engaly, Saint Lary, Val Louron, Peyragudes, Luchon Superbagneres, Porte Puimorens, Ax-les-Thermes, Font-Romeu, Les Angles, Puyvalador, Formigueres, Puigmal, Cambr\u00e9 d\u00b4Aze, Guzet, Les Mont d\u00b4Olmes, Ascou-Pailheres, Mijanes-Donezan.\nFlora e fauna.\nO macizo acolle o Parque Nacional de Ordesa e Monte Perdido e o Parque Natural de Potsets-Maladeta.\nFlora.\nA icona por excelencia da flora pirenaica foi dende sempre o Edelweiss ou flor de neve, na actualidade s\u00f3 se atopa en certas zonas de dif\u00edcil acceso, como na baixada entre Can\u00f3n de A\u00f1isclo e Pineta, ou nas zonas altas do val de Ordesa.\nO pino negro e as faias nas zonas h\u00famidas tam\u00e9n son moi com\u00fans.\nFauna.\nO Pireneo sup\u00f3n un lugar \u00fanico para a contemplaci\u00f3n de varias especies animais, polo escarpado do terreo, que limitou a presenza humana, factor que sempre \u00e9 un perigo para a biodiversidade. Entre as case 200 especies animais que sobreviven na cordilleira, destaca sobre todas a presenza do m\u00edtico oso pardo, o cal parece recuperarse moi lentamente do seu declive, mais a s\u00faa poboaci\u00f3n apenas alcanza os 20-25 exemplares.\nEntre os mam\u00edferos destaca a camurza, que estivo ao bordo da extinci\u00f3n a comezos do s\u00e9culo XIX at\u00e9 os 45.000 exemplares actuais, historia igualmente repetida no caso do cervo ou o corzo, estendidos por todo o monte baixo, as\u00ed como o omnipresente xabar\u00edn. Non ocorre o mesmo co \"bucardo\" ou cabra montesa dos Pireneos que se extinguiu no ano 2000. Abundan as marmotas, \u00e1s que se observa con frecuencia entre os pastos alpinos. Moito m\u00e1is dif\u00edcil de mirar \u00e9 a auganeira ou desm\u00e1n dos Pireneos (\"Galemys pyrenaicus\"), un pequeno e estra\u00f1o insect\u00edvoro nocturno, end\u00e9mico desta cordilleira e algunhas \u00e1reas do Sistema Central. En total existen 42 especies de mam\u00edferos no Pireneo.\nEntre as aves, o rei indiscut\u00edbel e o quebraosos. Extinguido en case toda Europa, \u00e9 no Pireneo onde a especie encontrou o seu \u00faltimo refuxio, actualmente en expansi\u00f3n e provendo exemplares para proxectos de cr\u00eda e recuperaci\u00f3n nos Alpes. Crese que existen unhas 90-95 parellas e 500-600 quebraosos. O gran depredador dos aires pirenaicos \u00e9 a aguia real, seguida dunha am\u00e1lgama de especies nocturnas e di\u00farnas como son os abelleiros, mi\u00f1atos reais ou negros, falc\u00f3ns, lagarteiros, bufos reais ou o rar\u00edsimo moucho boreal que pasou de considerarse extinto a ofrecer unha poboaci\u00f3n en torno \u00e1s 80 parellas, as\u00ed como aves necr\u00f3fagas, como o voitre leonado, os voitres pequenos e ultimamente un recentemente chegado en expansi\u00f3n, o voitre negro.\nNo bosque a pita do monte at\u00f3pase en perigo de extinci\u00f3n. Xunto a ela, unhas 120 especies de pequenas aves entre as que destacan o peto negro e o peto real. Na alta monta\u00f1a vive unha das grandes xoias pirenaicas, a \"Lagopus muta\"."}
{"id": "1757", "revid": "23204", "url": "https://gl.wikipedia.org/wiki?curid=1757", "title": "Monta\u00f1a", "text": "Unha monta\u00f1a \u00e9 un accidente xeogr\u00e1fico, unha elevaci\u00f3n sobre o terreo lindeiro formada normalmente a partir de sinclinais e erosi\u00f3n. A unha secuencia de monta\u00f1as ch\u00e1mase cordilleira. Unha monta\u00f1a ten unha altitude bastante superior a un outeiro, a\u00ednda que non exista unha altitude espec\u00edfica para esa diferenciaci\u00f3n. As\u00ed, cada autoridade no asunto asume valores convenientes, a\u00ednda que a monta\u00f1a sexa tipicamente escarpada, de grande inclinaci\u00f3n e con superposici\u00f3n de relevos.\nD\u00eda Internacional das Monta\u00f1as.\nO 20 de decembro de 2002, a Asemblea Xeral da ONU declarou o 11 de decembro como \"D\u00eda Internacional das Monta\u00f1as\" . \nEntre outras raz\u00f3ns para esta declaraci\u00f3n c\u00edtanse as seguintes: a superficie do planeta Terra \u00e9 nun 27% monta\u00f1osa; o 10% da poboaci\u00f3n mundial vive en terreo monta\u00f1oso. Todos os r\u00edos nacen en monta\u00f1as, o que torna m\u00e1is de metade da humanidade dependente das monta\u00f1as por seren respons\u00e1beis da auga fluvial. A cuarta parte dos animais e plantas da Terra medran nas monta\u00f1as.\nXeograf\u00eda.\nTopograf\u00eda.\nA proporci\u00f3n de terras emerxidas situadas a m\u00e1is de 1000\u00a0m sobre o nivel do mar \u00e9 de aproximadamente unha cuarta parte do total, \u00e1 que se pode agregar outro 10% de terras, cunha altitude inferior, mais que presentan unha forte pendente segundo os criterios do UN Environment World Conservation Monitoring Centre (UNEP-WCMC). En detalle, o terreo monta\u00f1oso comprende aproximadamente o 33% de Eurasia, o 24% de Am\u00e9rica do Norte, o 19% de Am\u00e9rica do Sur e o 14% de \u00c1frica.\nNun macizo monta\u00f1oso, os cumios est\u00e1n conectados por cristas e quedan separados entre eles por collados ou por pasos, que son os puntos m\u00e1is baixos da \u00e1rea de cristas, e por vales para os m\u00e1is largos, que en xeral separan os macizos. Un cumio pode ter unha cima principal e varias cimas m\u00e1is secundarias.\nA xeomorfolox\u00eda das monta\u00f1as depende de varios factores: do seu proceso de formaci\u00f3n (orex\u00e9nese), da velocidade de deformaci\u00f3n (movementos verticais e horizontais das rochas), da propia natureza das rochas (as rochas suaves da relevos m\u00e1is suaves que as duras) e do clima.\nNas cadeas de colisi\u00f3n novas, e nas cadeas anci\u00e1s considerablemente anovadas, os cumios adoitan chamarse picos cando te\u00f1en forma c\u00f3nica e agullas cando est\u00e1n particularmente afiados nunha crista, ou mesmo dente cando se separan do relevo. Tam\u00e9n se empregan os cualificativos \u00abpunta\u00bb, \u00abcabeza\u00bb ou mesmo \u00abrocha\u00bb. Cando experimentaron unha glaciaci\u00f3n, os cumios poden presentar unha forma de pico piramidal que domina os vales e os circos glaciares.\nO relevo de pregamento trad\u00facese nunha xeomorfolox\u00eda espec\u00edfica. A cima dun anticlinal forma un monte. Nun relevo conforme, de tipo xur\u00e1sico, o fondo dun sinclinal constit\u00fae un val. Unha depresi\u00f3n na cima dun monte \u00e9 unha combe. As cornixas rochosas no bordo do val ou da combe ch\u00e1manse cr\u00eats. As cluses son depresi\u00f3ns que atravesan as anticl\u00edneas transversalmente. Nun relevo invertido, de tipo prealpino, as sinclinais at\u00f3panse nos puntos altos por erosi\u00f3n diferencial e dise que est\u00e1n encaramadas. O relevo dos Apalaches \u00e9 un tipo particular de relevo de pregamento que xa fora moi aplanado e que despois foi novamente elevado, o que provocou a reanudaci\u00f3n da erosi\u00f3n. Neste caso, as anticlinais e as sinclinais denom\u00ednanse respectivamente barras e sucos.\nNun dominio extensivo, o bordo dun horst forma xeralmente un largo escarpe de falla. A erosi\u00f3n axuda a crear cumios individualizados.\nOs relevos volc\u00e1nicos son de dous grandes tipos:\nOs estratovolc\u00e1ns e os volc\u00e1ns en escudo adoitan ter cr\u00e1teres no seu cumio e \u00e1s veces cando se baleira a c\u00e1mara magm\u00e1tica, unha gran caldeira.\nNas concas sedimentarias, a erosi\u00f3n diferencial tam\u00e9n pode alterar os relevos. Se as capas sedimentarias son monoclinais, \u00e9 dicir, est\u00e1n inclinadas mais non pregadas, ten o mesmo buzamento, cunha alternancia de rochas duras arriba e brandas debaixo, a erosi\u00f3n forma no bordo da conca unha costa, cunha fronte r\u00edxida e un lombo lixeiramente inclinado; se o fragmento rochoso est\u00e1 totalmente illado, constit\u00fae un cerro testigo. Se as capas non est\u00e1n inclinadas ou son febles, a erosi\u00f3n pode causar a aparici\u00f3n dun relevo tabular chamado mesa cando constit\u00fae unha meseta, butte se as s\u00faas dimensi\u00f3ns son m\u00e1is pequenas, plan\u00e8ze se a orixe \u00e9 un relevo volc\u00e1nico invertido, ou tepuy, nun ambiente tropical.\nEntre as diferentes formas de inselberg (do alem\u00e1n, monta\u00f1a-illa, un relevo illado que domina unha chaira ou unha meseta) est\u00e1n o hardhardt e o kopje, que son respectivamente un mon\u00f3lito natural inclusivo e unha morea de rochas, ou mesmo o morne, nun ambiente tropical, o monadnock en zona temperada, e o neck e o dique, que son respectivamente os restos dunha cheminea volc\u00e1nica e dun fil\u00f3n volc\u00e1nico vertical espidos pola erosi\u00f3n\nOrixe das monta\u00f1as.\nA orixe das monta\u00f1as est\u00e1 en forzas end\u00f3xenas, posteriormente modificadas por factores ex\u00f3xenos, como a erosi\u00f3n. As orox\u00e9neses que deixaron m\u00e1is pegadas no relevo e na configuraci\u00f3n actual dos continentes derivan do pregamento herciniano, na Era Paleozoica, e do pregamento alpino, na Era Cenozoica. No Per\u00edodo Cuaternario as glaciaci\u00f3ns erosionaron as cadeas monta\u00f1osas, dando lugar a moitas das paisaxes monta\u00f1osas caracter\u00edsticas. Un exemplo de formaci\u00f3n monta\u00f1osa terciaria \u00e9 a cordilleira dos Andes.\nNa historia da Terra houbo polo menos tres grandes per\u00edodos de formaci\u00f3n de monta\u00f1as:\nMonta\u00f1as m\u00e1is altas.\nAs cinco monta\u00f1as m\u00e1is altas de cada continente son as seguintes:\nAnt\u00e1rtida.\nA Ant\u00e1rtida \u00e9 unha zona internacional, sen soberan\u00eda directa de ning\u00fan estado.\nAsia.\nAs cinco monta\u00f1as m\u00e1is altas de Asia son tam\u00e9n as m\u00e1is altas da Terra, e at\u00f3panse todas na cordilleira do Himalaia ag\u00e1s o K2 que est\u00e1 no Karakoram. En ning\u00fan outro continente hai monta\u00f1as que superen os 8\u00a0000 metros de altura, nin sequera que superen os 7\u00a0000 metros. O Everest \u00e9 a monta\u00f1a m\u00e1is alta do mundo respecto ao nivel do mar.\nEuropa.\nNo caso de Europa, esta t\u00e1boa var\u00eda en funci\u00f3n dos l\u00edmites que se lle dean ao continente. Xeralmente, o norte do C\u00e1ucaso incl\u00faese en Europa. \nMonta\u00f1as extraterrestre.\nA monta\u00f1a m\u00e1is alta que se co\u00f1ece con precisi\u00f3n no Sistema Solar \u00e9 o Olympus Mons, un volc\u00e1n en escudo localizado no planeta Marte con 21.2\u00a0km de altitude e 80\u00d760\u00a0km de caldeira, e cun di\u00e1metro de 600\u00a0km. Os outros planetas tel\u00faricos tam\u00e9n presentan formaci\u00f3ns monta\u00f1osas:\nO mesmo ocorre en moitos sat\u00e9lites e planetoides. As\u00ed, en (4) Vesta, o pico central de Rheasilvia el\u00e9vase uns 22\u00a0km sobre o fondo dun cr\u00e1ter de impacto, unha altura comparable \u00e1 do Olympus Mons, mais con moito a m\u00e1is alta do Sistema Solar en relaci\u00f3n co di\u00e1metro do seu astro. A crista ecuatorial de Xapeto, de orixe incerta, ten uns 20\u00a0km de altura. O punto culminante de \u00cdo est\u00e1 mos Bo\u00f6saule Montes, de orixe tect\u00f3nica, que te\u00f1en uns 18\u00a0km de altura. En Mimas, o cr\u00e1ter de impacto Herschel tam\u00e9n ten un pico central que alcanza os 7\u00a0km de altura. O cumio m\u00e1is alto da L\u00faa, o Mons Huygens, nos Montes Apenninus, ten 5.5\u00a0km. \nVarios astros no Sistema Solar te\u00f1en formaci\u00f3ns co aspecto de monta\u00f1as, mais que est\u00e1n constitu\u00eddas de xeo, chamadas criovolc\u00e1ns, ausentes na Terra. Entre os candidatos a este proceso est\u00e1n o Ahuna Mons, en Ceres, o Doom Mons en Tit\u00e1n e posiblemente alg\u00fans relevos de Plut\u00f3n."}
{"id": "1759", "revid": "56817", "url": "https://gl.wikipedia.org/wiki?curid=1759", "title": "Referencia", "text": "O termo referencia pode referirse \u00e1:"}
{"id": "1762", "revid": "23204", "url": "https://gl.wikipedia.org/wiki?curid=1762", "title": "Alasca", "text": "Alasca () \u00e9 o Estado con m\u00e1is superficie dos Estados Unidos de Am\u00e9rica situado na parte noroccidental do continente, limitando por terra s\u00f3 co Canad\u00e1 (\u00f3 leste), e por mar co oc\u00e9ano Pac\u00edfico (sur), oc\u00e9ano Glacial \u00c1rtico (norte) e a confluencia de ambos os dous no estreito de Bering (oeste). A s\u00faa capital \u00e9 Anchorage.\nComprado \u00f3 imperio ruso en 1867 por 7 mill\u00f3ns de d\u00f3lares, \u00e9 o territorio estadounidense con menor densidade de poboaci\u00f3n de 0,42 hab/km\u00b2, sendo o cuarto con menor poboaci\u00f3n, tras Wyoming, Dacota do Norte e Vermont. \u00c9 maior que os estados americanos de Texas, California e Montana xuntos (respectivamente o segundo, o terceiro e o cuarto m\u00e1is extensos).\nEstados Unidos tratou durante as primeiras d\u00e9cadas do s\u00e9culo de mellorar as comunicaci\u00f3ns (por exemplo de conectar Alasca co resto dos Estados Unidos por ferrocarril), e promover a colonizaci\u00f3n do val de Matanuska. Mais a segunda guerra mundial e as batallas navais nas illas Aleutianas co Xap\u00f3n trocaron a pol\u00edtica dos Estados Unidos nos asuntos de Alasca. As\u00ed, en 1942, constru\u00eduse en meses unha estrada de comunicaci\u00f3n (a Autoestrada Alcan) para garantir a defensa do territorio de Alasca, \u00e1 vez que estableceron novas bases militares e se promoveron asentamentos civ\u00eds. O final da guerra mundial e o comezo da guerra fr\u00eda aceleraron a necesidade de integrar este territorio \u00e1 Uni\u00f3n. As\u00ed, en 1959, Alasca foi \u00e1 fin aceptado como 49\u00b0 estado dos Estados Unidos de Am\u00e9rica.\nO descubrimento de grandes dep\u00f3sitos petrol\u00edferos permitiron un enorme crecemento econ\u00f3mico en Alasca durante as \u00faltimas d\u00e9cadas, a pesar do illamento xeogr\u00e1fico e \u00e1s duras condici\u00f3ns de vida. A maior faza\u00f1a do seu desenvolvemento foi a construci\u00f3n, a partir de 1974, do Trans-Alaska Pipeline, un oleoduto de 1.269\u00a0km que une a Ba\u00eda de Prudhoe co porto de Valdez. Mais tam\u00e9n o petr\u00f3leo foi orixe de certos desastres, como o accidente ocorrido en 1989 do petroleiro Exxon Valdez, que encallou nas augas de Alasca e provocou unha marea negra, que foi cualificada como un dos maiores desastres ecol\u00f3xicos da historia.\nHistoria.\nOs primeiros poboadores de Alasca foron grupos humanos que provi\u00f1an de Asia que cruzaron o Berinxia (\"ponte terrestre de Bering\") e chegaron o que actualmente \u00e9 o oeste da pen\u00ednsula de Alasca. A maior\u00eda dos pobos nativos americanos prove\u00f1en de xentes que atravesaron o estreito de Bering antes de emigrar para o sur do continente. O primeiro contacto de exploradores europeos cos habitantes da rexi\u00f3n tiv\u00e9rono os rusos, que contactaron co pobo inuit e outros pobos nativos.\nO nome de \"Alasca\" v\u00e9n dunha palabra aleutiana, que significa literalmente \"o obxecto contra o que a acci\u00f3n do mar \u00e9 dirixida\".\nA maior\u00eda da historia documentada de Alasca comeza coa colonizaci\u00f3n europea, empezando polo navegante dan\u00e9s ao servizo da Armada rusa, Vitus Bering, que avistou Alasca a bordo do \"San Pedro\" no transcurso da segunda expedici\u00f3n a Kamchatcka. Mais, o primeiro europeo que tocou as costas da rexi\u00f3n foi o ruso Aleksei Chirikov, que navegaba na expedici\u00f3n de Bering ao mando do \"San Paulo\", cando chegou o 15 de xullo de 1741 ao lugar en que hoxe se levanta a cidade de Sitka. A Compa\u00f1\u00eda rusa de Am\u00e9rica logo iniciou a colonizaci\u00f3n da costa e nos anos 1790 xa exist\u00edan asentamentos na rexi\u00f3n. A principal actividade na zona era a caza de lontras, a\u00ednda que a colonia non foi nunca rend\u00edbel debido ao elevado custo dos nav\u00edos necesarios para iso. Ao principio, o contacto cos nativos foi cordial, mais pronto se produciron encontros violentos, que unidos \u00e1s enfermidades transmitidas polos europeos, exterminaron catro quintas partes da poboaci\u00f3n nativa. O primeiro asentamento permanente por parte de Rusia estabeleceuse en 1784, cando Grigory Ivanovich Shelikhov fundou unha colonia na illa de Kodiak, na ba\u00eda de \"Three Saints Bay\".\nOs espa\u00f1ois reclamaron os dereitos que a bula Inter Caetera lles daba sobre a costa oeste de Norteam\u00e9rica, que inclu\u00eda Alasca. O rei Carlos III de Espa\u00f1a organizou varias expedici\u00f3ns \u00e1 rexi\u00f3n para intentar colonizala. As expedici\u00f3ns de Bruno de Heceta e Alessandro Malaspina deixaron alg\u00fans top\u00f3nimos na rexi\u00f3n, como o Glaciar Malaspina ou a cidade de Valdez. Tam\u00e9n os brit\u00e1nicos seguiron o exemplo da coroa espa\u00f1ola, enviaron exploraci\u00f3ns \u00e1 zona, como as de James Cook ou George Vancouver.\nEn 1799, Nikolay Petrovich Rezanov mercoulle os dereitos de explotaci\u00f3n das peles ao tsar Paulo I de Rusia e creou a Compa\u00f1\u00eda ruso-estadounidense. A sobreexplotaci\u00f3n do territorio levou a un enfrontamento entre os colonos e os nativos, cuxo acontecemento m\u00e1is destacado foi a Batalla de Sitka de 1804.\nEn 1867, o Secretario de Estado estadounidense William H. Seward realizou a compra de Alasca a Rusia por 7,2 mill\u00f3ns de d\u00f3lares estadounidenses. A falta de efectivo de Rusia e o desexo de que Alasca non caese nas mans brit\u00e1nicas impulsaron a Rusia a vender o territorio aos Estados Unidos tralo fracaso na guerra de Crimea. A compra f\u00edxose efectiva o 18 de outubro de 1867, hoxe recordado como o \"D\u00eda de Alasca\". A\u00ednda que a compra recibiu duras cr\u00edticas no momento de producirse, finalmente viuse como un negocio vantaxoso grazas ao descubrimento de ouro no Yuk\u00f3n. Na d\u00e9cada de 1890, os territorios de Alasca e Yuk\u00f3n sufriron unha explotaci\u00f3n das s\u00faas minas debido \u00e1 febre do ouro, co\u00f1ecida como febre do ouro de Klondike, nome do principal dep\u00f3sito. Os principais asentamentos estabelec\u00e9ronse en Juneau, Nome e Fairbanks.\nNos primeiros tempos de dominaci\u00f3n estadounidense, o ex\u00e9rcito, a mari\u00f1a e o servizo de alf\u00e1ndegas fix\u00e9ronse cargo do control da rexi\u00f3n, pero a chegada de colonos obrigou a cambiar o sistema de administraci\u00f3n. En 1884 nomeouse un Gobernador, e en 1906 elixiuse un representante no Congreso dos Estados Unidos, mais sen dereito a voto. Xa en 1912, declarouse a Alasca como Territorio dos Estados Unidos, cun congreso e goberno propio, e coa s\u00faa capital en Juneau en detrimento de Sitka, que fora a capital da Alasca rusa. Durante a segunda guerra mundial, Alasca foi escenario da batalla das Illas Aleutianas entre as tropas aliadas e o Xap\u00f3n, e durante o conflito mellor\u00e1ronse as infraestruturas para facilitar a defensa do territorio, como a construci\u00f3n da Autoestrada Alcan. No final da segunda guerra mundial e o comezo da guerra fr\u00eda aceptouse a entrada de Alasca na Uni\u00f3n. O presidente dos Estados Unidos, Dwight David Eisenhower asinou o 7 de xullo de 1958 a Acta estatal de Alasca (\"Alaska Statehood Act\" en ingl\u00e9s), que abriu o cami\u00f1o para que o 3 de xaneiro de 1959, Alasca se convertera no estado 49 da uni\u00f3n.\nO 27 de marzo de 1964, Venres Santo, Alasca sufriu os efectos dun terremoto (co\u00f1ecido como \"Terremoto de Venres Santo\") de 8,5 graos de magnitude na escala Richter, e que rematou coa vida de 131 persoas, arrasando moitas poboaci\u00f3ns da rexi\u00f3n. Mais, en 1968 encontrouse petr\u00f3leo na rexi\u00f3n, e trala construci\u00f3n do oleoduto transalasquiano (\"Trans Alaskan Pipeline\") en 1977, os ingresos debidos \u00e1 explotaci\u00f3n dos pozos petrol\u00edferos contribu\u00edron a que a poboaci\u00f3n se restabelecera e a que se reconstru\u00edran as infraestruturas. En 1989 produciuse unha nova cat\u00e1strofe ao encallar o petroleiro Exxon Valdez no estreito de Pr\u00edncipe Guillerme, e verter ao mar entre 42.000 e 130.000 metros c\u00fabicos de cru, afectando uns 1.600\u00a0km de costa. En 2007, m\u00e1is da metade do territorio do estado \u00e9 propiedade do Goberno Federal, e a explotaci\u00f3n das reservas de petr\u00f3leo no territorio a\u00ednda sen explotar \u00e9 tema de debate, xa que o \"Refuxio Nacional de vida salvaxe no \u00c1rtico\" poder\u00eda verse afectado.\nXeograf\u00eda.\nAlasca \u00e9 un dos dous \u00fanicos estados estadounidenses, canda Hawai, que non limita con ning\u00fan outro estado do pa\u00eds. Tam\u00e9n ten m\u00e1is costa que todos os estados estadounidenses xuntos e \u00e9 o estado m\u00e1is grande do pa\u00eds cunha superficie total de 1\u00a0717\u00a0854\u00a0km\u00b2. Outro fito xeogr\u00e1fico que pos\u00fae Alasca \u00e9 o monte McKinley, o cumio m\u00e1is alta de toda Norteam\u00e9rica, con 6.194 metros de altitude. Despois, a s\u00faa capital, Juneau, \u00e9 inacces\u00edbel por terra, e ningunha estrada conecta Juneau co resto do sistema de autoestradas estadounidense.\nO estado est\u00e1 bordeado polo territorio de Yuk\u00f3n e a Columbia Brit\u00e1nica, Canad\u00e1 polo leste; o golfo de Alasca e o Oc\u00e9ano Pac\u00edfico polo sur; o mar de Bering, co seu estreito e o mar de Chukchi polo oeste; e o mar de Beaufort e o Oc\u00e9ano \u00c1rtico polo norte. Alasca div\u00eddese en tres grandes rexi\u00f3ns: as monta\u00f1as do Pac\u00edfico, o interior e a zona \u00e1rtica setentrional. As monta\u00f1as do Pac\u00edfico ocupan toda a costa meridional, mentres que pola rexi\u00f3n interior se estende o r\u00edo Yukon, xunto aos seus afluentes, nunhas vastas mesetas. A zona \u00e1rtica setentrional, pola s\u00faa parte, est\u00e1 ocupada pola cadea de Brooks.\nDous dos puntos m\u00e1is importantes da xeograf\u00eda de Alasca son as Illas Aleutianas e o Parque Nacional de Denali. As Illas fix\u00e9ronse famosas por ser sede da propia Batalla das Illas Aleutianas que tivo lugar durante a segunda guerra mundial. O arquip\u00e9lago pos\u00fae unha superficie duns 37.800\u00a0km\u00b2, sendo a maior\u00eda parte de Alasca e o extremo oeste \u00e9 zona rusa. Neste arquip\u00e9lago, onde destaca a illa de Unalaska, habitan preto de 16.000 persoas, sendo a maior\u00eda delas esquim\u00f3s aborixes. O Parque nacional de Denali \u00e9 unha das zonas virxes m\u00e1is importantes do continente, cunha superficie de 24.585\u00a0km\u00b2. Nel \u00e1chanse todo tipo de exemplares de flora e fauna do estado como o carneiro de Alasca, o carib\u00fa, o alce, o oso grizzly ou o lobo.\nClima.\nO clima var\u00eda segundo a rexi\u00f3n. A costa occidental ten un clima oce\u00e1nico, mentres que o resto do estado presenta un clima continental e \u00e1rtico.\nEn Juneau, a capital, e na metade sueste o clima \u00e9 oce\u00e1nico, mentres que \u00e9 \u00e1rtico na metade norte. En xeral, esta zona \u00e9 a m\u00e1is h\u00famida e c\u00e1lida de Alasca, con suaves temperaturas no inverno e altos niveis de precipitaci\u00f3n ao longo do ano. O clima de Anchorage, a cidade m\u00e1is poboada de Alasca, e da parte central e sur do estado, \u00e9 suave debido \u00e1 proximidade do mar. O clima do oeste de Alasca est\u00e1 influenciado polo mar de Bering e o golfo de Alasca. No suroeste existe un clima sub\u00e1rtico oce\u00e1nico e no norte, sub\u00e1rtico continental.\nO clima no interior de Alasca \u00e9 extremo. Algunhas das temperaturas m\u00e1is c\u00e1lidas e fr\u00edas te\u00f1en lugar na \u00e1rea de Fairbanks. Os ver\u00e1ns poden albergar at\u00e9 30\u00a0\u00b0C, mentres que no inverno as temperaturas baixan at\u00e9 os -52\u00a0\u00b0C. As temperaturas m\u00e1ximas e m\u00ednimas hist\u00f3ricas rexistradas en Alasca d\u00e9ronse no interior. As m\u00e1ximas acadaron 38\u00a0\u00b0C en Fort Yukon, o 27 de xu\u00f1o de 1915. Por outra parte, a temperatura m\u00ednima m\u00e1is baixa de Alasca produciuse o 23 de xaneiro de 1971, con -64\u00a0\u00b0C en Prospect Creek.\nO quecemento global que sacode o planeta est\u00e1 sendo notorio en Alasca. Gunter Weller, director do Centro Fairbank para Investigaci\u00f3n do Cambio Global e de Investigaci\u00f3n do Sistema \u00c1rtico, da Universidade de Alasca, asegurou que as temperaturas medias en Alasca e elevaron tres graos cent\u00edgrados en 30 anos, e aproximadamente o dobre no inverno. As autoridades estatais est\u00e1n alertando do efecto que o cambio clim\u00e1tico ter\u00e1 sobre a vida dos cidad\u00e1ns. Un exemplo son as estradas estatais, que transcorren sobre o permafrost, que se est\u00e1 desconxelando velozmente. O oleoduto trans-Alaska, que utiliza soportes verticais, est\u00e1 vendo perigar a s\u00faa estabilidade sensiblemente.\n\u00c1reas administrativas.\nAlasca div\u00eddese administrativamente en 19 burgos, pero estes non cobren toda a \u00e1rea do estado. Ademais dos burgos existen unhas \u00e1reas censuais, que se reparten todo o resto do territorio. Alasca \u00e9 un dos dous estados, xunto con Luisiana, onde non existen os condados.\nOs burgos de Alasca son: Aleutianas do Leste, Anchorage, \u00c1rtico Noroeste, Ba\u00eda de Bristol, Denali, Fairbanks North Star, Haines, Juneau, Pen\u00ednsula de Kenai, Ketchikan Gateway, Illa Kodiak, Lake and Peninsula, Matanuska-Susitna, North Slope, Petersburg, Sitka, Skagway, Wrangell e Yakutat.\nAdemais, a \u00e1rea que non est\u00e1 organizada en burgos subdiv\u00eddese en doce \u00e1reas censuais: Aleutianas do Oeste, Bethel, Dillingham, Hoonah - Angoon, Kusilvak, Pr\u00edncipe de Gales - Hyder, Fairbanks Suroeste, Valdez - Cordova e Yukon - Koyukuk.\nDemograf\u00eda.\nO censo de 2000 estimou a poboaci\u00f3n de Alasca en 626\u00a0932 habitantes, un crecemento de 14% sobre a poboaci\u00f3n de 1990, de 551\u00a0947 habitantes. Unha estimativa realizada en 2005 estima a poboaci\u00f3n do estado en 663\u00a0661 habitantes, un crecemento de 20,2% en relaci\u00f3n \u00e1 poboaci\u00f3n en 1990; de 5,9%, en relaci\u00f3n \u00e1 poboaci\u00f3n en 2000; e de 0,9% en relaci\u00f3n \u00e1 poboaci\u00f3n estimada en 2004.\nO crecemento da poboaci\u00f3n natural de Alasca entre 2000 e 2005 foi de 36\u00a0590 habitantes - 53\u00a0132 nacementos menos 16\u00a0542 \u00f3bitos - o crecemento poboacional causado pola inmigraci\u00f3n foi de 5\u00a0800 habitantes, en canto que a migraci\u00f3n estadounidense resultou na perda de 4\u00a0619 habitantes.\nS\u00f3 hai unha rexi\u00f3n metropolitana, Anchorage, que \u00e9 a maior cidade do Alasca. Cerca de dous quintos dos habitantes viven en Anchorage. Cerca de 70% dos habitantes viven en cidades e os outros 30% viven en \u00e1reas non-urbanas.\nA maior parte da poboaci\u00f3n de Alasca vive na rexi\u00f3n sur do estado, ao longo do litoral sur co oc\u00e9ano Pac\u00edfico, onde o clima \u00e9 menos extremo que no norte do estado. O resto de Alasca \u00e9 escasamente poboado, a\u00ednda que si existen comunidades con varios millares de habitantes no interior e mesmo no litoral norte do estado.\nPrincipais cidades.\nA cidade mais populosa \u00e9 Anchorage, que pos\u00fae aproximadamente 275 mil habitantes. Anchorage \u00e9 tam\u00e9n a terceira maior cidade dos Estados Unidos en \u00e1rea. A maior parte das principais cidades de Alasca local\u00edzanse no litoral oce\u00e1nico do estado.\nM\u00e1is de 100 mil habitantes\nEntre 10 000 e 100 000 habitantes\nMenos de 10 mil habitantes\nPol\u00edtica.\nA Constituci\u00f3n de Alasca vixente, a\u00ednda que conta con emendas posteriores, foi aprobada en 1956 mais non entrou en vigor ata que en 1959 se incorporou de seu \u00e1 Uni\u00f3n. Ademais dos dereitos dos cidad\u00e1ns, establece a separaci\u00f3n de poderes do estado: "}
{"id": "1763", "revid": "89787", "url": "https://gl.wikipedia.org/wiki?curid=1763", "title": "N\u00famero at\u00f3mico", "text": "O n\u00famero at\u00f3mico \u00e9 o n\u00famero enteiro positivo que designa o n\u00famero de prot\u00f3ns que hai no n\u00facleo dun \u00e1tomo. Repres\u00e9ntase coa letra Z. Este n\u00famero \u00e9 caracter\u00edstico de cada elemento qu\u00edmico e representa unha propiedade fundamental do \u00e1tomo: a s\u00faa carga nuclear.\nNun \u00e1tomo el\u00e9ctricamente neutro (sen carga el\u00e9ctrica neta), o n\u00famero de electr\u00f3ns \u00e9 igual ao de prot\u00f3ns. As\u00ed, o n\u00famero at\u00f3mico indica asemade o n\u00famero de electr\u00f3ns dun \u00e1tomo e define a s\u00faa configuraci\u00f3n electr\u00f3nica.\nHistoria.\nEn 1913 Henry Moseley demostrou a relaci\u00f3n existente entre os valores das lonxitudes de onda dos raios X emitidos por diferentes elementos logo de ser bombardeados con electr\u00f3ns, e os n\u00fameros at\u00f3micos destes elementos . Este feito permitiu clasificar os elementos da t\u00e1boa peri\u00f3dica por orde crecente do seu n\u00famero at\u00f3mico, tal como se utiliza na actualidade."}
{"id": "1764", "revid": "98629", "url": "https://gl.wikipedia.org/wiki?curid=1764", "title": "11 de setembro", "text": "O 11 de setembro \u00e9 o 254\u00ba d\u00eda do ano do Calendario gregoriano e o 255\u00ba nos anos bisestos. Quedan 111 d\u00edas para finalizar o ano.\nOutros.\nOs 366 d\u00edas do ano"}
{"id": "1765", "revid": "56817", "url": "https://gl.wikipedia.org/wiki?curid=1765", "title": "Estreito de Bering", "text": "O estreito de Bering (, \"B\u00e9ringov proliv\") \u00e9 un brazo de mar localizado entre o extremo oriental de Asia (Siberia) (Uelen) e o extremo norte occidental de Am\u00e9rica (Alasca) (Tin City). As s\u00faas augas comunican o mar de Chukchi, ao norte, co mar de Bering, ao sur. A s\u00faa anchura \u00e9 de 82\u00a0km entre as inmediaciones do Cabo Dezhnev na pen\u00ednsula de Chukchi, en Rusia, que constit\u00fae o punto m\u00e1is oriental (169\u00b0 39' W) do continente de Asia, e as proximidades do Cabo Pr\u00edncipe de Gales, en Alasca, Estados Unidos, que \u00e9 o punto m\u00e1is occidental (168\u00b0 07' W) do subcontinente de Norteam\u00e9rica.\nO nome foi posto en honor a Vitus Bering, o explorador dan\u00e9s ao servizo de Imperio ruso que o cruzou en 1728.\nDesde polo menos 1562 os xe\u00f3grafos europeos sospeitaban que exist\u00eda un Estreito de Ani\u00e1n entre Asia e Norteam\u00e9rica. En 1648 Semi\u00f3n Dezhniov probablemente pasou a trav\u00e9s do estreito, pero o seu relato non chegou a Europa. A rexi\u00f3n en que se atopa denom\u00ednase Berinxia.\nSegundo a teor\u00eda m\u00e1is aceptada, o ser humano migrou desde Asia ata Am\u00e9rica pasando por este estreito, posiblemente aproveitando un per\u00edodo glaciar e a conxelaci\u00f3n do mar as\u00ed como o nivel m\u00e1is baixo das augas."}
{"id": "1767", "revid": "5312", "url": "https://gl.wikipedia.org/wiki?curid=1767", "title": "1941", "text": "1941 (MCMXLI) foi un ano com\u00fan comezado en m\u00e9rcores segundo o calendario gregoriano."}
{"id": "1768", "revid": "23204", "url": "https://gl.wikipedia.org/wiki?curid=1768", "title": "Gales", "text": "O Pa\u00eds de Gales (Gal\u00e9s: \"Cymru\"; IPA pronunciado: /\u02c8k\u0259mr\u0268/, \u201cCamri aproximadamente\u201d) \u00e9 unha das catro naci\u00f3ns constitutivas do Reino Unido, situada nunha pen\u00ednsula ao suroeste da illa de Gran Breta\u00f1a e limitada polos condados ingleses de Cheshire, Shropshire, Herefordshire e de Gloucestershire ao leste, a canle de Bristol (M\u00f4r Hafren) ao sur, o canal de San Xurxo (Sianel San Si\u00f4r) ao suroeste, e o mar irland\u00e9s (M\u00f4r Iwerddon) ao oeste e ao norte, e tam\u00e9n polo esteiro do r\u00edo Dee (Afon Dyfrdwy) no nordeste. En total cobre unha \u00e1rea de 20 720\u00a0km de norte a sur e duns 96\u00a0km de leste a oeste. Na actualidade (2005) conta cunha poboaci\u00f3n de case tres mill\u00f3ns de habitantes e as cidades m\u00e1is poboadas son Cardiff, capital de Gales con 300 000 habitantes, e Swansea con 190 000.\nO ascetismo mon\u00e1stico gal\u00e9s, un sistema lexislativo secular altamente desenvolvido (Cyfraith Hywel) e unha tradici\u00f3n literaria distintiva ilustran un sentido forte da identidade cultural, que emerxeu nos galeses despois da retirada romana de Gran Breta\u00f1a no s\u00e9culo V. Dos principais principados e reinos que exist\u00edan en Gales, Gwynedd conservou a independencia ata o s\u00e9culo XIII, cando foi conquistado tam\u00e9n por Inglaterra. Por\u00e9n, a anexi\u00f3n e a abolici\u00f3n formais da lei galesa non ocorreron ata o s\u00e9culo XVI. O Pa\u00eds de Gales (con todas as rexi\u00f3ns unidas baixo un goberno) nunca foi un estado soberano, a\u00ednda que un n\u00famero de principados rivais segu\u00edan sendo independentes ata a conquista inglesa. A partir do s\u00e9culo XIX o Pa\u00eds de Gales converteuse nunha das rexi\u00f3ns m\u00e1is industralizadas da \u00e9poca, provendo ao imperio brit\u00e1nico e \u00e1s s\u00faas colonias extensas cantidades de carb\u00f3n e de aceiro. O sector do servizo alcanzou s\u00f3 recentemente \u00e1 industria como principal sector na econom\u00eda de Gales. A pesar dun PIB m\u00e1is baixo que o doutras rexi\u00f3ns da Gran Breta\u00f1a, o diferencial entre o nivel de vida no Pa\u00eds de Gales con outras partes de Gran Breta\u00f1a, non \u00e9 excesivamente pronunciado. A partir do s\u00e9culo XX ten lugar un renacemento da conciencia nacional galesa (xunto cun cambio de tendencia no descenso da lingua galesa).\nEtimolox\u00eda.\nO nome ingl\u00e9s para Pa\u00eds de Gales orix\u00ednase da palabra xerm\u00e1nica Walha, que significa \u201cestranxeiro\u201d ou \u201cfor\u00e1neo\u201d. O mesmo termo aparece tam\u00e9n en \u201d-wall \" de Cornwall. Os galeses ch\u00e1manse a si mesmos \"cymry\", \u201ccompatriotas\u201d, e chaman ao seu pa\u00eds Cymru, que se pensa que significa \u201cterra dos compatriotas\u201d en gal\u00e9s antigo; isto fai referencia ao seu co\u00f1ecemento de que eran os habitantes orixinais do Pa\u00eds de Gales (e tam\u00e9n de Gran Breta\u00f1a en virtude dos seus antepasados britanos), e tam\u00e9n para distinguirse dos invasores estranxeiros de Gran Breta\u00f1a, os anglosax\u00f3ns (ingleses). Hai tam\u00e9n unha lenda medieval atopada na \"Historia Regum Britanniae\" de Sieffre o Fynwy (Geoffrey de Monmouth) que deriva do nome de Camber (tam\u00e9n escrito como Kamber), fillo de Brutus e, segundo a lenda, do rei ep\u00f3nimo de Cymru (Cambria en lat\u00edn); esta por\u00e9n era en gran parte froito da imaxinaci\u00f3n de Geoffrey. Cumberland e Cumbria no norte de Inglaterra derivan os seus nomes da mesma palabra antiga.\nHistoria.\nColonizaci\u00f3n.\nOs primeiros seres humanos que habitaron o que agora \u00e9 Pa\u00eds de Gales chegaron cara ao final da Idade do xeo pasada. A primeira menci\u00f3n hist\u00f3rica pertence \u00e1 ocupaci\u00f3n romana de Gran Breta\u00f1a. Naquel momento a \u00e1rea do Pa\u00eds de Gales moderno atop\u00e1base dividida en moitas tribos, das cales os silures no sueste e os ordovicos nas \u00e1reas centrais e do noroeste eran das m\u00e1is grandes e maior alcance. Os romanos estableceron unha cadea de fortalezas a trav\u00e9s do que agora \u00e9 o Pa\u00eds de Gales meridional, ata Carmarthen (Caerfyrddin; Lat\u00edn: Maridunum), extraendo ouro das minas en Dolaucothi en Carmarthenshire. Hai probas de que progresaron incluso no oeste m\u00e1is afastado. Tam\u00e9n constru\u00edron un cuartel de lexi\u00f3n en Caerleon (lat\u00edn: Isca Silurum), onde se atopa o anfiteatro mellor preservado de Gran Breta\u00f1a. No conto medieval gal\u00e9s \"Breuddwyd Macsen Wledig\" af\u00edrmase que Magno M\u00e1ximo (Macsen Wledig), un dos emperadores romanos occidentais, estaba casado con Helen, a filla dun cacique gal\u00e9s de Segontium, Caernarfon actual. O cristianismo chegou ao Pa\u00eds de Gales no s\u00e9culo IV.\nDespois da retirada romana de Gran Breta\u00f1a en 410, moitas das terras baixas v\u00edronse invadidas por varias tribos xerm\u00e1nicas. Por\u00e9n, Gwynedd, Powys, Dyfed e Seisyllg, Morgannwg, e Gwent xurdiron como estados independentes. Resistiron, en parte debido \u00e1s caracter\u00edsticas xeogr\u00e1ficas favorables tales como altiplanicies, monta\u00f1as, r\u00edos e unha sociedade resistente que non se derrubou co final da civilizaci\u00f3n romana. Esta supervivencia tenaz dos romano-britanos e dos seus descendentes nos reinos occidentais \u00eda converterse na fundaci\u00f3n do que hoxe en d\u00eda co\u00f1ecemos como Pa\u00eds de Gales. Coa perda das terras baixas a mans dos reinos anglosax\u00f3ns de Mercia e Northumbria, e de Wessex m\u00e1is tarde, loitaron contra os reinos de Powys, Gwent, e Gwynedd para definir a fronteira entre os dous pobos.\nF\u00f3ronse perdendo moitas das terras medias do oeste a mans de Mercia no s\u00e9culo VI e a comezos do s\u00e9culo VII, ser\u00e1 cara a finais deste s\u00e9culo como un renacente Powys comprobe o auxe do reino de Mercia. Aethelbald de Mercia, mirando de defender as terras que lles arrebatara recentemente, constru\u00edu a muralla de Wat (Wat's Dyke). Segundo Juan Davies, este esforzo puido levarse a cabo con acordo do mesmo rei Elisedd ap Gwylog de Powys, polo cal, ao marcarse a fronteira, estender\u00eda o seu territorio dende o norte do val de Severn ao esteiro do r\u00edo Dee, concedendo Oswestry (Gal\u00e9s: Croesoswallt) a Powys. O Rei Offa de Mercia pareceu continuar esta iniciativa consultiva cando el creou un traballo m\u00e1is grande, agora co\u00f1ecido como dique de Offa\u00b4s Dyke (Gal\u00e9s: Clawdd Offa). Davies escribiu o estudo de Cyril Fox acerca do seu trazado:\n\"Na s\u00faa formulaci\u00f3n, hab\u00eda un grao de consulta cos reis de Powys e de Gwent. Na alta monta\u00f1a preto de Trelystan, o dique vira ao leste, deixando eses f\u00e9rtiles terreos nas mans de Gales; preto de Rhiwabod, foi dese\u00f1ado para asegurarse de que Cadell ap Brochwel mantivese a posesi\u00f3n da fortaleza de Penygadden. E para Gwent Offa ti\u00f1a o dique constru\u00eddo claramente coa intenci\u00f3n de reco\u00f1ecer que o curso do r\u00edo Wye e o seu tr\u00e1fico pertenc\u00edan ao reino de Gwent\".\nO Offa\u00b4s Dyke ser\u00eda en gran parte a fronteira entre galeses e ingleses durante varios s\u00e9culos, a\u00ednda que os galeses recuperar\u00edan cara ao s\u00e9culo XII a \u00e1rea entre o r\u00edo Dee e o Conwy, ent\u00f3n co\u00f1ecidos como o Perfeddwlad. Cara ao s\u00e9culo as fronteiras do leste cos anglosax\u00f3ns foran fixadas amplamente.\nMedievo.\nAs terras meridionais e do leste perdidas a mans dos invasores co\u00f1ec\u00edanse en gal\u00e9s como \"Lloegyr\" (gal\u00e9s moderno Lloegr), que puideron referirse ao reino de Mercia orixinariamente, e que veu referirse a Inglaterra na s\u00faa totalidade. As tribos xerm\u00e1nicas que agora dominaban estas terras foron chamadas Saeson, significando \"sax\u00f3ns\". Os anglosax\u00f3ns, alternadamente, etiquetaron os romano-britanos como \"Walha\", significando o \"estranxeiro\". Os galeses continuaron cham\u00e1ndose a si mesmos Brythoniaid (britanos), a\u00ednda que o primeiro uso de \"Cymru\" e de \"Cymry\" se atopa dende 633 no Gododdin de Aneirin. En Armes Prydain, escrito arredor de 930, as palabras \"Cymry\" e \"Cymro\" util\u00edzanse como 15 veces. Non ser\u00e1 sobre o s\u00e9culo XII en que o termo \"Cymry\" comece a acadar o mesmo uso que \"Brythoniaid\" nos escritos.\nA partir do ano 800, unha serie de uni\u00f3ns din\u00e1sticas levar\u00edan ao reinado de Rhodri Mawr (844-877) de Gwynedd e de Powys. Os seus fillos alternadamente crear\u00edan tres dinast\u00edas principais (Aberffraw para Gwynedd, Dinefwr para Deheubarth, e Mathrafal para Powys), cada unha competindo pola hexemon\u00eda sobre as outras. Un neto de Rhodri, Hywel Dda (900-950) de Deheubarth a trav\u00e9s das s\u00faas herdanzas maternas e paternas de Dyfed e de Seisyllg, expulsa os Aberffraw de Gwynedd e de Powys, e codifica a lei galesa en 930, finalmente indo nunha peregrinaci\u00f3n a Roma (alegando que o fac\u00eda para que os c\u00f3digos da lei fosen bendicidos polo Papa). Maredudd ab Owain (986-999) de Deheubarth (neto de Hywel), (outra vez) expulsa temporalmente a li\u00f1a de Aberffraw polo control de Gwynedd e Powys. Un descendente de Maradudd (a trav\u00e9s da s\u00faa filla a princesa Anghared) Gruffydd ap Llywelyn (1039-1063) conquistar\u00eda os reinos dos seus primos en Powys, e incluso ampl\u00eda a s\u00faa autoridade en Inglaterra. Owain Gwynedd (1100-1170) da li\u00f1axe de Aberffraw foi o primeiro pr\u00edncipe gal\u00e9s en usar o t\u00edtulo de \"princeps Wallensium\" (pr\u00edncipe dos galeses) a ra\u00edz da s\u00faa vitoria nas monta\u00f1as de Berwyn, segundo o historiador John Davies. A dinast\u00eda de Aberffraw perder\u00eda a s\u00faa preeminencia co neto de Owain Gwynedd, Llywelyn Fawr (o grande) (1173-1240), recibindo a homenaxe doutros se\u00f1ores galeses en 1216 no consello de Aberdyfi, convert\u00e9ndose no primeiro pr\u00edncipe de Pa\u00eds de Gales. O seu neto Llywelyn II tam\u00e9n asegurou o seu reco\u00f1ecemento do t\u00edtulo de pr\u00edncipe de Pa\u00eds de Gales por parte de Henrique III de Inglaterra co tratado de Montgomery en 1267.\nM\u00e1is adiante, por\u00e9n, unha sucesi\u00f3n de conflitos, inclu\u00edndo o encarceramento da s\u00faa esposa Eleanor, filla de Simon de Montfort, culmina cunha primeira invasi\u00f3n por parte de Eduardo I. Como resultado da derrota militar, o tratado de Aberconwy en 1277 converteu a Llywelyn en vasalo do monarca ingl\u00e9s. A paz ser\u00eda de breve duraci\u00f3n e en 1282 a conquista inglesa de Pa\u00eds de Gales rematou coa li\u00f1a dos pr\u00edncipes de Gales ao executar a Llywelyn e o seu irm\u00e1n o pr\u00edncipe Dayfdd. Para axudar a manter a s\u00faa conquista, os ingleses constru\u00edron unha serie de grandes castelos en Beaumaris, Caernarfon e Conwy. E para eclipsar o fogar real gal\u00e9s de Garth Celyn, fundaron Aber Garth Celyn nas costas do norte de Gwynedd. Apenas houbo unha breve sublevaci\u00f3n de Owain Glynd\u0175r en 1404, cando foi coroado pr\u00edncipe do Pa\u00eds de Gales en presenza de emisarios de Francia, Espa\u00f1a e Escocia, e celebrou asembleas parlamentarias en varias cidades de Gales.\nA\u00ednda que a conquista inglesa de Pa\u00eds de Gales ocorreu baixo o estatuto de Rhuddlan en 1284, a uni\u00f3n formal non tivo lugar ata 1536, pouco despois do cal a lei galesa, que continuaba a ser usada no Pa\u00eds de Gales despois da conquista, foi substitu\u00edda completamente pola lei inglesa coas actas de 1535-1542.\nAnexi\u00f3n.\nPa\u00eds de Gales foi anexionado polo acto de 1535 do Pa\u00eds de Gales, no reinado de Henrique VIII de Inglaterra, o cal era en parte de ascendencia galesa. A acta de Berwick de 1746 establece que todas as leis que se aplicasen a Inglaterra tam\u00e9n se aplicar\u00edan automaticamente a Pa\u00eds de Gales (e a Berwick, unha cidade situada na fronteira anglo-escocesa) a menos que a lei o indicase explicitamente doutra forma.\nA comezos do s\u00e9culo XIX industrializ\u00e1ronse varias zonas de Pa\u00eds de Gales. As minas de carb\u00f3n do norte atraeron moita man de obra. A metalurxia instalouse nos vales que se atopan ao sur das monta\u00f1as Brecon Beacons, particularmente arredor da nova cidade de Merthyr Tydfil, coa produci\u00f3n de ferro separ\u00e1ndose m\u00e1is adiante cara ao oeste dos hinterlands de Neath e de Swansea onde xa se extra\u00eda carb\u00f3n de antracita. Na d\u00e9cada de 1840 a explotaci\u00f3n de carb\u00f3n estendeuse aos vales de Aberdare e de Rhondda. Isto levou a un aumento r\u00e1pido na poboaci\u00f3n destas \u00e1reas. En 1801 sobre 587 000 persoas viv\u00edan no Pa\u00eds de Gales; antes de 1901, a poboaci\u00f3n aumentara a 2\u00a0012\u00a0000. As subidas m\u00e1is significativas ocorreron nos condados industriais \u2014Denbigh, Flint, Monmouth e Glamorgan\u2014. Este s\u00e9culo presenciou a transici\u00f3n dunha sociedade predominantemente rural (arredor do 80% viv\u00eda f\u00f3ra das \u00e1reas urbanas en 1800) a unha sociedade industrializada e urbanizada en gran parte (en 1911, soamente o 20% viv\u00eda en \u00e1reas non-urbanas).\nRenacemento nacionalista.\nNo s\u00e9culo XX, Pa\u00eds de Gales viu un rexurdir da s\u00faa conciencia de naci\u00f3n. O Plaid Cymru foi fundado en 1925, o cal apoiaba unha maior autonom\u00eda ou a independencia do Reino Unido. En 1955, os termos Inglaterra e Pa\u00eds de Gales chegaron a ser com\u00fans para describir a \u00e1rea na cal a lei inglesa se aplicaba e Cardiff foi proclamada como capital. En 1962 creouse a Sociedade da Lingua Galesa (Cymdeithas yr Iaith Gymraeg) en resposta \u00e1 ameaza de pronta desaparici\u00f3n da lingua. O nacionalismo creceu, particularmente despois da inundaci\u00f3n do val de Tryweryn en 1965, anegando a aldea de Capel Celyn para mandar auga que prov\u00eda a Liverpool. Nas elecci\u00f3ns de 1966 Plaid Cymru obtivo un asento parlamentario por Carmarthen, o seu primeiro asento parlamentario. Unha campa\u00f1a de terror foi emprendida por un per\u00edodo curto polo Ex\u00e9rcito Libre de Gales e o Mudiad libre Amddiffyn Cymru (MDF - Movemento de Defensa Gal\u00e9s). Nos anos posteriores \u00e1 investidura do pr\u00edncipe Carlos como Pr\u00edncipe de Pa\u00eds de Gales en 1969, estes grupos foron responsables dun n\u00famero de atentados con bomba que destru\u00edan os dep\u00f3sitos de auga, oficinas de recadaci\u00f3n e outras m\u00e1is. En 1967 foi anulada a acta de Berwick de 1746 para o Pa\u00eds de Gales e a definici\u00f3n legal de Pa\u00eds de Gales, e foron marcados os l\u00edmites con Inglaterra.\nUn referendo sobre a creaci\u00f3n dunha asemblea para Pa\u00eds de Gales en 1979 rexeitou a proposta por unha gran maior\u00eda. Por\u00e9n, en 1997 outro referendo aprobouno, a\u00ednda que por unha maior\u00eda moi estreita. En 1999 constit\u00faese (como consecuencia da \"Acta de goberno de Gales de 1998\") unha asemblea nacional para o Pa\u00eds de Gales (Cynulliad Cenedlaethol Cymru), reun\u00edndose no Senedd, en 1999, con poderes para emendar a lexislaci\u00f3n primaria do parlamento brit\u00e1nico. Estas competencias foron ampliadas polo goberno de xeito que a \"acta do goberno do Pa\u00eds de Gales de 2006\" ser\u00e1 aplicada en 2007 despois da celebraci\u00f3n das elecci\u00f3ns xerais. Crearase un goberno gal\u00e9s, coa capacidade de producir unha certa lexislaci\u00f3n primaria (similar, pero non de tan de grande alcance como o executivo escoc\u00e9s), a partir da asemblea de Gales.\nPaisaxe e clima.\nO Pa\u00eds de Gales \u00e9 unha naci\u00f3n de moi variadas paisaxes e de climas similares aos doutros territorios lindeiros co oc\u00e9ano Atl\u00e1ntico.\nA paisaxe do norte \u00e9 un mosaico de bosques variados, outeiros, lagoas e vales de r\u00edos que desembocan formando pequenos deltas e ba\u00edas. Ocupado por uns 650 000 habitantes situados en pequenas cidades coma Wrexham, o norte gal\u00e9s destaca polo accidentado dalg\u00fans dos seus cant\u00eds e por contar cunha grande illa, a Illa de Anglesey. A zona central est\u00e1 cuberta por pequenos outeiros ondulantes, vales remotos, portos de monta\u00f1a, bosques (principalmente soutos e carballeiras) e amplas ba\u00edas con pequenos pobos mari\u00f1eiros. Nela as\u00e9ntanse 250 000 habitantes e tradicionalmente non posu\u00edu un centro de poboaci\u00f3n ou unha pequena cidade que fose a cabeza clara da rexi\u00f3n, mais nas \u00faltimas d\u00e9cadas a cidade de Aberystwyth comezou a despuntar na zona central grazas, sobre todo, ao comercio e \u00e1s actividades relacionadas coa Universidade de Gales. O sur de Gales \u00e9 a zona m\u00e1is importante do pa\u00eds en todo: en poboaci\u00f3n, extensi\u00f3n, puxanza econ\u00f3mica etc... e amais nela at\u00f3pase a capital do pa\u00eds, Cardiff. Ocupa o espazo comprendido entre a fronteira con Inglaterra en Bristol at\u00e9 \u00e1s praias do condado de Pembrokeshire, pasando polo frondoso val do r\u00edo Wye ou pola pen\u00ednsula Gower. Conta cunha poboaci\u00f3n total que excede os 2\u00a0000\u00a0000 de habitantes asentada en cidades ou pequenas cidades coma Cardiff (a capital de Gales), Swansea, Newport, Llanelli, Carmarthen, Tenby e Pembroke e todas as pequenas e medianas vilas que as rodean.\nO Pa\u00eds de Gales \u00e9 un pa\u00eds con ricos recursos naturais que as autoridades apostaron por preservar coa creaci\u00f3n de tres parques nacionais que actualmente ocupan un 20% da superficie total de Gales: O Parque Natural dos Brecon Breacons, o Parque Natural de Pembrokeshire Coast Natural Park e por \u00faltimo o Parque Natural dos Montes Cambrianos ou National Snowdonia Natural Park. O primeiro est\u00e1 formado fundamentalmente por espidos outeiros, montes escarpados, mesetas altas, gargantas rochosas e varias fervenzas e lagoas que son famosas en todo o Reino Unido coma a Fervenza de Ystradfellte. Amais os Brecon Breacons est\u00e1 salpicado por multidude de castelos e ru\u00ednas doutros asentamentos antigos e os seus vales te\u00f1en unha ampla tradici\u00f3n literaria. Est\u00e1 considerado polos expertos como o mellor lugar do mundo para a pr\u00e1ctica do trekking. At\u00f3pase no suroeste.\nO Parque Natural de Pembrokeshire Coast Natural Park \u00e9 un parque puramente costeiro que cobre 620\u00a0km\u00b2. \u00c9 moi prezado por bi\u00f3logos mari\u00f1os de todo o mundo xa que \u00e9 unha importante reserva de aves mari\u00f1as e doutras especies animais coma focas. Amais de posu\u00edr unha rica flora, est\u00e1 formado por grandes cant\u00eds, illas, tres estuarios e unha grande chaira que ocupa a extensi\u00f3n da Terra Ch\u00e1 lucense por cinco veces. Nel p\u00f3dese achar tam\u00e9n un pobo que pos\u00fae o nome do patr\u00f3n de Gales, S. David, e ten unha catedral do s\u00e9culo XII. At\u00f3pase no canto occidental de Gales.\nO \u00faltimo Parque Natural de todos \u00e9 o National Snowdonia Natural Park. Malia que a s\u00faa existencia se debe principalmente \u00e1 altura m\u00e1is importante de Gales, o monte Snowdon con 1 200 m, e \u00e1s formaci\u00f3ns rochosas de m\u00e1is de 3 000 anos de antiguidade que pos\u00fae, o certo \u00e9 que nel tam\u00e9n se poden atopar praias e deltas formados polo encontro dos numerosos r\u00edos co mar e tam\u00e9n extensos bosques de \u00e1rbores caducifolios entre os que abundan, principalmente, os carballos. Fica no norte.\nOs principais r\u00edos son o Conway e o Dwyryd no norte, o Dyfi na zona central, e o Gwendraeth, o T\u00e2f e o Tywi no sur. Estes tres \u00faltimos, na s\u00faa uni\u00f3n, forman a ba\u00eda de Carmarthen (Carmarthen's Bay en ingl\u00e9s).\nEconom\u00eda.\nGales foi un pa\u00eds case medieval at\u00e9 a d\u00e9cada de 1870 cando as primeiras industrias mineiras e navais comezaron a asentarse en zonas pr\u00f3ximas \u00e1 fronteira inglesa. Gales foi, e segue a ser, un pa\u00eds tradicionalmente agr\u00edcola e gandeiro con cultivos das principais verduras e hortalizas e coa s\u00faa ampla cabana gandeira. O Pa\u00eds de Gales est\u00e1 habitado por nove mill\u00f3ns de ovellas e unha cifra un pouco m\u00e1is pequena de gando vac\u00fan, amais cada condado pos\u00fae unha raza propia de cordeiros aos que se chaman \"Welsh Blacks\". A pesar de todos estes datos, as autoridades inglesas reco\u00f1eceron a necesidade de diversificar a econom\u00eda cara a outros sectores, dos cales a industria foi o m\u00e1is destacado. At\u00e9 a d\u00e9cada de 1970 a maior\u00eda da poboaci\u00f3n traballaba en minas de carb\u00f3n, cobre, ferro e chumbo, ou en industrias sider\u00farxicas coma a de Port Talbot, a m\u00e1is grande do mundo. A industria chegou a ter tanta importancia que o 75% da forza laboral se empregaba neste sector. Hoxe en d\u00eda as explotaci\u00f3ns mineiras e sider\u00farxicas son menos importantes e menos condicionantes para a econom\u00eda galesa e a industria c\u00e9ntrase m\u00e1is no densenvolvemento de produtos relacionados coas novas tecnolox\u00edas coma a fibra \u00f3ptica, o 10% da cal \u00e9 producido en Gales. A industria electr\u00f3nica est\u00e1 a ga\u00f1ar moito peso e s\u00f3 en 2002 100 000 persoas xa traballaban neste tipo de factor\u00edas. A calidade da man de obra debido ao bo sistema educativo e o atractivo da zona para grandes empresas tecnol\u00f3xicas levou a que se chegasen a investir en Gales 24 mill\u00f3ns de d\u00f3lares que axudaron a p\u00f3r en funcionamento uns 300 000 postos de traballo en distintos campos da econom\u00eda. Pese a todo a\u00ednda se seguen a rexistrar altas cifras de paro entre a poboaci\u00f3n no grupo de idade que abrangue as persoas entre os 40 e 50 anos, taxa de paro que sobe en zonas deprimidas do norte.\nRelixi\u00f3n.\nComa nos demais pa\u00edses de influencias celtas, a relixi\u00f3n sempre tivo importancia. Proba diso son as abad\u00edas (Cymer-Dogellau), as catedrais (S. David) e cruces c\u00e9ltigas situadas en outeiros e outros altos decorados por entrelazos (Carrew).\nNo 2001 os galeses pertenc\u00edan as seguintes relixi\u00f3ns:\nSociedade e cultura.\nHoxe en d\u00eda, a influencia da veci\u00f1a Inglaterra na vida social \u00e9 total. Malia os anteriores intentos de colonizaci\u00f3n e subxugaci\u00f3n cultural por parte dos ingleses con medidas tales coma a prohibici\u00f3n da lingua ou a inmigraci\u00f3n de colonos ingleses, Gales segue a manter unha gran personalidade que \u00e9 reflectida a trav\u00e9s da s\u00faa lingua e da s\u00faa cultura. Cunha idiosincrasia e uns costumes diferenciados dos do resto do Reino Unido, a actual sociedade galesa carece de complexos e mant\u00e9n os seus costumes fronte aos ingleses. Nos diversos pubs das cidades e, sobre todo, vilas galesas p\u00f3dense atopar mesas redondas compostas por todo tipo de persoas que mante\u00f1en coloquios sobre calquera asunto. Os galeses son un pobo de poetas, cantantes, actores ou narradores, proba diso son os famosos galeses ou de orixes galesas, moitos dos cales se atopan acot\u00edo na primeira li\u00f1a de actualidade e son co\u00f1ecidos polo mundo enteiro. Richard Burton, sir Tom Jones, sir Anthony Hopkins, Catherine Zeta-Jones, Tom Cruise, Susan Sarandon, Russell Crowe ou Kylie Minogue; son exemplos de famosos de orixe galesa ou de parentesco relacionado con Gales.\nO santo patr\u00f3n do Pa\u00eds de Gales \u00e9 San David, ou \"Dewi Sant\", en gal\u00e9s. Existe algunha pol\u00e9mica, de cariz nacionalista, sobre o d\u00eda de San David, o 1 de marzo, que para alg\u00fans deber\u00eda ser festivo p\u00fablico no Pa\u00eds de Gales. No mesmo sentido, outros propo\u00f1en, tam\u00e9n para festivo p\u00fablico, o 16 de setembro (d\u00eda en que comezou a rebeli\u00f3n de Owain Glynd\u0175r).\nAs festas tradicionais do Pa\u00eds de Gales son a \"Calan Gaeaf\" (Hallowe'en), \"Calan Mai\", e a celebraci\u00f3n do solsticio de ver\u00e1n. Cada parroquia celebra, adicionalmente, o \"Gwyl Mabsant\" en honra do seu santo.\nA tradici\u00f3n oral e escrita cons\u00e9rvase dos tempos dos celtas e dos dru\u00eddas. Existe unha Eisteddfod (voz galesa de \"festival\") \u00e1 que asisten todos os anos as figuras m\u00e1is representativas da cultura do Pa\u00eds de Gales como escritores e poetisas, como Mererid Hopwood, ou grupos de danza e baile tradicional. A\u00ednda sobreviven, en cada vila e cidade, os Male Voice Choir (coros de homes) que se desprazan por todo o territorio acudindo a concertos e a se reunir cos integrantes dos coros anfitri\u00f3ns. Os deportes que m\u00e1is se practican en Gales son os t\u00edpicos do mundo occidental aos que se lles agregan os propios da tradici\u00f3n inglesa pola influencia do Reino Unido. Especialmente importante \u00e9 o rugby, no cal a selecci\u00f3n galesa \u00e9 unha potencia mundial que compite ao nivel doutras coma Inglaterra, Francia ou Nova Zelandia.\nNa actualidade tam\u00e9n existe unha gran conciencia entre a poboaci\u00f3n pola preservaci\u00f3n da lingua galesa.\nLinguas.\nO gal\u00e9s (Cymraeg) \u00e9 un idioma de orixes celtas que convive co ingl\u00e9s. Aproximadamente 600 000 persoas (o 20% da poboaci\u00f3n de Gales) empregan o gal\u00e9s acot\u00edo, especialmente no norte e no oeste do pa\u00eds. En Gales \u00e9 idioma oficial co ingl\u00e9s. O gal\u00e9s tam\u00e9n \u00e9 falado por moita xente en condados coma Gloucestershire, Bristol, Herefordshire ou Shropshire e noutros lugares coma Londres e os condados onde no pasado hab\u00eda carb\u00f3n, coma Durham. Tam\u00e9n hai unha comunidade digna de destacar en Chubut, (Arxentina), na que se fala gal\u00e9s e espa\u00f1ol, mais non ingl\u00e9s.\nHoxe hai moitas escolas e universidades que aprenden tanto en gal\u00e9s como en ingl\u00e9s. O goberno de Cardiff e tam\u00e9n todos os servizos p\u00fablicos son biling\u00fces. Hai varios xornais, revistas e radioemisoras dispo\u00f1ib\u00e9is en gal\u00e9s e tam\u00e9n, desde 1982, unha canle de tv neste idioma, chamada Sianel Pedwar, Cymraeg ou S4/C.\nO gal\u00e9s era a lingua principal en todos os lugares de Gales antes de que o rei Eduardo I de Inglaterra sometese o pa\u00eds \u00e1 coroa brit\u00e1nica, durante o s\u00e9culo XIII. Embora o ingl\u00e9s \u00e9 a lingua dominante en Gales na actualidade, o gal\u00e9s a\u00ednda \u00e9 importante, e non presenta risco ning\u00fan de desaparici\u00f3n a curto prazo xa que as actitudes e connotaci\u00f3ns negativas cara \u00e1 lingua propia de Gales foron mudando entre os xoves e a poboaci\u00f3n urbana.\nC\u00f3mpre destacar que foi un dos idiomas favoritos do famoso escritor John Ronald Reuel Tolkien, quen empregou alg\u00fan dos seus sons para os seus idiomas, especialmente o sindarin.\nDivisi\u00f3n administrativa.\nRexi\u00f3n principal de Gales 1996-??\nEn 1996, Gales dividiuse en 22 \"autoridades unitarias\": 9 condados, 3 cidades (*) e 10 distritos condais (\u2020)."}
{"id": "1769", "revid": "6279", "url": "https://gl.wikipedia.org/wiki?curid=1769", "title": "Gal\u00e9s", "text": "O termo gal\u00e9s pode facer referencia a:"}
{"id": "1770", "revid": "65337", "url": "https://gl.wikipedia.org/wiki?curid=1770", "title": "Holograf\u00eda", "text": "A holograf\u00eda \u00e9 unha t\u00e9cnica de formaci\u00f3n de imaxes tridimensionais a partir dun soporte plano, que poden ser vistas sen necesidade de ning\u00fan accesorio para o observador, e onde este pode moverse \u00f3 redor do soporte vendo o obxecto, sen descontinuidades, dentro dun \u00e1ngulo por onde se lle ofrecen todas as perspectivas. \nA etimolox\u00eda do termo \"holograf\u00eda\" prov\u00e9n do grego antigo \u1f41\u03bb\u03bf\u03c2 ou \u1f45\u03bb\u03bf\u03c2, \" holos \", \"todo\", e \u03b3\u03c1\u03b1\u03c6\u03ae, \" graph\u00e8 \", do verbo \u03b3\u03c1\u03ac\u03c6\u03c9 \"grapho\", literalmente \"escribir todo\" ou \"debuxar todo\" e \"holograma\" de \u1f41\u03bb\u03bf\u03c2 e \u03b3\u03c1\u03ac\u03bc\u03bc\u03b1 (grama = mensaxe escrito ou debuxado).\nFuncionamento.\nA \" 'holograf\u00eda' \" \u00e9 unha tecnolox\u00eda de memorizaci\u00f3n \u00f3ptica dunha informaci\u00f3n visual en forma de entrelazado moi fino de franxas de interferencia co uso de luz l\u00e1ser coherente, adecuadamente proxectada; a imaxe creada polas franxas de interferencia caracter\u00edzase por unha ilusi\u00f3n de tridimensional. \u00c9 m\u00e1is propiamente o efecto da paralaxe na percepci\u00f3n da imaxe, \u00e9 dicir, a imaxe perc\u00edbese de forma diferente segundo o punto de visi\u00f3n; no caso dos dous ollos, cada un deles percibe a imaxe desde unha posici\u00f3n lixeiramente diferente \u00e1 do outro. Esta diferenza, chamada paralaxe, na visi\u00f3n normal determina a percepci\u00f3n tridimensional.\nHistoria.\nA holograf\u00eda foi oficialmente descrita en 1947 polo seu inventor, o h\u00fangaro Dennis Gabor, quen seguindo unha idea anterior chegou \u00e1 soluci\u00f3n dun problema interesante: trat\u00e1base de que, iluminando unha fenda con luz dunha cor \u00fanica (luz verde dunha l\u00e1mpada de mercurio) obt\u00e9nse unha figura de franxas que permite co\u00f1ecer a forma e dimensi\u00f3ns da fenda. Gabor, enxe\u00f1eiro el\u00e9ctrico, recibiu o premio Nobel de F\u00edsica en 1971.\nRecibiu a patente GB685286 pola s\u00faa invenci\u00f3n. Por\u00e9n, perfeccionouse anos m\u00e1is tarde co desenvolvemento do l\u00e1ser, xa que os hologramas de Gabor eran moi primitivos debido a que non perfeccionaron suficientemente os seus dispositivos. Prop\u00faxose un problema interesante: cando se ilumina unha fenda con luz dunha soa cor, obtense unha figura de franxas que permite co\u00f1ecer a forma e dimensi\u00f3ns da fenda. Gabor describiu o proceso de decodificaci\u00f3n da informaci\u00f3n fotografada, foi necesario buscar un xeito de rexistrar a inclinaci\u00f3n dos raios de luz que chegaban \u00e1 pel\u00edcula fotogr\u00e1fica. Chamou a este proceso \"holograf\u00eda\", do grego \"holos\" (completo), xa que os hologramas mostraban un obxecto completamente e non s\u00f3 unha perspectiva.\nOs primeiros hologramas que representaban verdadeiramente un obxecto tridimensional ben definido foron feitos por Emmett Leith e Juris Upatnieks nos Estados Unidos en 1963, e por Yuri Denisyuk na Uni\u00f3n Sovi\u00e9tica.\nUsos.\nOrixinalmente, Gabor s\u00f3 quer\u00eda atopar un xeito de mellorar a resoluci\u00f3n e a nitidez das imaxes do microscopio electr\u00f3nico. Un dos desenvolvementos da holograf\u00eda foi o seu uso para reprodutores de DVD e outras aplicaci\u00f3ns. Tam\u00e9n se usa en tarxetas de cr\u00e9dito, billetes bancarios, etiquetas de seguridade, envases, certificados, pasaportes e documentos de identidade, as\u00ed como en discos compactos e outros produtos, ademais do seu uso como s\u00edmbolo de orixinalidade e seguridade.\nNa cultura popular.\nOs hologramas apareceron desde a d\u00e9cada de 1950 en multitude de filmes e franqu\u00edas audiovisuais de fantas\u00eda e ciencia ficci\u00f3n como \"Star Trek\", \"A guerra das galaxias\" ou \"Regreso \u00f3 futuro\"."}
{"id": "1771", "revid": "1505", "url": "https://gl.wikipedia.org/wiki?curid=1771", "title": "William Gilbert", "text": "William Gilbert, nado en Colchester en 1544 e finado en Londres en 1603, foi un f\u00edsico e m\u00e9dico ingl\u00e9s. Tr\u00e1tase dun dos pioneiros no estudo experimental dos fen\u00f3menos magn\u00e9ticos.\nTraxectoria.\nEstudou medicina na Universidade de Cambridge e en 1603 foi nomeado membro do Real Colexio de M\u00e9dicos. De 1601 a 1603 serviu como m\u00e9dico da ra\u00ed\u00f1a Isabel I e do rei Xacobe I. En 1600 publicou \"Sobre o im\u00e1n\", \"Corpos magn\u00e9ticos\", e \"O grande im\u00e1n da Terra\", onde se observan as s\u00faas investigaci\u00f3ns sobre corpos magn\u00e9ticos e atracci\u00f3ns el\u00e9ctricas; nel concl\u00faese que a agulla do comp\u00e1s apunta \u00f3 norte-sur e xira cara a abaixo debido a que o planeta Terra act\u00faa como un xigantesco im\u00e1n. Foi o primeiro en introducir os termos atracci\u00f3n el\u00e9ctrica, forza el\u00e9ctrica e polo magn\u00e9tico."}
{"id": "1772", "revid": "56817", "url": "https://gl.wikipedia.org/wiki?curid=1772", "title": "1544", "text": "Outros.\nHistoria ano a ano"}
{"id": "1773", "revid": "56817", "url": "https://gl.wikipedia.org/wiki?curid=1773", "title": "1603", "text": "Mortes.\nOutros.\nHistoria ano a ano"}
{"id": "1774", "revid": "5312", "url": "https://gl.wikipedia.org/wiki?curid=1774", "title": "1918", "text": "1918 (MCMXVIII) foi un ano com\u00fan comezado en martes segundo o calendario gregoriano.\nEste ano marcou a fin da Gran Guerra (primeira guerra mundial), conflito que resultou na morte de entre 15 e 22 mill\u00f3ns de persoas (1 % da poboaci\u00f3n total nese momento). As consecuencias da guerra continuar\u00e1n afectando a Europa e ao resto do mundo durante os seguintes anos.\nOutros.\nHistoria ano a ano"}
{"id": "1775", "revid": "34681", "url": "https://gl.wikipedia.org/wiki?curid=1775", "title": "1727", "text": ""}
{"id": "1776", "revid": "85894", "url": "https://gl.wikipedia.org/wiki?curid=1776", "title": "Cambridge", "text": "Cambridge \u00e9 unha cidade inglesa de 123.900 habitantes (2010), centro administrativo do condado de Cambridgeshire, c\u00e9lebre pola s\u00faa universidade, que acolleu, entre outros alumnos e profesores a Isaac Newton."}
{"id": "1778", "revid": "111586", "url": "https://gl.wikipedia.org/wiki?curid=1778", "title": "Psicoling\u00fc\u00edstica", "text": "A psicoling\u00fc\u00edstica ou psicolox\u00eda da linguaxe \u00e9 unha disciplina h\u00edbrida entre a psicolox\u00eda e a ling\u00fc\u00edstica, interesada no estudo dos factores psicol\u00f3xicos e neurol\u00f3xicos que capacitan aos humanos para a adquisici\u00f3n, uso e comprensi\u00f3n da linguaxe.\nA psicoling\u00fc\u00edstica naceu dos estudos do ling\u00fcista franc\u00e9s Gustave Guillaume, motivo polo cal foi co\u00f1ecida a principios do s\u00e9culo XX como guillaumismo. Guillaume chamouna \"teor\u00eda do psicosistema\", e nela vinculou os elementos ling\u00fc\u00edsticos cos psicol\u00f3xicos.\nHistoria e caracter\u00edsticas.\nEsta disciplina analiza calquera proceso que te\u00f1a que ver coa comunicaci\u00f3n humana mediante o uso da linguaxe (sexa esta a que sexa, oral, escrita etc.). A grandes trazos, os procesos psicoling\u00fc\u00edsticos m\u00e1is estudados poden dividirse en d\u00faas categor\u00edas: os \"procesos de codificaci\u00f3n\" (produci\u00f3n da linguaxe), e os \"procesos de decodificaci\u00f3n\" (comprensi\u00f3n da linguaxe). Os primeiros analizan a codificaci\u00f3n, os procesos que posibilitan a formaci\u00f3n de oraci\u00f3ns gramaticalmente correctas partindo do vocabulario e das estruturas gramaticais. Os segundos estudan a decodificaci\u00f3n, as estruturas psicol\u00f3xicas que nos capacitan para entender expresi\u00f3ns, palabras, oraci\u00f3ns e textos. A comunicaci\u00f3n humana pode considerarse unha continua fase de percepci\u00f3n-comprensi\u00f3n-produci\u00f3n. A riqueza da linguaxe fai que dita secuencia se desenvolva de varias formas. As\u00ed, dependendo da modalidade visual ou auditiva do est\u00edmulo externo, as etapas sensoriais en percepci\u00f3n ser\u00e1n diferentes. Tam\u00e9n existe variabilidade na produci\u00f3n da linguaxe, e as\u00ed podemos falar, xesticular ou expresarnos coa escritura. Finalmente, o acceso ao significado var\u00eda segundo se a unidade de informaci\u00f3n considerada \u00e9 unha palabra, unha oraci\u00f3n ou un discurso.\nOutras \u00e1reas da psicoling\u00fc\u00edstica analizan temas como a orixe da linguaxe no ser humano (natural vs. cultural), o modo en que a xente aprende unha segunda lingua, as\u00ed como os procesos de adquisici\u00f3n ling\u00fc\u00edstica na infancia. Segundo Noam Chomsky, m\u00e1ximo expo\u00f1ente da escola xenerativista, os humanos te\u00f1en innata unha gram\u00e1tica universal (concepto abstracto que abarca todas as linguas humanas). Os funcionalistas, que se opo\u00f1en a esta tese, afirman que a linguaxe tan s\u00f3 se aprende mediante o contacto social. Por\u00e9n, est\u00e1 probado cientificamente que todo ser humano que non padeza ningunha enfermidade que o impida, ten a innata capacidade de aprender linguas, sempre e cando estea exposto a elas durante un per\u00edodo de tempo suficiente. Este per\u00edodo de tempo est\u00e9ndese considerablemente despois da puberdade, polo que un neno pode aprender axi\u00f1a calquera lingua, mentres que un adulto pode necesitar anos para aprender unha segunda ou terceira lingua. Tam\u00e9n parece probado que cantas m\u00e1is linguas se sabe, resulta m\u00e1is sinxelo aprender outra.\nA\u00ednda que Jean Piaget nunca se ocupou da escritura como tal, nin dos procesos que implica a aprendizaxe da lingua escrita, a s\u00faa teor\u00eda inspirou o inicio de estudos, indagaci\u00f3ns e investigaci\u00f3ns especialmente sobre os procesos que se levan a cabo na aprendizaxe da linguaxe en xeral e da escritura en particular; partindo dos esquemas e fundamentos da psicox\u00e9nese, xa que o legado que deixou Piaget respecto ao enfoque do neno constit\u00fae o punto de referencia obrigado para calquera psic\u00f3logo, pedagogo ou ling\u00fcista interesado no desenvolvemento do co\u00f1ecemento no \u00e1mbito da escritura, xa que para \"comprender un proceso psicol\u00f3xico hai que comprender a s\u00faa x\u00e9nese\". En consecuencia, a psicoling\u00fc\u00edstica nace cando a psicolox\u00eda trata de analizar as funci\u00f3ns da linguaxe, principalmente o funcionamento da palabra (Ferreiro, 1999).\nDeste xeito, os revolucionarios cambios comentados arriba derivaron na creaci\u00f3n oficial da psicoling\u00fc\u00edstica, entendida como a disciplina cient\u00edfica que ten por obxecto de estudo a adquisici\u00f3n e uso das linguas naturais \u2013comprensi\u00f3n e produci\u00f3n de enunciados orais e escritos- desde a perspectiva dos procesos mentais subxacentes."}
{"id": "1779", "revid": "6", "url": "https://gl.wikipedia.org/wiki?curid=1779", "title": "Erwin Schroedinger", "text": ""}
{"id": "1780", "revid": "114840", "url": "https://gl.wikipedia.org/wiki?curid=1780", "title": "Erwin Schr\u00f6dinger", "text": "Erwin Rudolf Josef Alexander Schr\u00f6dinger (en alem\u00e1n: [\u02c8\u025b\u0281vi\u02d0n \u02c8\u0283\u0281\u00f8\u02d0d\u026a\u014b\u0250]), nado o 12 de agosto de 1887 en Viena e finado o 4 de xaneiro de 1961 na mesma cidade, foi un f\u00edsico austr\u00edaco famoso polas s\u00faas contribuci\u00f3ns \u00e1 Mec\u00e1nica cu\u00e1ntica, especialmente a Ecuaci\u00f3n de Schr\u00f6dinger, pola cal recibiu o Premio Nobel de F\u00edsica en 1933, compartido con Paul Dirac.\nTras unha longa correspondencia con Albert Einstein propuxo o experimento te\u00f3rico co\u00f1ecido como o Gato de Schr\u00f6dinger. Prestou atenci\u00f3n aos aspectos filos\u00f3ficos da ciencia, aos conceptos filos\u00f3ficos occidentais e orientais, \u00e1 \u00e9tica e \u00e1 relixi\u00f3n e tivo un notable interese en Vedanta durante toda s\u00faa vida.\nTraxectoria.\nInfancia e mocidade.\nSchr\u00f6dinger naceu en Erdberg, unha localidade pr\u00f3xima a Viena en 1887. Era fillo de Rudolf Schr\u00f6dinger e Georgine Emilia Brenda. No ano 1898 entrou no Akademisches Gymnasium, unha das instituci\u00f3ns de ensino medio m\u00e1is prestixiosas do \u00e1mbito xerm\u00e1nico. Entre os anos 1906 e 1910, Schr\u00f6dinger estudou en Viena recibindo clases de Franz Serafin Exner e de Friedrich Hasen\u00f6hrl. Tam\u00e9n realizou traballos experimentais en colaboraci\u00f3n con Friedrich Kohlrausch. En 1911, Schr\u00f6dinger converteuse en asistente de Exner.\nInicios da carreira cient\u00edfica (1911 - 1921).\nEn outubro de 1911, despois de pasar un ano de servizo militar no ex\u00e9rcito austr\u00edaco, Schr\u00f6dinger volvieu ao seu antigo instituto de f\u00edsica como asistente de Exner. Deu clases de f\u00edsica e participou en experimentos levados a cabo no laboratorio de Exner. En 1913, Schr\u00f6dinger solicitou o cargo de \"Privatdozent\" e, tras cumprir os requisitos pertinentes (publicar un artigo cient\u00edfico, dar clases maxistrais de proba...), a principios de 1914 o Ministerio aprobou a s\u00faa petici\u00f3n e concedeulle a \"venia legendi\", m\u00e1xima cualificaci\u00f3n acad\u00e9mica que unha persoa pode acadar en certos pa\u00edses de Europa e Asia. A primeira guerra mundial pospuxo o comezo da carreira pedag\u00f3xica de Schr\u00f6dinger. O mozo serviu como oficial de artillar\u00eda nas \u00e1reas relativamente pac\u00edficas da fronte do sueste de Austria, en Raibl, Kom\u00e1rom e Prosecco, na rexi\u00f3n de Trieste. En 1917 chegou a ser profesor de meteorolox\u00eda na academia de oficiais de Wiener Neustadt. Os seus horarios deix\u00e1banlle bastante tempo para ler a bibliograf\u00eda profesional e traballar en problemas cient\u00edficos.\nEn novembro de 1918, Schr\u00f6dinger volveu a Viena. Pouco despois recibiu unha oferta para ocupar a c\u00e1tedra de f\u00edsica te\u00f3rica da Universidade de Chernivts\u00ed. Despois do colapso do Imperio Austroh\u00fangaro, a cidade quedou situada noutro pa\u00eds, polo que rexeitou a oferta. A dif\u00edcil situaci\u00f3n econ\u00f3mica, o seu escaso soldo e a creba do negocio familiar obrig\u00e1rono a procurar un novo traballo, mesmo no estranxeiro. Xurdiulle unha oportunidade en 1919, cando Max Wien, xefe do Instituto de F\u00edsica da Universidade de Jena, o convidou a ser asistente de profesor de f\u00edsica te\u00f3rica. O austr\u00edaco aceptou a oferta de todo coraz\u00f3n e en abril del 1920 trasladouse a Jena, xusto despois de casar con Annemarie Bertel o d\u00eda 6 daquel mes. A\u00ednda as\u00ed, s\u00f3 quedou catro meses, posto que o 20 de setembro foi vivir a Stuttgart para ser profesor asociado de f\u00edsica na Escola T\u00e9cnica Superior (actualmente Universidade de Stuttgart). A pesar da alta inflaci\u00f3n do momento, ofrec\u00e9ronlle un grande aumento de soldo. A\u00ednda as\u00ed, outras instituci\u00f3ns axi\u00f1a empezaron a ofrecerlle condici\u00f3ns mellores e o cargo de catedr\u00e1tico de f\u00edsica te\u00f3rica, inclu\u00edndo as universidades de Breslau, Kiel, Hamburgo e Viena. Schr\u00f6dinger decidiuse pola primeira e abandonou Stuttgart en 1921. En Breslau traballou durante a tempada estival, mais ao final volveu cambiar de ocupaci\u00f3n, desta vez para ser xefe do prestixioso Departamento de F\u00edsica Te\u00f3rica da Universidade de Z\u00fcrich.\nZ\u00fcrich - Berl\u00edn (1921 - 1933).\nSchr\u00f6dinger mudouse a Z\u00fcrich no ver\u00e1n de 1921. A vida en Su\u00edza resultoulle m\u00e1is estable. O cient\u00edfico practicou o esqu\u00ed e o alpinismo nas monta\u00f1as, que ofrec\u00edan moitas oportunidades de recreo. As s\u00faas relaci\u00f3ns con Peter Debye, Paul Scherrer e Hermann Weyl, que traballaban na Polit\u00e9cnica de Z\u00fcrich, non moi lonxe, favoreceron a creatividade cient\u00edfica de Schr\u00f6dinger. O seu tempo en Z\u00fcrich foi escurecido por unha doenza grave en 1921 e 1922. Diagnostic\u00e1ronlle tuberculose e tivo que pasar nove meses recuper\u00e1ndose en Arosa, nos Alpes su\u00edzos. En termos de creatividade, os anos en Z\u00fcrich foron os m\u00e1is frut\u00edferos e Schr\u00f6dinger escribiu a s\u00faa obra cl\u00e1sica sobre mec\u00e1nica ondulatoria. S\u00e1bese que Weyl lle serviu de grande axuda \u00e1 hora de resolver as dificultades matem\u00e1ticas.\nEn xaneiro de 1926 publicou un artigo titulado \"Quantisierung als Eigenwertproblem\" (\"Cuantizaci\u00f3n coma problema de autovalores\") na prestixiosa revista \"Annalen der Physik\" sobre a cuantizaci\u00f3n do problema dos vectores propios. Xunto a outra serie de artigos sentou a base da mec\u00e1nica cu\u00e1ntica ondulatoria moderna e nos cales transcribiu en derivadas parciais a s\u00faa celebre ecuaci\u00f3n diferencial, que relaciona a enerx\u00eda asociada a unha part\u00edcula microsc\u00f3pica coa funci\u00f3n de onda descrita por dita part\u00edcula. Deduciu este resultado tras adoptar a hip\u00f3tese de De Broglie, enunciada no ano 1924, segundo a cal a materia e en especial as part\u00edculas microsc\u00f3picas son de natureza dual e se comportan ao mesmo tempo coma onda e coma corpo. A ecuaci\u00f3n de Schr\u00f6dinger ten coma resultado funci\u00f3ns de onda relacionadas coa probabilidade de que se dea un determinado suceso f\u00edsico, coma a posici\u00f3n espec\u00edfica dun electr\u00f3n na s\u00faa \u00f3rbita arredor do n\u00facleo. A notoriedade que xerou a s\u00faa innovadora obra fixo que Schr\u00f6dinger chegase a ser un dos principais candidatos ao prestixioso cargo de catedr\u00e1tico de f\u00edsica te\u00f3rica na Universidade Humboldt de Berl\u00edn, que quedara vacante despois da dimisi\u00f3n de Max Planck. Despois do rexeitamento de Arnold Sommerfeld e de superar d\u00fabidas sobre se val\u00eda a pena abandonar Z\u00fcrich, Schr\u00f6dinger aceptou a oferta e comezou a traballar no seu novo cargo en outubro de 1927.\nEn Berl\u00edn, o f\u00edsico austr\u00edaco atopou amigos e aliados que compart\u00edan a s\u00faa visi\u00f3n conservadora da mec\u00e1nica cu\u00e1ntica e non reco\u00f1ec\u00edan a interpretaci\u00f3n de Copenhaguen, inclu\u00eddos o propio Max Planck, Albert Einstein e Max von Laue. Na universidade, Schr\u00f6dinger deu clases de varias disciplinas da f\u00edsica, encargouse de seminarios e moderou coloquios de f\u00edsica, mais en xeral non atra\u00eda moita atenci\u00f3n, o que resultaba evidente polos poucos estudantes que ti\u00f1a. En palabras de Victor Weisskopf, que traballou durante un tempo como asistente de Schr\u00f6dinger, Erwin \"fac\u00eda o papel de forasteiro na universidade\".\nO mesmo ano 1927 asistiu ao V Congreso Solvay, dedicado \u00e1 estrutura e \u00e1s propiedades do n\u00facleo at\u00f3mico que se desenvolveu na Universidade Libre de Bruxelas.\nOxford - Graz - Gante (1933 - 1939).\nSchr\u00f6dinger, quen ocupara o posto de Max Planck na Universidade de Berl\u00edn, describiu o tempo que pasou en Berl\u00edn como \"os marabillosos anos durante os que ensinei e aprend\u00edn\". Por\u00e9n o ascenso do Partido Nazi e a chegada de Hitler ao poder, decid\u00edrono a abandonar Alema\u00f1a. A\u00ednda que nunca o manifestara en p\u00fablico, non simpatizaba co nazismo e non quer\u00eda permanecer baixo a autoridade dun r\u00e9xime antisemita. As\u00ed, abandonou Alema\u00f1a en 1933; o mesmo Sch\u00f6ringer explicou a s\u00faa sa\u00edda do pa\u00eds dicindo que \"non podo sufrir que me asedien os pol\u00edticos\".\nO f\u00edsico brit\u00e1nico Frederick Lindemann, quen m\u00e1is tarde ser\u00eda nomeado vizconde de Cherwell, estaba de visita en Alema\u00f1a e invitou a Sch\u00f6ringer a acompa\u00f1alo ao Magdalen College da Universidade de Oxford. Erwin e a s\u00faa dona sa\u00edron de vacaci\u00f3ns a Tirol do Sur, desde onde viaxaron directamente a Oxford. Ao pouco de chegar, soubo que fora galardoado co Premio Nobel de F\u00edsica, xunto a Paul Dirac, \"polo descubrimento de novas formas produtivas da teor\u00eda at\u00f3mica\".\nEn 1934 fixo un \"lectorado\" na Universidade de Princeton onde lle ofreceron unha praza permanente que non aceptou. O 3 de agosto de 1934 participou en Santiago de Compostela no XIV Congreso da Asociaci\u00f3n Espa\u00f1ola para o Progreso das Ciencias, e despois impartiu seis conferencias en Santander, transcritas e publicadas polo fil\u00f3sofo Xavier Zubiri. Na primavera de 1935 percorreu Espa\u00f1a coa s\u00faa esposa nun pequeno BMW.\nEstivo a punto de ir \u00e1 Universidade de Edimburgo pero o seu visado xa expirara, e en 1936 acepta o cargo de catedr\u00e1tico de F\u00edsica Te\u00f3rica na Universidade de Graz, en Austria. A estad\u00eda de Sch\u00f6ringer no seu pa\u00eds natal non durou moito. En marzo de 1938 tivo lugar o Anschluss, ou anexi\u00f3n de Austria por parte da Alema\u00f1a nazi. Sch\u00f6ringer comezou a ter problemas debido \u00e1 s\u00faa fuga de Berl\u00edn en 1933 e as s\u00faas posturas pol\u00edticas contrarias ao nazismo, polo cal, seguindo os consellos do reitor da universidade, publicou un escrito no \"Tagespost\" retract\u00e1ndose da s\u00faa oposici\u00f3n ao nazismo (posteriormente arrepent\u00edriase de telo feito, tal como lembrou Einstein), que lle valeu feroces cr\u00edticas por parte dos seus colegas expatriados. A\u00ednda as\u00ed, este feito non bastou para que os nazis esqueceran a ofensa, e foi destitu\u00eddo na universidade por \"carencia de fiabilidade pol\u00edtica\". Sufriu acoso e recibiu instruci\u00f3ns de non abandonar Austria. Temendo que ter\u00eda que permanecer al\u00ed \u00e1 forza, sa\u00edu rapidamente de Austria cara Roma (naquel tempo, a Italia fascista era o \u00fanico pa\u00eds ao que pod\u00edan viaxar os cidad\u00e1ns do Terceiro Reich sen necesidade dun visado).\nDesde Roma viaxou en tren a Xenebra e desde al\u00ed a Oxford onde non foi ben recibido, en parte pola s\u00faa retractaci\u00f3n en Graz. El explicou que estaba arrepentido e xustificouno dicindo que cos nazis hab\u00eda que ter moito coidado. Tras dous meses en Oxford aceptou unha praza de profesor visitante en Gante durante un ano, comezando en decembro.\nDubl\u00edn - Viena (1939 - 1961).\nAo tempo que aceptaba a oferta da universidade de Gante, Schr\u00f6dinger estaba en negociaci\u00f3ns co primeiro ministro de Irlanda, \u00c9amonn de Valera, matem\u00e1tico de formaci\u00f3n, quen desexaba establecer en Dubl\u00edn un Instituto de Estudos Avanzados. Deste xeito, en outubro de 1939, ao pouco de iniciarse a Segunda guerra mundial, chegou Schr\u00f6dinger a Dubl\u00edn onde \u00eda ter un posto seguro de profesor temporal. Est\u00e1balle moi agradecido \u00e1 universidade de Gante pola hospitalidade que lle ofreceran e escribiu ao reitor para \"expresar a profunda d\u00e9beda que sent\u00eda coa s\u00faa terra polo refuxio e axuda incondicionais que recibiu en momentos cr\u00edticos\". En Irlanda estableceuse en Kincora Road no suburbio dublin\u00e9s de Clontarf, onde viviu modestamente. En 1940 foi nomeado Director da Escola de F\u00edsica Te\u00f3rica, e permaneceu al\u00ed durante 17 anos. Adquiriu a nacionalidade irlandesa en 1948 sen renunciar \u00e1 cidadan\u00eda austr\u00edaca. Durante a s\u00faa estancia en Dubl\u00edn realizou m\u00e1is de cincuenta publicaci\u00f3ns en varias \u00e1reas, desde a biolox\u00eda \u00e1 historia da ciencia (\"Nature and the Greeks\", 1954) pasando polas s\u00faas aproximaci\u00f3ns a unha teor\u00eda unificada de todas as forzas fundamentais (\u00e1s veces chamada \"Space-Time Structure\", 1950). En 1944 publicou en ingl\u00e9s \"What is life?\" (\"Que \u00e9 a vida?\"), unha obra menor que de todas as maneiras tivo grande influencia sobre o desenvolvemento da biolox\u00eda.\nSchr\u00f6dinger residiu en Dubl\u00edn ata a s\u00faa xubilaci\u00f3n en 1955. En 1956 volveu a Viena. Os derradeiros anos sa s\u00faa vida dedicounos \u00e1 f\u00edsica matem\u00e1tica, \u00e1 relatividade xeral e \u00e1 teor\u00eda do todo, pero o seu derrradeiro libro \"Meine Weltansicht\" (\"A mi\u00f1a visi\u00f3n do mundo\"), de 1961, dedicouno \u00e1 s\u00faa visi\u00f3n da metaf\u00edsica. Sch\u00f6ringer faleceu o 4 de xaneiro de 1961 en Viena, a consecuencia da tuberculose \u00e1 idade de 73 anos. Foi soterrado en Alpbach, no Tirol austr\u00edaco.\nVida persoal.\nO 6 de abril de 1920, Schr\u00f6dinger casou con Annemarie (Anny) Bertel, mais tivo unha vida persoal pouco convencional. Cando emigrou a Irlanda en 1938, obtivo visados para el, para a s\u00faa esposa e para outra muller, Hilde March. March era a esposa dun colega austr\u00edaco e Schr\u00f6dinger tivera unha filla con ela en 1934. Schr\u00f6dinger escribiu persoalmente ao Taoiseach, \u00c9amon de Valera, para obter o visado para ela. En outubro de 1939, os tres instal\u00e1ronse en Dubl\u00edn. Schr\u00f6dinger tivo outras d\u00faas fillas de d\u00faas mulleres diferentes mentres estivo en Irlanda.\nObra.\nEcuaci\u00f3n de Schr\u00f6dinger.\nDesenvolta en 1925 describe a dependencia temporal dos sistemas mecanocu\u00e1nticos. \u00c9 de grande importancia na teor\u00eda da mec\u00e1nica cu\u00e1ntica, onde representa un papel que se pode considerar semellante \u00e1s leis de Newton na mec\u00e1nica cl\u00e1sica.\nNa mec\u00e1nica cu\u00e1ntica, o conxunto de todos os estados pos\u00edbeis nun sistema descr\u00edbese por un espazo de Hilbert complexo, e calquera estado instant\u00e1neo dun sistema descr\u00edbese por un vector unitario nese espazo. Este vector unitario codifica as probabilidades dos resultados de todas as pos\u00edbeis medidas feitas \u00f3 sistema. Como o estado do sistema xeralmente cambia co tempo, o vector estado \u00e9 unha funci\u00f3n do tempo. Con todo, debe lembrarse que os valores dun vector de estado son diferentes para distintos lugares. Noutras palabras, tam\u00e9n \u00e9 unha funci\u00f3n de x (ou, tridimensionalmente, de r). A ecuaci\u00f3n de Schr\u00f6dinger d\u00e1 unha descrici\u00f3n cuantitativa da taxa de cambio no vector estado.\nGato de Schr\u00f6dinger.\nEn 1935, despois dunha extensa correspondencia co seu amigo Albert Einstein, propuxo e publicou o experimento mental co\u00f1ecido como o gato de Schr\u00f6dinger coa intenci\u00f3n de ilustrar os problemas da interpretaci\u00f3n de Copenhaguen da mec\u00e1nica cu\u00e1ntica cando se intenta aplicar \u00e1 descrici\u00f3n de fen\u00f3menos a escala macrosc\u00f3pica.\nAs cuesti\u00f3ns filos\u00f3ficas que formula o gato de Schr\u00f6dinger a\u00ednda se est\u00e1n a debater. \u00c9 un experimento que se usa con moita frecuencia na ciencia popular e recreativa.\nNa cultura popular, cabe mencionar que o gato de Schr\u00f6dinger \u00e9 un tema recorrente na serie The Big Bang Theory. O tema aparece por primeira vez cando Sheldon tenta explicar o experimento a Penny coma un exemplo para axudala a decidir se ten que sa\u00edr ou non co seu amigo Leonard. A partir dese momento, menci\u00f3nase varias veces en sucesivos cap\u00edtulos e \u00fasase frecuentemente para facer bromas.\nA cor.\nSchr\u00f6dinger fixo aportaci\u00f3ns importantes no campo da cor, o traballo de Ernst Mach tr\u00f3uxoo \u00e1 teor\u00eda da visi\u00f3n ou perceci\u00f3n da cor, un campo no que chegou a ser un experto reco\u00f1ecido. Tam\u00e9n fixo estudos de colorimetr\u00eda, estudou diferentes espazos de cor do modelo CIE 1931 XYZ da Comisi\u00f3n Internacional de Iluminaci\u00f3n. Dado que a mestura aditiva das cores segue as normas da adici\u00f3n vectorial, representou as cores coma vectores.\n\"What is life?\".\nEn 1944 publicou en ingl\u00e9s un pequeno volume titulado \"What is life?\" (\"Que \u00e9 a vida?\"), resultado dunhas conferencias divulgativas. Pese a que \u00e9 considerada unha obra menor de Schr\u00f6dinger en comparaci\u00f3n co seu traballo na f\u00edsica tivo unha grande influencia do desenvolvemento do campo da biolox\u00eda. Proporcionou d\u00faas ideas fundamentais:"}
{"id": "1781", "revid": "205", "url": "https://gl.wikipedia.org/wiki?curid=1781", "title": "Mec\u00e1nica Cu\u00e1ntica", "text": ""}
{"id": "1782", "revid": "6574152", "url": "https://gl.wikipedia.org/wiki?curid=1782", "title": "A Coru\u00f1a", "text": "A Coru\u00f1a \u00e9 unha cidade e concello no noroeste de Galicia, ba\u00f1ada polo oc\u00e9ano Atl\u00e1ntico, nas R\u00edas Altas. \u00c9 a capital da provincia da Coru\u00f1a e a cabeza da s\u00faa comarca, que ademais do seu propio concello incl\u00fae os de Abegondo, Arteixo, Bergondo, Cambre, Carral, Culleredo, Oleiros e Sada. Con 244.700 habitantes (INE 2022), \u00e9 o segundo municipio m\u00e1is poboado de Galicia e o m\u00e1is densamente poboado, con 6472,38 hab/km\u00b2.\nA Coru\u00f1a \u00e9 sede do Tribunal Superior de Xustiza de Galicia, da Delegaci\u00f3n do Goberno en Galicia, da Real Academia Galega, do Arquivo do Reino de Galicia e da Forza Lox\u00edstica Operativa. Dende 1563 foi sede da Real Audiencia de Galicia (permanentemente dende 1612) e foi capital de Rexi\u00f3n Militar ata a s\u00faa desaparici\u00f3n en 2002.\nA cidade \u00e9rguese sobre un promontorio na entrada dunha r\u00eda nun amplo golfo, o \"Portus Magnus Artabrorum\" dos xe\u00f3grafos cl\u00e1sicos. O centro da zona urbana esp\u00e1llase sobre unha pen\u00ednsula unida a terra firme por un estreito istmo, no que presenta d\u00faas fachadas mar\u00edtimas distintas: a portuaria (cara \u00e1 r\u00eda da Coru\u00f1a), de augas tranquilas, e outra de mar aberto, cara \u00e1 enseada do Orz\u00e1n, onde se atopan as praias urbanas de Riazor e o Orz\u00e1n.\nUnha das caracter\u00edsticas m\u00e1is notables que identifican A Coru\u00f1a constit\u00faena as m\u00faltiples e variadas galer\u00edas ou miradoiros que presentan nas s\u00faas fachadas numerosas casas do s\u00e9culo XIX. Estas d\u00e9ronlle \u00e1 Coru\u00f1a o sobrenome de \"Cidade de Cristal\". Destacan tam\u00e9n as s\u00faas numerosas praias e o medio rural, que ofrecen m\u00faltiples posibilidades de lecer.\nXeograf\u00eda.\nA cidade est\u00e1 situada no extremo noroccidental da Pen\u00ednsula Ib\u00e9rica, pertencendo a un sa\u00ednte de terra da provincia da Coru\u00f1a, entre a r\u00eda da Coru\u00f1a, que ba\u00f1a o lado leste da cidade, e a enseada do Orz\u00e1n, que ba\u00f1a as principais praias da cidade situadas no lado oeste desta. Limita ao norte co oc\u00e9ano Atl\u00e1ntico, ao suroeste co concello de Arteixo, ao leste co concello de Oleiros e a r\u00eda da Coru\u00f1a, e ao sur co concello de Culleredo.\nO concello est\u00e1 formado por cinco parroquias: A Coru\u00f1a, Elvi\u00f1a, Oza, San Cristovo das Vi\u00f1as e Visma. Estas catro \u00faltimas formaban o antigo concello de Oza, que foi anexionado ao da Coru\u00f1a en 1912. Esta zona foi a principal zona de expansi\u00f3n da cidade dende metade do s\u00e9culo XX, polo que numerosos n\u00facleos de poboaci\u00f3n pertencentes \u00e1s parroqu\u00edas anexionadas foron absorbidos pola localidade da Coru\u00f1a para os efectos de nomencl\u00e1tor. As parroquias do concello aglutinan oficialmente un total de 54 entidades de poboaci\u00f3n segundo o Nomencl\u00e1tor da Xunta de Galicia, 45 segundo o do IGE.\nA Coru\u00f1a est\u00e9ndese a partir dunha pen\u00ednsula coa forma de T, de istmo chairo e suaves outeiros pouco escarpados. Alg\u00fans destes outeiros f\u00f3ronse integrando na cidade coa s\u00faa expansi\u00f3n a partir de 1940, como os de Monte Alto, Santa Margarida, Eir\u00eds e A Zapateira. Outros foron convertidos en zonas verdes (Bens e monte de San Pedro). Gran parte da extensi\u00f3n portuaria e Os Cant\u00f3ns son zonas ga\u00f1adas ao mar. No territorio do concello existen alg\u00fans cursos fluviais, todos eles parcial ou totalmente canalizados e soterrados, dos que o r\u00edo de Monelos \u00e9 o m\u00e1is sobranceiro.\nAs illas de San Pedro separadas do monte hom\u00f3nimo por unha estreita canle foron declaradas de xeito provisorio espazo natural de interese local no ano 2009.\nPraias.\nA Coru\u00f1a ten varios quil\u00f3metros de praias, sendo as m\u00e1is co\u00f1ecidas a praia de Riazor e a praia do Orz\u00e1n, pola s\u00faa situaci\u00f3n en pleno centro da cidade e bordeadas polo paseo mar\u00edtimo. Esta localizaci\u00f3n conv\u00e9rteas nun grande atractivo para os turistas, sendo ademais punto de encontro de surfeiros boa parte do ano.\nCinco das praias da Coru\u00f1a obtiveron o distintivo de bandeira azul en 2019: \nHai outras praias na cidade que non recibiron Bandeira Azul, como as de San Roque, Adormideiras e Bens.\nDistritos.\nA Coru\u00f1a esta dividida en dez distritos que se responden coas siguintes zonas:\nDistrito 1: Cidade Vella, parte da Praza de Espa\u00f1a, San Andr\u00e9s, parte da Praza de Pontevedra, Juana de Vega, Praza de Mina, San Agust\u00edn, A Mari\u00f1a, Os Cant\u00f3ns e Orz\u00e1n.\nDistrito 2: Panadeiras, parte da Praza de Espa\u00f1a, Monte Alto, A Torre, Orillamar, Paseo Mar\u00edtimo ata Mar\u00eda Pita, Matadeiro, Zalaeta, Pedro Barri\u00e9 de la Maza e Adormideras.\nDistrito 3: Parte de Juana de Vega, parte da Praza de Pontevedra, Juan Fl\u00f3rez, parte baixa da Avda. Finisterra, parte da Ronda de Nelle, Fern\u00e1ndez Latorre, Catro Cami\u00f1os, A Palloza, parte da Avda. de Oza, Ram\u00f3n y Cajal e parte da Avda. do Ex\u00e9rcito.\nDistrito 4: Parte alta da Avda. de Finisterra, Estaci\u00f3n de San Cristovo, Joaqu\u00edn Planells, parte\nda Ronda de Nelle, Os Mallos, parte da Ronda de Outeiro, San Luis, Vio\u00f1o, Avda de Arteixo e\nSagrada Familia.\nDistrito 5: Parte da Praza de Pontevedra, Alfredo Vicenti, Fernando Mac\u00edas, Praza de Portugal, Paseo das Pontes, Manuel Murgu\u00eda, Calvo Sotelo, Laba\u00f1ou, Cidade Escolar, O Porti\u00f1o, San Pedro de Visma, Estrada dos Fortes e Os Rosales.\nDistrito 6: Parte da Ronda de Nelle, R\u00faa Barcelona, Agra do Orz\u00e1n, parte da Ronda de Outeiro, Entrepe\u00f1as, Bellavista, As Conchi\u00f1as, A Gramela, Praza do Comercio e Avda. de Finisterra ata Avda. de Peruleiro.\nDistrito 7: Parte da Avda. de Oza, Os Castros, O Castrill\u00f3n, Segunda fase do pol\u00edgono de Elvi\u00f1a, Monelos, Barrio das Flores, Matogrande, Zona Gaiteira, O Birloque, San Cristovo das Vi\u00f1as, Someso e parte do Martinete.\nDistrito 8: As Xubias, A Pasaxe, Santa Xema, Palavea, Eir\u00eds, Casabranca, Curramontes, A Madosa, Avda de Monserrat, A Regueira e Pedralonga.\nDistrito 9: Lugar de Elvi\u00f1a, A Zapateira, Mesoiro, Novo Mesoiro, parte de Martinete, Pocomaco, As Ra\u00f1as, Igresario, Fe\u00e1ns e Pol\u00edgono de V\u00edo.\nDistrito 10: A Grela, A Silva, O Ventorrillo, A Moura, Lugar de Cances, Fontenova, Lugar de Bens, Comeanda, Penamoa, Nosti\u00e1n e San Xos\u00e9.\nClima.\nA cidade ten un clima morno con ver\u00e1n seco e suave de tipo \"Csb\" na \u00faltima actualizaci\u00f3n da Clasificaci\u00f3n clim\u00e1tica de K\u00f6ppen. Tr\u00e1tase dun clima de transici\u00f3n entre o clima oce\u00e1nico de tipo \"\"Cfb\",\" que \u00e9 o predominante en latitudes m\u00e1is setentrionais do continente europeo, e o clima mediterr\u00e1neo de tipo \"Csa\". A condici\u00f3n costeira da cidade impide que exista unha gran diferenza t\u00e9rmica entre as catro estaci\u00f3ns do ano e entre as temperaturas m\u00e1ximas e m\u00ednimas do d\u00eda. De feito, entre as temperaturas medias do inverno e as do ver\u00e1n hai unha diferenza de menos de 9\u00a0\u00b0C. Os invernos son suaves e chuviosos con xeadas pouco frecuentes, e os ver\u00e1ns temperados, e hai precipitaci\u00f3ns combinadas con tempadas de sol. Ten unha humidade anual media arredor de 77%.\nAs temperaturas non adoitan superar os 30\u00a0\u00b0C nin baixar dos 0\u00a0\u00b0C, sendo as temperaturas hist\u00f3ricas rexistradas na cidade: 39,6\u00a0\u00b0C de m\u00e1xima o 28 de agosto de 1961, e -10,0\u00a0\u00b0C de temperatura m\u00ednima. As choivas son abundantes, cunha pluviometr\u00eda media anual de 1014 mm, sendo novembro o mes m\u00e1is chuvioso cun rexistro medio de 138\u00a0mm.\nOs d\u00edas ventosos e de temporal son frecuentes nos meses de outono e inverno, rexistr\u00e1ndose fortes refachos de vento que poden superar os 100 Km/h, e sendo de 160 Km/h o refacho m\u00e1is forte rexistrado na cidade e que se produciu o 16 de febreiro de 1941.\nDemograf\u00eda.\nA poboaci\u00f3n da cidade era de 243\u00a0870 habitantes no 2015 repartidos en 45 entidades de poboaci\u00f3n, contando o n\u00facleo urbano con 213\u00a0934 habitantes e constitu\u00edndo desta forma o maior n\u00facleo de poboaci\u00f3n de Galicia segundo o IGE. A poboaci\u00f3n da s\u00faa comarca acadou nese ano os 396\u00a0728 habitantes, abarcando oito concellos lindeiros: Abegondo, Arteixo, Bergondo, Cambre, Carral, Culleredo, Oleiros e Sada.\nO ritmo de crecemento de poboaci\u00f3n observado dende comezos de s\u00e9culo tende a descender no concello central fundamentalmente por dous factores:\nA pesar destes datos, a poboaci\u00f3n semella volver a medrar. Isto \u00e9 debido \u00e1 inmigraci\u00f3n, a\u00ednda que esta inmigraci\u00f3n era nos anos oitenta e noventa do s\u00e9culo XX de emigrantes retornados, profesionais e retirados, poboaci\u00f3n madura polo tanto. A comezos do s\u00e9culo XXI, a maior parte de inmigrantes \u00e9 de xente nova de Suram\u00e9rica sobre todo, sendo menor o valor dos procedentes dende Extremo Oriente, \u00c1frica Subsahariana e Europa oriental. As\u00ed, A Coru\u00f1a conseguiu recuperar case toda a s\u00faa poboaci\u00f3n, situ\u00e1ndose no 2009 a s\u00f3 897 habitantes (246\u00a0056) do seu r\u00e9cord de poboaci\u00f3n (246\u00a0953 habitantes) acadado en 1991.\nA poboaci\u00f3n da Coru\u00f1a ten unha idade media de 45,9 anos e ten un \u00edndice de envellecemento (raz\u00f3n entre os maiores de 64 anos e os menores de 20) de 149,8, o segundo maior das sete cidades galegas despois de Ferrol. Non obstante os dous datos est\u00e1n por debaixo da media de Galicia.\nInmigraci\u00f3n.\nA pesar de que case a metade da poboaci\u00f3n da Coru\u00f1a naceu no propio municipio (48,2% e 117\u00a0588 habitantes), hai unha porcentaxe importante de residentes nados noutras localidades da provincia (22,2 % e 54\u00a0081 habitantes) e doutras provincias galegas (10,8 % e 26\u00a0363 habitantes). Unicamente o 8.2 % da poboaci\u00f3n da Coru\u00f1a naceu noutra comunidade aut\u00f3noma, o que sup\u00f3n 19\u00a0992 habitantes, mentres que o 10,6 % restante da poboaci\u00f3n naceu no estranxeiro. Son precisamente os cidad\u00e1ns estranxeiros os que nos \u00faltimos anos fixeron aumentar o padr\u00f3n da capital coru\u00f1esa. O efecto da inmigraci\u00f3n afecta igualmente \u00e1 s\u00faa \u00e1rea metropolitana, que viu como o censo de estranxeiros aumentaba nos \u00faltimos anos. Por\u00e9n, dende 2012 o n\u00famero de habitantes nado no estranxeiro permanece estable: 25\u00a0609 en 2012, 26\u00a0059 en 2013 e 25\u00a0767 en 2014.\nEn 2015 resid\u00edan na cidade da Coru\u00f1a un total de 25\u00a0846 estranxeiros, dos cales a meirande parte eran orixinarios de Am\u00e9rica (cun total de 15\u00a0828 habitantes, principalmente de Suram\u00e9rica e en especial de Venezuela e a Arxentina) e por detr\u00e1s outros cidad\u00e1ns europeos (7092 habitantes, principalmente cidad\u00e1ns doutros pa\u00edses da Uni\u00f3n Europea, salientando os 1155 cidad\u00e1ns brit\u00e1nicos). Moi por detr\u00e1s est\u00e1n os cidad\u00e1ns africanos (2044 habitantes, principalmente de nacionalidade senegalesa, con 804 habitantes), os asi\u00e1ticos (840 habitantes, case todos chineses \u2014489 \u2014) e finalmente os cidad\u00e1ns de Ocean\u00eda e os ap\u00e1tridas, que apenas xuntan entre os dous 42 habitantes.\nMorfolox\u00eda urbana.\nTradicionalmente a cidade estaba formada por tres barrios, a Cidade Vella (a cidade medieval), a Pescar\u00eda (a cidade do s\u00e9culo XIX, tam\u00e9n chamada Pescader\u00eda ou Peixar\u00eda) e o n\u00facleo agr\u00edcola de San Tom\u00e9 ou Atochas. Hab\u00eda outros n\u00facleos rurais e ademais a poboaci\u00f3n comezara a asentarse na zona de Gar\u00e1s-Santa Luc\u00eda, por onde se creou o Ensanche (a cidade do s\u00e9culo XX).\nNa d\u00e9cada de 1950 a cidade ademais dos catro n\u00facleos anteriores xa se v\u00eda dividida noutras \u00e1reas: o Orz\u00e1n, Monte Alto, Riazor (coa Cidade Xard\u00edn e a Cidade Escolar), as \u00e1reas urbanizadas arredor do parque de Santa Margarida (grupo de vivendas Juan Canalejo, Os Mallos) e Catro Cami\u00f1os (Santa Luc\u00eda-A Falperra, A Coiramia-San Lu\u00eds, A Palloza). A zona de Monelos, A Gaiteira, A Cubela e Os Castros (outeiros de Oza) comezaba a incorporarse \u00e1s \u00e1reas urbanas. A partir deses anos estendeuse a zona urbana por barrios como A Agra do Orz\u00e1n, Laba\u00f1ou, a Sagrada Familia, O Castrill\u00f3n, Monte das Moas ou A Sardi\u00f1eira. Entre 1940 e 1990 tam\u00e9n se crearon zonas planificadas como Durmideiras, o Barrio das Flores, Matogrande, O Ventorrillo, o Pol\u00edgono de Elvi\u00f1a, Zalaeta e As Roseiras.\nO crecemento da cidade integrou na trama urbana lugares como Agrela, O Birloque, A Cabana, O Martinete, Pedralonga, Monserrat, Vio\u00f1o, San Roque de F\u00f3ra, Eir\u00eds de Arriba, A Madosa, Curramontes ou Someso.\nDentro do concello contin\u00faan a existir n\u00facleos rurais como Bens, Maza\u00eddo, Comeanda, Cances, A Silva, Fontenova, A Moura, Elvi\u00f1a, O Castro de Elvi\u00f1a, Fe\u00e1ns, Mesoiro, Nosti\u00e1n, Palavea, O Porti\u00f1o, As Ra\u00f1as, San Cristovo das Vi\u00f1as, San Pedro de Visma, Santa Xema, R\u00edo de Quintas, V\u00edo ou As Xubias, ademais das vivendas unifamiliares e urbanizaci\u00f3ns da Zapateira.\nHistoria.\nA cidade estendeuse a partir da construci\u00f3n na restinga formada entre a illa onde hoxe se asenta a Torre de H\u00e9rcules e o continente. A parte m\u00e1is antiga, co\u00f1ecida popularmente como \"Cidade Vella\", \"Cidade Alta\" ou \"A Cidade\", est\u00e1 edificada na parte meridional da pen\u00ednsula. \"O Centro\" era \"A Pescar\u00eda\", e nela asent\u00e1base o gremio dos mareantes ou pescos.\nAs\u00famese que A Coru\u00f1a pode ser a poboaci\u00f3n que Tolomeo menciona no s\u00e9culo II d. C. como \"Brigantium\"; estar\u00eda habitada polos \u00e1rtabros. Os romanos asent\u00e1ranse nela nos s\u00e9culos II e I a. C. e esta vila comezou a medrar, en particular durante os s\u00e9culos I e II d. C. (cando se constr\u00fae a Torre de H\u00e9rcules), para decaer a partir do s\u00e9culo IV d. C. e especialmente coas incursi\u00f3ns normandas, que parece que fixeron fuxir a poboaci\u00f3n cara ao interior da r\u00eda do Burgo.\nA poboaci\u00f3n recibe na alta Idade Media o nome de Faro, nome que non debe confundirse co de Burgo de Faro, que foi a poboaci\u00f3n que no s\u00e9culo XII chegou a ter certa importancia coa encomenda templaria e que comprende a extensi\u00f3n entre O Burgo e O Temple, cara ao concello de Culleredo.\nEn 1208, o rei galego Afonso VIII refunda \"Crunia\" como porto de reguengo (\"iuxta Turrim de Faro in loco qui dicitur Crunia\") e a vila enceta un gran desenvolvemento mercante e pesqueiro. A cidade medra e est\u00e9ndese polo t\u00f3mbolo da pen\u00ednsula. Trala invasi\u00f3n castel\u00e1 de 1483, os Reis Cat\u00f3licos instalan nesta cidade a Real Audiencia do Reino de Galicia, abandonando Compostela, para evitar as\u00ed a intromisi\u00f3n arcebispal. A Coru\u00f1a ser\u00e1 tam\u00e9n a sede do capit\u00e1n xeneral. A Xunta do Reino de Galicia consegue entre 1522 e 1529 que Carlos I lle conceda a Casa da Especiar\u00eda, o que lle permite distribu\u00edr en Europa as especias. O 24 de xullo de 1525 sa\u00edu do porto da Coru\u00f1a a Expedici\u00f3n de Garc\u00eda Jofre de Loa\u00edsa. Autor\u00edzase o comercio coas Indias entre 1529 e 1575.\nA partir de 1764, coa instalaci\u00f3n dos Reais Correos Mar\u00edtimos a Am\u00e9rica, A Coru\u00f1a adquire o pulo portuario e comercial definitivo. Cr\u00e9anse o Consulado do Mar e rest\u00e1urase a Torre de H\u00e9rcules. En 1804 creouse a F\u00e1brica Nacional de Cigarros, berce do movemento obreiro e durante o s\u00e9culo XIX f\u00f3ronse instalando lentamente outras industrias (vidro, fundici\u00f3n, tecidos, gas, mistos etc.), a\u00ednda que foi o comercio mar\u00edtimo e a emigraci\u00f3n o que atraeu os investimentos catal\u00e1ns, maragatos, belgas, franceses ou ingleses. O Banco de La Coru\u00f1a fundouse en 1857 e a \"Caja de Ahorros\" en 1876. Tam\u00e9n influ\u00edu no desenvolvemento econ\u00f3mico a nova divisi\u00f3n provincial de 1832, que reduciu o n\u00famero de provincias de 7 a 4 e aumentou a actividade burocr\u00e1tica administrativa. Como consecuencia, A Coru\u00f1a converteuse na capital rexional de facto.\nNesta cidade reuniu Carlos I as Cortes que o coroar\u00edan emperador; do seu porto partiu en 1554 Filipe II para casar con Mar\u00eda Tudor e en 1588 a Armada Invencible. Francis Drake cercouna en 1589 durante a batalla contra a Armada Inglesa pero foi rexeitado e naceu ent\u00f3n o mito de Mar\u00eda Pita cando esta muller colleu a arma do seu home morto e continuou disparando. En 1809, durante a guerra da Independencia espa\u00f1ola, as tropas francesas acosaron \u00e1s inglesas que fux\u00edan e o xeneral ingl\u00e9s Sir John Moore morreu na batalla de Elvi\u00f1a. En 1815, o mariscal Porlier pronunciouse contra Fernando VII e marchou co ex\u00e9rcito sobre Santiago; preso, foi enforcado no Campo da Le\u00f1a. En t\u00f3dolos levantamentos do s\u00e9culo XIX, A Coru\u00f1a ali\u00f1ouse do lado liberal.A Coru\u00f1a xogou tam\u00e9n un papel vital no Rexurdimento e nela fund\u00e1ronse a Real Academia Galega en 1906 e as Irmandades da Fala en 1916.\nA comezos do s\u00e9culo XX, A Coru\u00f1a contaba cuns 45.000 habitantes, que se multiplicaron at\u00e9 os 100.000 despois da guerra civil espa\u00f1ola. A partir da d\u00e9cada de 1960, recobrou a iniciativa empresarial que perdera desde comezos de s\u00e9culo da man do gran promotor da cidade, Pedro Barri\u00e9 de la Maza (Banco Pastor, Fenosa, Aluminios de Galicia, Genosa, Emesa etc.); obtiv\u00e9ronse tam\u00e9n a refinar\u00eda de petr\u00f3leo e alg\u00fans dos primeiros \"Polos de Desenvolvemento\".\nXa na democracia, aprobouse o Estatuto de Autonom\u00eda de Galicia en 1981, co que A Coru\u00f1a perdeu a capitalidade de Galicia, que manti\u00f1a desde 1563, en beneficio de Santiago de Compostela, feito que provocou a manifestaci\u00f3n de protesta m\u00e1is multitudinaria da historia da cidade.\nDesde 1983 ata 2006 foi alcalde Francisco V\u00e1zquez V\u00e1zquez, que acometeu unha renovaci\u00f3n da s\u00faa fisionom\u00eda e a conversi\u00f3n nunha cidade de servizos, pero tam\u00e9n contou con cr\u00edticas pola s\u00faa falta de respecto \u00e1 lingua galega e pola s\u00faa actuaci\u00f3n urban\u00edstica. Nesta etapa constru\u00edronse o paseo mar\u00edtimo, a Casa das Ciencias, a Domus ou o Aquarium Finisterrae, entre outros. O 20 de xaneiro de 2006 o Consello de Ministros nomeou a Paco V\u00e1zquez embaixador no Vaticano, co cal tivo que deixar o seu posto de alcalde. Despois da s\u00faa renuncia o novo alcalde foi Javier Losada.\nNo ano 2008 celebrouse o 800 aniversario de refundaci\u00f3n da Coru\u00f1a por Afonso IX en 1208 e o 200 aniversario da batalla de Elvi\u00f1a, feito que marcou profundamente a vida dos coru\u00f1eses da \u00e9poca.\nO 29 de xu\u00f1o de 2009, a Torre de H\u00e9rcules, o milenario s\u00edmbolo da cidade, foi declarado Patrimonio da Humanidade pola UNESCO, tras unha intensa campa\u00f1a de apoio tanto institucional como cidad\u00e1n.\nEconom\u00eda.\nO termo municipal da Coru\u00f1a \u00e9 o pulm\u00f3n dos sectores comercial e de servizos de toda a \u00e1rea metropolitana e a m\u00e1is importante \u00e1rea nestes dous aspectos de toda Galicia e do noroeste peninsular.\nEstes dous sectores representan m\u00e1is das tres cuartas partes da totalidade da actividade econ\u00f3mica do termo municipal. Os sectores da industria e da construci\u00f3n incrementaron a s\u00faa participaci\u00f3n econ\u00f3mica na cidade nos \u00faltimos anos; non obstante a s\u00faa localizaci\u00f3n xeogr\u00e1fica radica principalmente nos municipios situados na \u00e1rea metropolitana.\nSegundo o informe Ard\u00e1n, elaborado polo Consorcio da Zona Franca de Vigo, A Coru\u00f1a \u00e9 actualmente a comarca m\u00e1is pr\u00f3spera de Galicia, e un dos seus motores econ\u00f3micos. O seu PIB empresarial \u00e9 de 3.486 mill\u00f3ns de euros, representando m\u00e1is do 33% do total de Galicia no ano 2007. A cidade conta cun orzamento consolidado de m\u00e1is de 370 mill\u00f3ns de euros anuais, a repartir entre os gastos do Concello e as s\u00faas d\u00faas principais empresas, a Compa\u00f1\u00eda de Aguas da Coru\u00f1a (que d\u00e1 servizo a gran parte da provincia) e a Compa\u00f1\u00eda de Tranv\u00edas da Coru\u00f1a, que ten a concesi\u00f3n dos autobuses urbanos e do tranv\u00eda da cidade.\nA cidade converteuse en 2007 no meirande centro financeiro e de negocios de Galicia. Sede das entidades financeiras Banco Pastor e Caixa Galicia, que trala fusi\u00f3n con Caixanova pasou a chamarse Novacaixagalicia. Na cidade at\u00f3panse sedes dalgunhas empresas importantes, como a cervexeira Estrella Galicia, a empresa de telecomunicaci\u00f3ns R, o diario \"La Voz de Galicia\", a refinar\u00eda de Repsol YPF, a planta de aluminios de Alcoa ou a f\u00e1brica de armas de General Dynamics (antiga \"Santa B\u00e1rbara\"). A cidade conta cun pazo de Congresos e outras instituci\u00f3ns relacionadas como o Club Financeiro da Coru\u00f1a. En 2008 inaugurouse o Recinto Feiral da Coru\u00f1a, chamado Expocoru\u00f1a.\nIndustria.\nNos seus l\u00edmites locais, a cidade conta con dous pol\u00edgonos industriais: o da Grela-Bens, o primeiro parque industrial en extensi\u00f3n de Galicia con m\u00e1is de 600 empresas, e o de Pocomaco-V\u00edo, que d\u00e1 servizo a unhas 400 empresas. Na \u00e1rea metropolitana est\u00e1n situados outros importantes pol\u00edgonos, principalmente na zona suroeste (Arteixo e Culleredo), como o Pol\u00edgono de Sab\u00f3n, que alberga a sede central da multinacional Inditex e a central t\u00e9rmica de Sab\u00f3n, entre outras industrias. Outros pol\u00edgonos destacables da \u00e1rea metropolitana son os de Alvedro, Barcala, Meicende e Esp\u00edrito Santo.\nOs grandes motores industriais dentro dos l\u00edmites municipais son a refinar\u00eda de petr\u00f3leo de Repsol, inaugurada en 1964, e a metal\u00farxica de aluminios.\nComercio.\nA zona comercial tradicional est\u00e1 situada no barrio da Pescader\u00eda (Zona Obelisco), especialmente na r\u00faa Real. Esta r\u00faa peonil segue a ser un dos principais eixos comerciais e de lecer dos coru\u00f1eses. Na mesma \u00e1rea existen outras arterias comerciais como as r\u00faas de Santo Andr\u00e9 e do Orz\u00e1n; as r\u00faas dos Olmos, Galera, Barreira e Franxa; a r\u00faa Rego de Auga e a praza do Humor, centro do tradicional botell\u00f3n coru\u00f1\u00e9s e dedicada aos principais humoristas e escritores galegos. Destacan tam\u00e9n as r\u00faas Juan Fl\u00f3rez e Federico Tapia, arredor da praza de Lugo, agrupadas no Distrito Picasso.\nOutra zona comercial \u00e9 a r\u00faa Barcelona, r\u00faa peonil da Agra do Orz\u00e1n, que \u00e9 unha das r\u00faas m\u00e1is transitadas de Galicia.\nPor outra banda, a actividade comercial da cidade non se limita s\u00f3 \u00e1 zona centro. A pol\u00edtica de peonalizaci\u00f3n de diversas r\u00faas da cidade deu un pulo definitivo a determinados barrios, xurdindo \"subcentros\" comerciais en zonas anteriormente m\u00e1is abandonadas ou con menor vocaci\u00f3n comercial. Nesta categor\u00eda destacan a r\u00faa da Gaiteira (barrio da Gaiteira), r\u00faa \u00c1ngel Senra (Os Mallos), Centro Comercial Elvi\u00f1a etc. Por este motivo p\u00f3dese dicir que A Coru\u00f1a \u00e9 unha cidade polic\u00e9ntrica, xa que a actividade comercial se acha espallada polos distintos barrios herculinos.\nA Coru\u00f1a conta cunha rede de mercados municipais formada por oito instalaci\u00f3ns espalladas por distintos barrios: Santo Agosti\u00f1o (na Pescader\u00eda), Santa Luc\u00eda, Conchi\u00f1as (Agra do Orz\u00e1n), Ram\u00f3n Cabanillas (Mallos), Monte Alto, Palavea, Elvi\u00f1a e Eusebio da Guarda (Ensanche). Estes dous \u00faltimos foron rehabilitados e convertidos ademais en centros comerciais. A materia prima que fornece estes Mercados \u00e9 especialmente o peixe e o marisco, tra\u00eddo diariamente das poxas de Pescado Fresco que te\u00f1en lugar nas Lonxas do Porto da Coru\u00f1a.\nA zona dos arredores da praza de Catro Cami\u00f1os ten tam\u00e9n grande importancia comercial, xa que as primeiras grandes superficies comerciais da cidade se asentaron neste barrio a mediados dos anos 80. O centro comercial, aberto en 1987, foi o primeiro da cidade. En 1996 abriu o centro comercial Los Rosales.\nA principios do s\u00e9culo XXI ampliouse o n\u00famero de grandes centros comerciais coas inauguraci\u00f3ns de Dolce Vita (2008) e Espacio Coru\u00f1a (2009) En 2011 inaugurouse Marineda City, que foi o centro comercial maior de Espa\u00f1a. Por\u00e9n, Dolce Vita pechou as s\u00faas portas en 2014. No centro da cidade sit\u00faase Los Cantones Village, antes El Puerto Centro de Ocio, que sufriu diferentes reformas. Hai ademais outros centros m\u00e1is pequenos como as galer\u00edas do barrio das Durmideiras, Torre Tr\u00e9bol, Torre dos Mestres, Catro Cami\u00f1os, Ram\u00f3n y Cajal ou as m\u00e1is modernas do Bulevar do Papagayo.\nTurismo.\nO turismo na Coru\u00f1a foi en aumento nos \u00faltimos anos ata chegar a recibir 62 cruceiros ao ano. Un dos impulsores deste turismo \u00e9 o paseo mar\u00edtimo que bordea toda a cidade, de 13 quil\u00f3metros de lonxitude. Existe ademais un carril bicicleta que o percorre na maior parte do traxecto. Ademais, tr\u00e1tase dun paseo cultural, porque \u00e1 s\u00faa beira situ\u00e1ronse varios museos da cidade como poden ser a Domus ou o Aquarium Finisterrae. No paseo tam\u00e9n podemos atopar o Castelo de Santo Ant\u00f3n, que cont\u00e9n o museo arqueol\u00f3xico, ou a Torre de H\u00e9rcules.\nNo ano 2006 e por primeira vez na s\u00faa historia, a cifra de turistas duplicou a poboaci\u00f3n da cidade, chegando ao medio mill\u00f3n de visitantes. En 2010 o n\u00famero de turistas superou o mill\u00f3n e medio.\nA cidade conta cunha ampla rede de hoteis, cadeas internacionais e negocios locais, que ofrecen entre ambos unha oferta hostaleira de m\u00e1is de 3.500 camas. A Coru\u00f1a conta cun hotel de cinco estrelas, o Hotel Finisterre (cadea Hesperia), e con trece de catro estrelas: o Hotel AC A Coru\u00f1a, Attica 21 Coru\u00f1a, Sercotel Blue Coru\u00f1a, Carr\u00eds Marineda, Eurostars Ciudad de A Coru\u00f1a, Hesperia A Coru\u00f1a, Husa Center, Meli\u00e1 Mar\u00eda Pita, NH Atl\u00e1ntico, Hotel Plaza, Hotel Riazor, Tryp Coru\u00f1a e Zenit Coru\u00f1a.\nZonas de ocio.\nA zona de ocio nocturno por antonomasia na cidade \u00e9 a do Orz\u00e1n, preto da praia hom\u00f3nima. A maior\u00eda de pubs e locais de ocio nocturno at\u00f3panse nas r\u00faas do Socorro, Sol, Orz\u00e1n e Corral\u00f3n. Outro n\u00facleo de ocio pr\u00f3ximo est\u00e1 arredor da praza de Jos\u00e9 Sellier Loup e as r\u00faas Picos e Vista.\nTam\u00e9n p\u00f3dese trasnoitar en Monte Alto (arredor da r\u00faa Orillamar), na zona da praza de Espa\u00f1a e na Cidade Vella (arredores da praza de Azc\u00e1rraga e r\u00faa San Domingos).\nA animaci\u00f3n afterwork conc\u00e9ntrase nas r\u00faas do ensanche, entre Juan Fl\u00f3rez e Juana de Vega, as\u00ed como en Matogrande, \u00e1reas nas que tam\u00e9n se pode pasar un bo anaco despois de cear.\nParalelo \u00e1 r\u00faa Real est\u00e1 o eixo formado polas r\u00faas Estrela, Olmos, Galera, e Franxa, que xunto coa r\u00faa da Barreira constit\u00fae unha zona de restauraci\u00f3n moi concorrida onde se sit\u00faan as tascas e marisquer\u00edas m\u00e1is t\u00edpicas da cidade. A praza do Humor, dedicada aos principais humoristas e escritores galegos foi o primeiro centro do botell\u00f3n coru\u00f1\u00e9s, pr\u00e1ctica trasladada a partir do 2008 aos Xard\u00edns de M\u00e9ndez N\u00fa\u00f1ez.\nTralo peche das principais discotecas, os locais \"after-hours\" sit\u00faanse na zona de Juan Fl\u00f3rez.\nInfraestruturas.\nEstradas.\nPor v\u00eda terrestre, a rede de autoestradas e autov\u00edas norte-sur comun\u00edcana co resto de Espa\u00f1a e Portugal, mentres que un conxunto de v\u00edas r\u00e1pidas, que circunvala o per\u00edmetro da cidade e o seu primeiro anel industrial, culmina a comunicaci\u00f3n por estrada.\nA cidade est\u00e1 servida por tres arterias principais de acceso:\nOs aproximadamente 600\u00a0000 habitantes e as industrias que est\u00e1n dentro da zona de influencia das catro r\u00edas (A Coru\u00f1a, Sada-Betanzos, Ares e Ferrol) comun\u00edcanse por estrada nun tempo de 30 minutos.\nFerrocarr\u00eds.\nA estaci\u00f3n da Coru\u00f1a, co\u00f1ecida tam\u00e9n como \"estaci\u00f3n de San Cristovo\", remodelada en 1991, concentra o tr\u00e1fico ferroviario da cidade e est\u00e1 situada no centro. Dende A Coru\u00f1a parten tres li\u00f1as de longa distancia de Renfe Operadora: a Madrid e Barcelona con dous servizos diarios, a Bilbao e Ir\u00fan cun servizo diario, e a Alacant cun servizo os s\u00e1bados. A estas li\u00f1as s\u00famanse os corredores rexionais de Renfe con Santiago, Monforte, Ferrol e Pontevedra e Vigo; o tr\u00e1fico con esta \u00faltima cidade sumou en 1999 a cantidade de 450\u00a0000 viaxeiros aproximadamente. Est\u00e1 en servizo o tren de alta velocidade entre a cidade e Ourense, pasando por Santiago, e a Pontevedra e Vigo a trav\u00e9s do eixe atl\u00e1ntico que conectar\u00e1 con Portugal, e a Madrid, o que completar\u00e1 o servizo ferroviario da Coru\u00f1a.\nExiste asemade outra pequena estaci\u00f3n na parroquia de Elvi\u00f1a, chamada Elvi\u00f1a-Universidade, que da servizo \u00e1 Universidade da Coru\u00f1a e a devandita parroquia; e unha estaci\u00f3n de mercador\u00edas que serve \u00f3 porto, chamada estaci\u00f3n de San Diego. As principais actividades desta \u00faltima son a exportaci\u00f3n de madeiras, ferro, cinc, carb\u00f3n e contedores procedentes do porto.\nEst\u00e1 en proxecto unha estaci\u00f3n intermodal a modo de intercambiador, que concentre ademais \u00f3s buses interurbanos e que contar\u00eda tam\u00e9n cunha parada de metro lixeiro.\nPorto.\nA v\u00eda mar\u00edtima est\u00e1 fortemente consolidada nesta metr\u00f3pole. O porto sufriu varias ampliaci\u00f3ns e procesos de modernizaci\u00f3n e ademais constru\u00eduse un porto exterior no oeste da cidade, en punta Langosteira, para aumentar a s\u00faa capacidade. O novo porto iniciou o seu funcionamento en 2012. O Porto da Coru\u00f1a, matr\u00edcula de provincia mar\u00edtima CO, \u00e9 un dos motores econ\u00f3micos da cidade, con seis quil\u00f3metros de peiraos e preto dun mill\u00f3n de metros cadrados de superficie mar\u00edtima e terrestre. Conta cun sector acondicionado para desembarcar graneis s\u00f3lidos (carb\u00f3n, coke) e contedores. \u00c9 o segundo de Espa\u00f1a en canto a pesca fresca desembarcada, s\u00f3 despois do de Vigo, con 43.108 toneladas no 2009. No ano 2009 mov\u00e9ronse 1\u00a0460\u00a0316 toneladas de mercador\u00edas no porto, o que sup\u00f3n un decrecemento total do -13,31% respecto o 2008, o que o converte no segundo porto de mercador\u00edas de Galicia, tras o de Vigo, con 3\u00a0073\u00a0507 toneladas, e seguido de preto por Ferrol-San Cibrao (562.555 toneladas). Este tr\u00e1fico est\u00e1 dividido en:\nRecentemente comezou a construci\u00f3n do Porto Exterior da Coru\u00f1a no concello lim\u00edtrofe de Arteixo, que ampliar\u00e1 enormemente as instalaci\u00f3ns portuarias e as desprazar\u00e1 f\u00f3ra da cidade.\nAeroporto.\nA Coru\u00f1a conta cun remodelado aeroporto, co\u00f1ecido como aeroporto de Alvedro c\u00f3digo de IATA LCG, situado a 10\u00a0km do centro da cidade, no concello de Culleredo. Conta cunha reducida pista de 1,9 quil\u00f3metros e un moderno sistema antin\u00e9boa, que entrou en servizo a comezos de 2008. Durante os \u00faltimos anos foi o aeroporto galego que m\u00e1is creceu, duplic\u00e1ndose o n\u00famero de pasaxeiros en tres anos e alcanzando durante 2008 os 1\u00a0175\u00a0000 pasaxeiros, sendo o segundo aeroporto de Galicia que mellor soportou a crise aeroportuaria, dando un balance positivo de crecemento no per\u00edodo 2004-2008 dun 205 % por n\u00famero de viaxeiros.\nO aeroporto de Alvedro conecta a cidade herculina con varios destinos peninsulares, segundo a \u00e9poca do ano. Conta con conexi\u00f3ns estables con Madrid-Barajas, Barcelona, Sevilla e Tenerife. Na \u00e9poca invernal existe conexi\u00f3n co aeroporto de Huesca (porta \u00f3s Pireneos). Tam\u00e9n existen conexi\u00f3ns internacionais cos aeroportos de Londres-Heathrow, Par\u00eds-Charles de Gaulle e Lisboa.\nA proximidade do aeroporto da Lavacolla (30 minutos por autoestrada) permite que poida ser tam\u00e9n empregado como plataforma complementaria das comunicaci\u00f3ns a\u00e9reas da Coru\u00f1a, e viceversa. Actualmente est\u00e1 en obras para amplia-la pista que, con 1.900 metros, \u00e9 a segunda m\u00e1is curta dos aeroportos comerciais de Espa\u00f1a trala do aeroporto de Donostia.\nAutobuses e metro lixeiro.\nA estaci\u00f3n de autobuses da Coru\u00f1a d\u00e1 servizo a preto de 25\u00a0000 pasaxeiros diarios. Unha media de 1.100 autocares operan cada d\u00eda con destino a diferentes puntos de Europa, Espa\u00f1a e Galicia.\nA cidade tam\u00e9n conta cunha gran rede de autobuses, a m\u00e1is densa de Espa\u00f1a, xa que ning\u00fan habitante se atopa a m\u00e1is de 300 metros dunha parada. Conta con 24 li\u00f1as de autob\u00fas, explotadas pola Compa\u00f1\u00eda de Tranv\u00edas da Coru\u00f1a. Os autobuses levan GPS, nas paradas m\u00e1is importantes hai paneis onde se informa dos minutos que hai que agardar para o pr\u00f3ximo bus, tam\u00e9n consultable v\u00eda m\u00f3bil.\nA recuperaci\u00f3n do tranv\u00eda urbano circundando o extenso paseo mar\u00edtimo da cidade, pretendeu crear unha infraestrutura ferroviaria b\u00e1sica para a consolidaci\u00f3n dunha rede de Metro Lixeiro a medio prazo, con 3 li\u00f1as proxectadas: Monte Alto-Universidade, Os Rosales-Praza de Pontevedra, e outra circular con d\u00faas ramificaci\u00f3ns \u2014a actual do tranv\u00eda coa s\u00faa extensi\u00f3n e a li\u00f1a Los Rosales/centro intermodal. O proxecto inicial foi trocado por un tranv\u00eda tur\u00edstico que s\u00f3 operaba os meses do ver\u00e1n e que dende ent\u00f3n foi perdendo frecuencias e extensi\u00f3n para estar limitado ao percorrido dende as cocheiras de Monte Alto ata Riazor. O servizo foi suprimido en xullo de 2011.\nServizos municipais.\nEMALCSA \u00e9 a centenaria empresa municipal concesionaria do servizo da auga na Coru\u00f1a e nos concellos de Arteixo, Culleredo, Oleiros, Sada, Bergondo, Cambre e Carral. A auga prov\u00e9n do Encoro de Cecebre e potabil\u00edzase no ETAP da Telva. O ciclo da auga remata na EDAR de Bens.\nCespa \u00e9 a concesionaria da recollida do lixo e reciclaxe. O lixo rec\u00f3llese en colectores separados: nun a parte org\u00e1nica (de cor verde) e noutro inorg\u00e1nica (capa laranxa). A parte org\u00e1nica \u00e9 tratada por Albada na planta de Nosti\u00e1n, onde se produce compost e biog\u00e1s para consumo da propia planta. Os refugallos do proceso de reciclaxe rematan no vertedoiro de Gest\u00e1n en Sobrado e na incineradora de Sogama en Cerceda. Hai tam\u00e9n colectores para recollida selectiva de papel-cart\u00f3n (cor azul) e vidro (cor verde). O concello ten puntos limpos en varios sitios da cidade (Eir\u00eds, A Grela, Pocomaco e Ronda Outeiro) onde os cidad\u00e1ns poden achegar cascallos, mobles, pl\u00e1stico, pneum\u00e1ticos, pilas e bater\u00edas, aceites usados, electrodom\u00e9sticos ou restos de poda.\nOutras infraestruturas.\nDende o ano 2009 a cidade ten un servizo p\u00fablico de alugamento de bicicletas. EMVSA e o concello po\u00f1en \u00e1 disposici\u00f3n dos usuarios da tarxeta Millennium o alugamento en diversos puntos da cidade.\nO concello est\u00e1 a colaborar na promoci\u00f3n e no uso do coche el\u00e9ctrico, por diversos aparcadoiros da cidade hai tomas para a recarga de coches el\u00e9ctricos. No aeroporto de Alvedro \u00e9 posible alugar coches el\u00e9ctricos por un prezo de 15 euros diarios.\nCultura.\nToponimia.\nBrigantium.\nO top\u00f3nimo m\u00e1is antigo, Brigantium, usado polos romanos a partir da denominaci\u00f3n local, consid\u00e9rase xeralmente de orixe celta, onde se identifica un derivado da ra\u00edz indoeuropea *\"bher\"- \u2018levar\u2019, \u2018elevar\u2019, \u2018altura\u2019 (v\u00e9xase o irland\u00e9s antigo \"br\u00ed\", gal\u00e9s \"bre\", bret\u00f3n \"bre\", c\u00f3rnico \"bre\", todos co significado de \u2018outeiro\u2019, e nas linguas xerm\u00e1nicas \"berg\" \u2018monte\u2019, \"burg\" \u2018cidade\u2019). Este top\u00f3nimo relaci\u00f3nase co substrato celta hispano -\"briga\" (\"Conimbriga\", \"Mirobriga\", \"Vollobriga\", \"Nemetobriga\") e -\"bre\", presente en top\u00f3nimos galegos como \"Sillobre\", \"Barallobre\", \"O Grove\" etc.\nFaro.\nA Brigantium seguiuno Faro, top\u00f3nimo procedente do senlleiro faro romano, que prov\u00e9n do lat\u00edn \"pharum\" e este do grego, con orixe no nome da illa de Pharos. Este novo top\u00f3nimo debeu de comezar a rivalizar co prerromano de Brigantium pouco despois de erguer a torre e tras un tempo de convivencia rematou por substitu\u00edlo.\nA Coru\u00f1a.\nGonzalo Navaza defende que o top\u00f3nimo A Coru\u00f1a naceu no s\u00e9culo XIII. En 1208 o rei de Galicia e Le\u00f3n Afonso IX fixo concesi\u00f3n dunha carta foral \u00e1 veci\u00f1anza de Faro, nome da vila, que substitu\u00edra anteriormente a Brigantium. Nesa \u00e9poca as motivaci\u00f3ns dos reis para elixiren un novo top\u00f3nimo deb\u00edanse a criterios augurais ou de prestixio. O top\u00f3nimo aparece rexistrado na carta foral en lat\u00edn como Crunia, aparentemente tomado da \"Historia Turpini\", o libro do \"C\u00f3dice Calixtino\".\nPor\u00e9n, Fernando Cabeza Quiles defende que o top\u00f3nimo poder\u00eda vir dunha ra\u00edz indoeuropea *\"k-r\" 'pedra', 'rocha', en alusi\u00f3n \u00e1s caracter\u00edsticas rochosas do contorno da Torre de H\u00e9rcules, torre constru\u00edda sobre unha pena ou unha rocha. Tampouco se pode desbotar a hip\u00f3tese de que derive dun substantivo celta igual ou parecido ao de *\"clunia\" 'prader\u00eda', 'lugar h\u00famido', 'fonte', top\u00f3nimo similar ao franc\u00e9s Cluny.\nO top\u00f3nimo hist\u00f3rico e tradicional da cidade \u00e9 A Cru\u00f1a, sendo a forma aceptada e empregada pola Real Academia Galega no pasado. A forma A Coru\u00f1a, oficial e de uso habitual, \u00e9 unha evoluci\u00f3n epent\u00e9tica da forma A Cru\u00f1a.\nEn Galicia, no estado espa\u00f1ol e na Uni\u00f3n Europea a \u00fanica denominaci\u00f3n oficial \u00e9 A Coru\u00f1a, independentemente da lingua empregada.\nO 21 de decembro de 1989 o Tribunal Constitucional ditaminou que a aprobaci\u00f3n da alteraci\u00f3n ou cambio de nome dos concellos \u00e9 a t\u00edpica competencia de execuci\u00f3n en materia de r\u00e9xime local que, conforme co marco constitucional de distribuci\u00f3n de competencias, os Estatutos de Galicia e de Catalu\u00f1a atrib\u00faen \u00e1s s\u00faas respectivas Comunidades Aut\u00f3nomas. O 2 de novembro de 2004 o Concello da Coru\u00f1a aprobou a cooficialidade da forma \"La Coru\u00f1a\" ampar\u00e1ndose na Lei de grandes cidades. No outono de 2005 o Tribunal Superior de Xustiza de Galicia declarou nulos estes acordos do concello sobre toponimia.\nFinalmente, o Concello da Coru\u00f1a decidiu adoptar o top\u00f3nimo A Coru\u00f1a para t\u00f3dalas xesti\u00f3ns e como nome oficial da cidade, abandonando as\u00ed os seus intentos de conservar o top\u00f3nimo en castel\u00e1n.\nEntre os ex\u00f3nimos da cidade destacan \"La Corogne\" en franc\u00e9s, o ingl\u00e9s arcaico \"The Groyne\" e o m\u00e1is recente \"Corunna\". O habitante da Coru\u00f1a recibe o xentilicio de \u00abcoru\u00f1\u00e9s/coru\u00f1esa\u00bb al\u00e9n dos alternativos \u00abherculino/herculina\u00bb ou \u00abbrigantino/brigantina\u00bb, e tam\u00e9n de xeito popular e informal \u00abcascarilleiro/cascarilleira\u00bb.\nEducaci\u00f3n.\nA Universidade da Coru\u00f1a ten a s\u00faa sede e varios campus na Coru\u00f1a (Elvi\u00f1a, A Zapateira, Riazor e Oza), a\u00ednda que tam\u00e9n en Ferrol e Oleiros (Bastiagueiro). Actualmente estudan na Universidade m\u00e1is de 24.000 estudantes, cun aumento de matriculados do 6 % no curso 2010/11. Ademais, a Universidade oferta titulaci\u00f3ns \u00fanicas en Galicia e mesmo na zona noroeste da Pen\u00ednsula, como son Podolox\u00eda, Arquitectura, Arquitectura t\u00e9cnica, Sociolox\u00eda e Ciencia Pol\u00edtica e da Administraci\u00f3n, Dese\u00f1o Industrial, Enxe\u00f1ar\u00eda Naval (Ferrol) ou Enxe\u00f1ar\u00eda de Cami\u00f1os, Canles e Portos.\nNa cidade tam\u00e9n hai un centro asociado da Universidade Nacional de Educaci\u00f3n a Distancia e coa Universidade Internacional Men\u00e9ndez Pelayo.\nPatrimonio arquitect\u00f3nico.\nO barrio da Mari\u00f1a constit\u00fae unha das zonas m\u00e1is belas da Coru\u00f1a, situado xunto ao porto. Nas fachadas das casas deste barrio sit\u00faanse as famosas galer\u00edas que lle deron renome mundial, ata tal punto que a cidade \u00e9 co\u00f1ecida como \"A Cidade de Cristal\".\nEstas galer\u00edas, t\u00edpicas das R\u00edas Altas, empez\u00e1ronse a constru\u00edr a finais do s\u00e9culo XVIII e principios do s\u00e9culo XIX para protexer terrazas e balc\u00f3ns do vento e da brisa mari\u00f1a. Pos\u00faen detalles e adornos minuciosos, nos que predominan os contrastes de brancos, verdes e vermellos.\nNo conxunto hist\u00f3rico da Cidade Vella at\u00f3panse:\nNos Xard\u00edns de M\u00e9ndez N\u00fa\u00f1ez e nas s\u00faas proximidades est\u00e1n o Obelisco dos Cant\u00f3ns e os monumentos a Emilia Pardo Baz\u00e1n e a Curros Enr\u00edquez, entre outros.\nF\u00f3ra destas \u00e1reas est\u00e1n o Castro de Elvi\u00f1a, o Palacio de Mar\u00eda Pita (Palacio Municipal) ou a Casa do Sol. As\u00ed mesmo existen outros monumentos de arte contempor\u00e1nea, entre os que destacan o Obelisco Millenium, inaugurado no ano 2000 e que representa a historia da cidade e de Galicia, e a Fonte dos surfistas.\nA Torre de H\u00e9rcules.\nA Torre de H\u00e9rcules \u00e9 sen d\u00fabida o monumento m\u00e1is co\u00f1ecido e visitado da cidade. Situada nunha pequena pen\u00ednsula, ten unha altura de 55 metros e \u00e9 o \u00fanico faro de orixe romana en funcionamento no mundo. A\u00ednda que durante moito tempo considerouse que fora constru\u00edda no s\u00e9culo II durante a \u00e9poca de Traxano, escavaci\u00f3ns m\u00e1is recentes puxeron de manifesto que a s\u00faa construci\u00f3n puido realizarse moito antes, entre os mandatos de Claudio e Domiciano, ou mesmo no ano 4 a.C. baixo o mandato de Augusto. Nunha inscrici\u00f3n na pedra consta o nome de C. Servius Lupus, arquitecto da rexi\u00f3n de Lusitania, e a dedicaci\u00f3n da torre a Marte Augusto. A fachada actual, neocl\u00e1sica \u00e9 froito da s\u00faa restauraci\u00f3n no s\u00e9culo XVII. P\u00f3dese acceder ao alto da torre por unha escaleira interior de 239 chanzos. Desde al\u00ed hai unhas magn\u00edficas vistas da r\u00eda e a cidade da Coru\u00f1a.\nO 27 de xu\u00f1o de 2009 a Torre e a s\u00faa contorna foron proclamadas Patrimonio da Humanidade en Sevilla pola Comisi\u00f3n do Patrimonio Mundial da UNESCO.\nXunto \u00e1 torre at\u00f3pase un parque escult\u00f3rico coa \"Rosa dos Ventos\" de Xabier Correa Corredoira (1994), que incl\u00fae nos seus motivos por un lado os pa\u00edses celtas e por outro Tarsis, patria de orixe de Xeri\u00f3n, que foi derrotado por H\u00e9rcules segundo a lenda.\nPaseo mar\u00edtimo.\nA Coru\u00f1a conta co paseo mar\u00edtimo urbano m\u00e1is longo de Europa, con preto de 10 quil\u00f3metros continuos \u00e1 beira do mar. Cando se termine medir\u00e1 m\u00e1is de 13 quil\u00f3metros. O paseo mar\u00edtimo pasa por moitos lugares de interese na cidade, como a Domus, o Aquarium Finisterrae, a Torre de H\u00e9rcules ou o Castelo de Santo Ant\u00f3n, pod\u00e9ndose percorrer a p\u00e9, autom\u00f3bil, bicicleta ou tranv\u00eda.\nA apertura do \u00faltimo tramo do paseo mar\u00edtimo revelou unha cara desco\u00f1ecida da cidade, que permite admirar cami\u00f1ando a forza e inmensidade do oc\u00e9ano Atl\u00e1ntico. C\u00f3mpre destacar o Ascensor panor\u00e1mico do Monte de San Pedro. Os seguintes tramos en construci\u00f3n e proxecci\u00f3n traspasan xa os l\u00edmites do concello da Coru\u00f1a, transformando zonas en espazos de esparexemento e ocio.\nPatrimonio cultural.\nA Coru\u00f1a conta cun bo n\u00famero de museos adicados a diversas tem\u00e1ticas, entre os que descatan os denominados Museos Cient\u00edficos Coru\u00f1eses, integrados pola Casa das Ciencias (cunha exposici\u00f3n interactiva adicada \u00e1s ciencias e un Planetario), a Domus ou \"Domus\" (cunha exposici\u00f3n interactiva adicada ao ser humano), e o Aquarium Finisterrae ou \"Casa dos peixes\". Entre os museos art\u00edsticos salientar o Museo de Arte Contempor\u00e1nea Gas Natural Fenosa (MAC), que re\u00fane unha importante mostra do denominado \"movemento renovador\" de artistas galegos; o Museo de Belas Artes, que conta cunha ampla colecci\u00f3n de gravados de Goya; ou o Museo de Arte Sacra da Colexiata de Santa Mar\u00eda do Campo, situado nun edificio dese\u00f1ado por Manuel Gallego Jorreto. O Museo Arqueol\u00f3xico e Hist\u00f3rico, situado no Castelo de Santo Ant\u00f3n, conta con numerosas pezas procedentes de sitios arqueol\u00f3xicos de toda a provincia, as\u00ed como mostras dunha ampla colecci\u00f3n de escultura medieval. En 2012 inaugurouse o Museo Nacional de Ciencia e Tecnolox\u00eda (MUNCYT). Na Cidade Vella at\u00f3pase tam\u00e9n o Museo Hist\u00f3rico Militar.\nExiste tam\u00e9n un conxunto de casas museos dedicadas a persoeiros que residiron na cidade. P\u00f3dese visitar a casa na que viviu Pablo Ruiz Picasso entre 1891 a 1895 convertida en casa museo e onde se expo\u00f1en 27 reproduci\u00f3ns das obras que fixo estando na Coru\u00f1a, cidade na que fixo a s\u00faa primeira exposici\u00f3n. Son retratos e caricaturas que o novo artista (ent\u00f3n ti\u00f1a 12 anos) fixo para a revista \"La Coru\u00f1a\". As outras casas museos son as de Mar\u00eda Pita, Emilia Pardo Baz\u00e1n e Casares Quiroga.\nAdemais dos museos existen na cidade varias salas de exposici\u00f3ns, como o Kiosco Alfonso, a Casa da Cultura Salvador de Madariaga, o Forum Metropolitano e o Palacio de Mar\u00eda Pita, todos de titularidade municipal, ou as salas de varias fundaci\u00f3ns, como a Luis Seoane, a Barri\u00e9 e AFundaci\u00f3n. Tam\u00e9n existen espazos para exposici\u00f3ns en PALEXCO (Palacio de Exposici\u00f3ns e Congresos) e no Club Financiero Atl\u00e1ntico.\nEntre as galer\u00edas de arte situadas na cidade est\u00e1n Galer\u00eda Ana Vilaseco, Galer\u00eda de Papel, Galer\u00eda Pardo Baz\u00e1n, Atl\u00e1ntica, Arte e Imaxe, Coarte, \"Rinc\u00f3n Coru\u00f1a Arte\" e A Tecedeira.\nConta ademais con oito bibliotecas municipais.\nEtnograf\u00eda.\nM\u00fasica e danza.\nA cidade da Coru\u00f1a \u00e9 un dos principais centros musicais de Galicia. A primeira orquestra sinf\u00f3nica de Galicia, a Orquestra do C\u00edrculo de Artes\u00e1ns creada pola Reuni\u00f3n Recreativa e Instructiva de Artesanos en 1847, a\u00ednda que se te\u00f1an novas da existencia dunha orquestra na d\u00e9cada de 1820 no vello Teatro de \u00d3pera da r\u00faa da Franxa. ela at\u00f3panse algunhas das m\u00e1is importantes instituci\u00f3ns musicais galegas, entre as cales destaca a sede (no Palacio da \u00d3pera) da Orquestra Sinf\u00f3nica de Galicia, creada en 1992 polo Concello da Coru\u00f1a. Outra instituci\u00f3n destacada na cidade \u00e9 a Coral Polif\u00f3nica El Eco, fundada en 1881 por Pascual Veiga, que \u00e9 a coral en activo m\u00e1is antiga da Pen\u00ednsula Ib\u00e9rica. Outras orquestras e agrupaci\u00f3ns na cidade son a Banda de M\u00fasica Municipal da Coru\u00f1a (con concertos regulares), a Orquestra de C\u00e1mara Galega (fundada en 1995), ou a Orquestra Gaos (fundada en 2009).\nNo que fai referencia ao ensino musical, na Coru\u00f1a at\u00f3pase un dos dous Conservatorios Superiores de M\u00fasica que existen en Galicia, o COSMAC (Conservatorio Superior de M\u00fasica da Coru\u00f1a), que conta coas diferentes especialidades de interpretaci\u00f3n musical nos distintos instrumentos empregados na m\u00fasica acad\u00e9mica, composici\u00f3n, pedagox\u00eda musical e jazz (x\u00e9nero de tradici\u00f3n nos \u00faltimos anos na cidade). Amais do COSMAC, A Coru\u00f1a conta cun Conservatorio Profesional de M\u00fasica e unha Escola de M\u00fasica Municipal fundada en 1998, e tam\u00e9n con diversas instituci\u00f3ns e escolas de ensino musical privadas como o Conservatorio do Colexio Liceo La Paz.\nNa cidade da Coru\u00f1a hai oferta de festivais musicais ao longo do ano, como a Temporada L\u00edrica, sucesora do Festival Mozart (desaparecido en 2014) e do Festival de \u00d3pera da Coru\u00f1a, ou o Noroeste Pop Rock. O Ciclo de Jazz da Fundaci\u00f3n Barri\u00e9 tivo dezasete edici\u00f3ns, entre 1995 e 2012. A Coru\u00f1a tam\u00e9n foi sede de xiras internacionais no recinto do Coliseum, no pavill\u00f3n do Pazo dos Deportes ou no estadio de Riazor.\nA Coru\u00f1a \u00e9 a sede do Centro Coreogr\u00e1fico Galego e conta cun Conservatorio de Danza de titularidade provincial. Os distintos teatros da cidade adoitan inclu\u00edr espect\u00e1culos de danza dentro das s\u00faas programaci\u00f3ns anuais.\nTeatro e cine.\nNa cidade da Coru\u00f1a existe unha importante actividade teatral, desenvolvida principalmente no Teatro Rosal\u00eda e no Teatro Col\u00f3n.\nO concello xestiona ademais o F\u00f3rum Metropolitano e o Centro \u00c1gora. O primeiro \u00e9 sede de programas estables de teatro que tam\u00e9n busca apoiar novas propostas como a Mostra de Teatro Independente e o Teatro Universitario. O Centro \u00c1gora conta cun auditorio preparado para acoller teatro, \u00f3pera, m\u00fasica sinf\u00f3nica, ballet etc.\nC\u00f3mpre salientar tam\u00e9n o Festival Manic\u00f3micos, un festival de teatro c\u00f3mico impulsado pola Asociaci\u00f3n Cultural Manic\u00f3micos, e outras compa\u00f1\u00edas como Teatro del Andamio.\nA Coru\u00f1a conta cos cines Yelmo Cineplex Los Rosales (13 salas), Yelmo Cines Espacio Coru\u00f1a, Cinesa Marineda City 3D (12 salas) e Cantones Cines situados en centros comerciais, ademais das d\u00faas salas do F\u00f3rum Metropolitano e a do Centro Galego de Artes da Imaxe.\nFestas e celebraci\u00f3ns.\nAlg\u00fans barrios e lugares da cidade celebran tam\u00e9n as s\u00faas propias festas, como Monte Alto, Eir\u00eds e Os Castros.\nS\u00edmbolos.\nO caracter\u00edstico escudo da cidade est\u00e1 moi presente no mobiliario p\u00fablico, representado en farois, papeleiras e ata no pavimento urbano. Est\u00e1 formado por un fondo azur, no que est\u00e1 representada a Torre de H\u00e9rcules, asentada sobre unhas penas e acompa\u00f1ada de sete cunchas de ouro, postas tres a cada flanco e unha en punta. Hai que destacar a presenza dunha caveira con d\u00faas mornas, simbolizando na mitolox\u00eda o triunfo de H\u00e9rcules sobre Xeri\u00f3n, cuxos restos enterrar\u00eda nos cimentos do faro.\nSegundo esta lenda, H\u00e9rcules loitou contra Xeri\u00f3n, un rei de Troia. H\u00e9rcules, que o vi\u00f1a perseguindo desde C\u00e1diz, ao atopalo na pen\u00ednsula coru\u00f1esa, mant\u00e9n con el unha loita cruel da que sae vencedor H\u00e9rcules, decapitando o vencido Xeri\u00f3n nunha pequena pen\u00ednsula chea de grandes pedras, xunto ao mar. Na honra ao inimigo vencido, edificou encima a famosa Torre, que figura no escudo da Coru\u00f1a desde 1521.\nCidades irmandadas.\nA cidade da Coru\u00f1a est\u00e1 irmandada coas seguintes cidades:\nDeporte.\nNa cidade destacan equipos profesionais como o Deportivo ou o Liceo. Ambos destacan pola s\u00faa presenza nas m\u00e1ximas categor\u00edas, polos seus t\u00edtulos e polas participaci\u00f3ns en competici\u00f3ns europeas.\nF\u00fatbol.\nO club de f\u00fatbol m\u00e1is representativo da cidade \u00e9 o Real Club Deportivo da Coru\u00f1a, m\u00e1is co\u00f1ecido como \"D\u00e9por\", que milita na segunda divisi\u00f3n espa\u00f1ola. Fundado en 1906, o Deportivo foi campi\u00f3n de Liga na tempada 1999-00 e subcampi\u00f3n noutras cinco ocasi\u00f3ns. Ademais foi campi\u00f3n da Copa do Rei en 2 ocasi\u00f3ns e da Supercopa de Espa\u00f1a en 3. O equipo disputou cinco tempadas consecutivas a Liga de Campi\u00f3ns chegando a unha semifinal, e tam\u00e9n foi campi\u00f3n da Copa Intertoto en 2008. O Deportivo xoga os seus partidos no Estadio Municipal de Riazor.\nO seu equipo feminino, o Deportivo ABANCA, xoga na primeira divisi\u00f3n feminina. Durante a d\u00e9cada de 1980 o Karbo Deportivo logrou cinco t\u00edtulos e foi considerado o mellor equipo de f\u00fatbol feminino de Espa\u00f1a.\nAdemais hai outros dous equipos de f\u00fatbol na terceira divisi\u00f3n, o Silva Sociedad Deportiva, que xurdiu en 1940 como un equipo afeccionado do barrio do mesmo nome e logrou na tempada 2013-14 o seu primeiro ascenso a Terceira. O outro \u00e9 o filial do Deportivo, o Fabril. Existen ademais outros equipos con sede na cidade, que destacan polos seus equipos de f\u00fatbol base como o Victoria CF, o CD Calasanz, o Ural CF, o Oza Juvenil SD, o Orillamar SD, o Imper\u00e1tor OAR, o Atl\u00e9tico Coru\u00f1a Monta\u00f1eros ou o Atl\u00e9tico Castros.\nDesde 1946 cel\u00e9brase no estadio de Riazor o Trofeo Teresa Herrera.\nH\u00f3ckey a pat\u00edns.\nOutro deporte moi relacionado coa cidade \u00e9 o h\u00f3ckey a pat\u00edns. O Hockey Club Liceo \u00e9 o club deportivo m\u00e1is laureado de Galicia, con 20 t\u00edtulos nacionais (7 Ligas, 10 Copas do Rei e 3 Supercopas) e 22 t\u00edtulos internacionais (6 Copas de Europa, 3 Copas CERS, 2 Recopas de Europa, 6 Copas Continentais e 5 Copas Intercontinentais).\nOutro equipo destacado \u00e9 o hist\u00f3rico A.A. Dominicos (ga\u00f1ador da Copa do Rei en 1990 e que durante moitas tempadas competiu na m\u00e1xima categor\u00eda) que participa na segunda categor\u00eda do h\u00f3ckey a pat\u00edns espa\u00f1ol. O HC Borbolla de Monte Alto que compite na Primeira Divisi\u00f3n Galega, xogou na divisi\u00f3n de prata na tempada 2010-11, finalizando na pen\u00faltima posici\u00f3n e descendeno ese meso ano.\nOutros deportes.\nTam\u00e9n destacan outras instituci\u00f3ns doutros deportes como o Club de Baloncesto Leyma Basket Coru\u00f1a, que xoga na liga LEB Ouro. En baloncesto tam\u00e9n destacou o Club Bosco de Baloncesto que chegou a competir na 1\u00aa divisi\u00f3n. O OAR A Coru\u00f1a de balonm\u00e1n foi fundado en 1952. En nataci\u00f3n est\u00e1n o Club H\u00e9rcules Termaria, o Club do Mar de San Amaro e o Club Nataci\u00f3n Coru\u00f1a que tam\u00e9n destaca no w\u00e1ter-polo xunta ao club m\u00e1is importante de Galicia, e a Asociaci\u00f3n Coru\u00f1esa de Waterpolo. O Real Club de Golf da Coru\u00f1a, situado na Zapateira, \u00e9 un club de golf no que tam\u00e9n se organizan outras actividades deportivas. O CRAT \u00e9 o principal equipo de rugby masculino e feminino, o Towers Football de f\u00fatbol americano e o Fillos de Breog\u00e1n de f\u00fatbol ga\u00e9lico.\nAdemais A Coru\u00f1a ten diversas instalaci\u00f3ns deportivas municipais como son o campo de golf situado ao p\u00e9 da Torre de H\u00e9rcules, un centro h\u00edpico, campos de f\u00fatbol, portos deportivos e diversos polideportivos, entre outras instalaci\u00f3ns.\nNos \u00faltimos anos tomaron protagonismo os deportes acu\u00e1ticos coa organizaci\u00f3n de diversas regatas e as pr\u00e1cticas, cada vez m\u00e1is estendidas, de submarinismo e surf.\nA cidade tam\u00e9n conta con varios clubs de esgrima e esgrima hist\u00f3rica como o Club Esgrima Coru\u00f1a, 100Tolos e Academia da Espada.\nPol\u00edtica e goberno.\nDurante vinte e tres anos o alcalde da Coru\u00f1a foi o socialista Francisco V\u00e1zquez, que gobernou dende 1983 a 2006, cando deixou a alcald\u00eda ao ser nomeado embaixador espa\u00f1ol no Vaticano polo goberno espa\u00f1ol, suced\u00e9ndoo no cargo Javier Losada, quen ga\u00f1ou nos comicios do 2007 e gobernou ata o 2011 en coalici\u00f3n co BNG.\nTralos comicios de maio do 2011, o alcalde da capital coru\u00f1esa foi Carlos Negreira do PPdeG, que se converteu na lista m\u00e1is votada na cidade e conseguiu a maior\u00eda absoluta. As forzas pol\u00edticas con representaci\u00f3n municipal tralos comicios do ano 2011 foron: PPdeG (14 ed\u00eds), PSdeG (8 ed\u00eds), BNG (4 ed\u00eds) e EU (1 edil), esta \u00faltima conseguiu representaci\u00f3n na c\u00e1mara municipal por primeira vez na s\u00faa historia.\nNas elecci\u00f3ns municipais de 2015, o PPdeG foi a lista m\u00e1is votada, con tan s\u00f3 27 votos m\u00e1is c\u00e1 Marea Atl\u00e1ntica. Xulio Ferreiro, da Marea, con 10 ed\u00eds, acadou a alcald\u00eda co apoio do PSdeG (6 ed\u00eds) e o BNG (1 edil).\nEn 2019, o PPdeG volveu ser a lista m\u00e1is votada por unha estreita marxe, desta volta de 410 votos sobre o PSdeG, que, non obstante, se fixo coa alcald\u00eda para a s\u00faa candidata, In\u00e9s Rey, ao sumar aos seus 9 concelleiros os votos da Marea Atl\u00e1ntica (6 concelleiros) e o BNG (2). In\u00e9s Rey converteuse na primeira muller alcaldesa da cidade en democracia."}
{"id": "1783", "revid": "408", "url": "https://gl.wikipedia.org/wiki?curid=1783", "title": "Hom\u00f3nima", "text": ""}
{"id": "1785", "revid": "22795", "url": "https://gl.wikipedia.org/wiki?curid=1785", "title": "Paleontolox\u00eda", "text": "A paleontolox\u00eda (do grego \u03c0\u03b1\u03bb\u03b1\u03b9\u03cc\u03c2 \"antigo\", \u1f45\u03bd, \u1f44\u03bd\u03c4\u03bf\u03c2 \"o ser\" e \u03bb\u03cc\u03b3\u03bf\u03c2 \"tratado\", \u00e9 dicir, \"tratado dos seres antiqu\u00edsimos\") \u00e9 a ciencia que trata do estudo dos organismos desaparecidos, a partir dos seus restos f\u00f3siles, \u00e9 dicir, dos restos mineralizados de seres vivos ou vestixios de vida de organismos que existiran durante a historia da vida na Terra. Os cient\u00edficos que traballan nela denom\u00ednanse paleont\u00f3logos.\nEnc\u00e1drase dentro das Ciencias naturais, pos\u00fae un corpo de doutrina propio e comparte fundamentos e m\u00e9todos coa Xeolox\u00eda e a Biolox\u00eda, coas que se integra estreitamente.\nEntre os seus obxectivos est\u00e1n, ademais da reconstruci\u00f3n dos seres vivos pret\u00e9ritos, o estudo do seu orixe, dos seus cambios no tempo (evoluci\u00f3n e filoxenia), das relaci\u00f3ns entre eles e coa s\u00faa contorna (paleoecolox\u00eda, evoluci\u00f3n da biosfera), da s\u00faa distribuci\u00f3n espacial e migraci\u00f3ns (paleobioxeograf\u00eda ou fitoxeograf\u00eda), das extinci\u00f3ns, dos procesos de fosilizaci\u00f3n (tafonomia) ou da correlaci\u00f3n e dataci\u00f3n das rochas que os conte\u00f1en (bioestratigraf\u00eda).\nA Paleontolox\u00eda permite entender a actual composici\u00f3n (biodiversidade) e distribuci\u00f3n dos seres vivos sobre a Terra (bioxeograf\u00eda) -antes da intervenci\u00f3n humana-, achegou probas indispensables para a soluci\u00f3n de d\u00faas das m\u00e1is grandes controversias cient\u00edficas do pasado s\u00e9culo, a evoluci\u00f3n dos seres vivos e a deriva dos continentes, e, de cara ao noso futuro, ofrece ferramentas para a an\u00e1lise de como os cambios clim\u00e1ticos poden afectar ao conxunto da biosfera.\nCaracter\u00edsticas.\nA partir dos f\u00f3siles poden ser datadas as rochas sedimentarias, permitindo entender mellor a evoluci\u00f3n ata os seres vivos actuais. Inversamente, a partir dos seres vivos actuais p\u00f3dese descubrir algo sobre os f\u00f3siles (\"o presente \u00e9 a chave do pasado\", Lyell).\nPor veces, div\u00eddese a paleontolox\u00eda en d\u00faas ramas:\nTam\u00e9n se pode dividir a paleontolox\u00eda en:\nA\u00ednda hai unha subdivisi\u00f3n da paleobot\u00e1nica e da micropaleontolox\u00eda: a palinolox\u00eda, o estudo dos restos de pole fosilizados.\nEsta divisi\u00f3n prov\u00e9n do feito de durante moitos anos os seres vivos foron clasificados como plantas -e estudados polos bot\u00e1nicos- ou como animais -estudados polos zooloxistas.\nOs arque\u00f3logos difer\u00e9ncianse dos paleont\u00f3logos porque, al\u00e9n de estudaren tam\u00e9n restos fosilizados de plantas e animais, procuran comprender as actividades humanas en determinado per\u00edodo da historia da Terra. A Paleontolox\u00eda xeralmente non est\u00e1 preocupada con estas cuesti\u00f3ns."}
{"id": "1788", "revid": "98629", "url": "https://gl.wikipedia.org/wiki?curid=1788", "title": "D\u00eda", "text": "Un d\u00eda (do ) \u00e9 o lapso de tempo que transcorre na Terra desde que o Sol est\u00e1 no punto m\u00e1is alto sobre o horizonte ata que volve estalo. A duraci\u00f3n aproximada do d\u00eda son 24 horas, divididas, tradicionalmente, en tempo de luz (tam\u00e9n chamado \"d\u00eda\") e per\u00edodo escuridade (chamado \"noite\"). Non \u00e9 unha unidade do SI, pero ac\u00e9ptase o seu uso con el. \u00c9 unha unidade de tempo fundamental do sistema de unidades UAI.\nO d\u00eda, ademais de tratarse da primeira forma de medir o tempo que tivo o home, div\u00eddese en 24 horas de 60 minutos cada unha, que, \u00e1 s\u00faa vez, subdiv\u00eddense en curtos per\u00edodos de 60 segundos. Deste xeito, xa que logo, un d\u00eda tam\u00e9n dura 86.400 segundos.\nConcepto.\nA vida do home desenv\u00f3lvese no tempo, nel suc\u00e9dense os acontecementos e os xeitos de pensar que forman a historia do mundo. Por isto o home, dende a s\u00faa orixe, intentou medir o \u00abtempo\u00bb da forma m\u00e1is exacta posible. O emprego universal de datar o tempo por medio do ano, o mes e o \"d\u00eda\", supoxo o emprego dunha mesma era e dun calendario com\u00fan.\nDentro das primeiras concepci\u00f3ns do tempo, o d\u00eda foi a unidade b\u00e1sica deste. Como tal, o concepto evolucionou e redefiniuse \u00f3 longo da historia, sempre procurando acoutar de xeito m\u00e1is preciso a duraci\u00f3n deste. Dende unha concepci\u00f3n humana e terrestre poden distinguirse 4 tipos b\u00e1sicos de d\u00edas: o d\u00eda natural, o d\u00eda solar medio ou d\u00eda civil e o d\u00eda astron\u00f3mico.\nD\u00eda astron\u00f3mico.\nTam\u00e9n chamado d\u00eda sideral, \u00e9 o lapso entre dous tr\u00e1nsitos sucesivos do equinoccio medio ou, de maneira equivalente, \u00e9 o lapso entre d\u00faas culminaci\u00f3ns sucesivas dunha estrela no meridiano local. Para un observador determinado o d\u00eda astron\u00f3mico comeza cando o punto Aries atravesa o seu meridiano.\nNun ano tr\u00f3pico a Terra d\u00e1 365,242189 voltas \u00f3 redor do seu eixo respecto \u00f3 Sol, pero respecto das estrelas d\u00e1 unha volta m\u00e1is: 366,242189. P\u00f3dese obter unha aproximaci\u00f3n suficientemente boa do valor do d\u00eda astron\u00f3mico:\nO d\u00eda astron\u00f3mico (medio) resulta ser algo menor de 24 horas: 23 h 56 min 4,0905 s, aproximadamente.\nEn astronom\u00eda observacional util\u00edzase o tempo sideral. Supo\u00f1amos que hoxe ali\u00f1amos unha estrela e anotamos a hora. Ma\u00f1\u00e1 a estrela alcanzar\u00e1 a mesma ali\u00f1aci\u00f3n uns 3 min 55,9 s antes.\nPor outra banda, hai que distinguir entre o per\u00edodo de rotaci\u00f3n da Terra respecto das estrelas e o d\u00eda astron\u00f3mico propiamente dito. \u00d3 ser o equinoccio medio un punto m\u00f3bil debido \u00e1 precesi\u00f3n, o d\u00eda astron\u00f3mico \u00e9 0,0084 segundos m\u00e1is curto que o per\u00edodo rotacional respecto das estrelas, polo que o per\u00edodo rotacional dura 23 h 56 min 4,0989 segundos.\nD\u00eda solar medio ou civil.\nO d\u00eda solar medio, ou d\u00eda civil, \u00e9 o usado para todos os asuntos coti\u00e1ns. Def\u00ednese como o lapso que emprega o Sol en culminar d\u00faas veces consecutivas no meridiano do observador. Os d\u00edas te\u00f1en unha duraci\u00f3n variable, en funci\u00f3n da \u00e9poca do ano en que nos atopemos. Esta variabilidade est\u00e1 motivada pola excentricidade da \u00f3rbita terrestre e pola oblicuidade da ecl\u00edptica. A efectos pr\u00e1cticos man\u00e9xase o concepto de d\u00eda solar medio, que ten unha duraci\u00f3n de 24 horas ou o que \u00e9 o mesmo, 86.400 segundos.\nCoa mesma referencia, o Sol, tense o ano tropical ou ano tr\u00f3pico, lapso que demora a Terra no seu movemento anual. Nun ano tr\u00f3pico a Terra d\u00e1 365,242189 voltas \u00f3 redor do seu eixo respecto \u00f3 Sol e, polo tanto, un ano tr\u00f3pico dura 365,242189 d\u00edas solares medios.\nDiferenzas.\nA diferenza entre un d\u00eda solar e un d\u00eda astron\u00f3mico d\u00e9bese \u00f3 feito de que cando a Terra remata o seu xiro con respecto \u00e1s estrelas fixas, o Sol non pasou polo meridiano porque nese tempo moveuse debido \u00f3 movemento de translaci\u00f3n da Terra \u00f3 redor do Sol.\nConsiderando a Terra situada inicialmente en T no momento en que o Sol \u00e9 culminado e unha estrela moito m\u00e1is lonxe, para que poida ser considerada unha referencia fixa. O meridiano local \u00e9 m e o punto sur \u00e9 S. Un observador que miraba cara \u00f3 sur ver\u00eda o Sol e a estrela ali\u00f1ada e culminante (imaxe esquerda).\nCo paso do tempo, a Terra m\u00f3vese de T a T', \u00f3 mesmo tempo que rota. En T' a estrela distante culmina de novo, mentres que o Sol non o fai. Para que isto suceda, a Terra ten que rotar o \u00e1ngulo de SRT', que son outros catro minutos, e dise que o Sol \"retarda\" con respecto \u00e1 estrela (imaxe central).\nFinalmente, o Sol culmina por segunda vez en T\" e dise que pasou un d\u00eda solar. Neste momento a estrela est\u00e1 \u00f3 oeste do meridiano local, e dise que avanza con respecto \u00f3 Sol (imaxe dereita).\nO tempo de T a T' \u00e9 un d\u00eda astron\u00f3mico, a duraci\u00f3n \u00e9 de 23 horas 56 minutos e 4,1 segundos aproximadamente, mentres que o tempo de T a T\" \u00e9 un d\u00eda solar de 24 horas.\nD\u00eda gregoriano.\nO concepto actual de d\u00eda, unidade b\u00e1sica do noso calendario anual, prov\u00e9n do calendario gregoriano. Tam\u00e9n co\u00f1ecido como calendario occidental ou calendario cristi\u00e1n, \u00e9 o calendario civil aceptado internacionalmente como referente. Foi establecido polo papa Gregorio XIII, a instancia de Giraldi, promulgado por un decreto asinado o 24 de febreiro de 1582, unha bula co\u00f1ecida polas s\u00faas palabras iniciais \"Inter Gravissimas\". O calendario reformado foi aprobado ese mesmo ano por un grupo de pa\u00edses, outros adopt\u00e1rono os s\u00e9culos seguintes. A motivaci\u00f3n da reforma gregoriana foi que o calendario xuliano utilizado desde que Xulio C\u00e9sar o instaurara no ano 46 aC. O calendario xuliano asum\u00eda que o tempo entre o equinoccio de primavera era de 365,25 d\u00edas, cando actualmente s\u00e1bese que \u00e9 case 11 minutos m\u00e1is curto. O erro entre estes valores acumulados provocaban unha diferenza de preto de tres d\u00edas cada catro s\u00e9culos, o que resultaba nun equinoccio que ti\u00f1a lugar o 11 de marzo (un erro acumulado de aproximadamente 10 d\u00edas) e mov\u00e9ndose constantemente anteriormente no calendario xuliano no momento da reforma gregoriana. Xa que o equinoccio de primavera estaba vinculado \u00e1 celebraci\u00f3n da Pascua, a Igrexa cat\u00f3lica Romana consideraba que este movemento constante na data da equinoccio era indesexable.\nDebido \u00e1 Reforma Protestante, moitos pa\u00edses de Europa Occidental non van, inicialmente, seguir a reforma gregoriana, e mantiveron o seu vello sistema. Finalmente, outros pa\u00edses seguiron a reforma en nome da coherencia, no momento en que os \u00faltimos partidarios do calendario xuliano en Europa do Leste (Rusia e Grecia) cambiaron \u00f3 sistema gregoriano no s\u00e9culo XX, tiveron que deixar 13 d\u00edas a partir dos seus calendarios, debido \u00e1 diferenza adicional acumulada entre os dous calendarios desde 1582.\nO d\u00eda \u00e9 neste calendario a unidade fundamental de tempo. Un d\u00eda equivale aproximadamente a 86.400 segundos do Tempo Universal Coordinado ou TAI: lembramos que \u00e9 o TAI o que se ten que axustar \u00f3 verdadeiro movemento de rotaci\u00f3n terrestre, que se atrasa respecto da duraci\u00f3n deste. Segundo este calendario, o ano consta de 7 meses de 31 d\u00edas (xaneiro, marzo, maio, xullo, agosto, outubro e decembro), 4 de 30 d\u00edas (abril, xu\u00f1o, setembro e novembro) e un, febreiro, que ten 28 nos anos com\u00fans e 29 nos bisestos. Os anos com\u00fans tam\u00e9n se dividen en 52 semanas e un d\u00eda e os bisestos en 52 semanas e dous d\u00edas. Isto fai que se unha data acontece nun determinado d\u00eda da semana un ano, a mesma data \u00f3 ano seguinte acontece no d\u00eda seguinte da semana; se o ano \u00e9 bisesto, as datas comprendidas entre marzo e o febreiro do ano seguinte acontecen dous d\u00edas da semana m\u00e1is tarde, en relaci\u00f3n \u00f3 d\u00eda en que caera o ano anterior.\nDefinici\u00f3ns.\nO concepto e duraci\u00f3n do per\u00edodo de tempo que representa o d\u00eda ten diversas definici\u00f3ns.\nSistema Internacional de Unidades (SI).\nUn d\u00eda cont\u00e9n 86400 segundos. E, actualmente, cada segundo \u00e9 definido como o per\u00edodo de tempo equivalente a 9 192 631 770 per\u00edodos de radiaci\u00f3n correspondente \u00e1 transici\u00f3n entre os dous niveis hiperfinos do estado fundamental do is\u00f3topo 133 do \u00e1tomo de cesio, medidos a 0 kelvin.\nVariaci\u00f3n hist\u00f3rica.\nDebido \u00e1 l\u00faa e a disipaci\u00f3n de enerx\u00eda que causan as mareas, a velocidade de rotaci\u00f3n da Terra en si mesma dimin\u00fae co paso dos anos. A lonxitude do d\u00eda aumenta a un ritmo duns 2 milisegundos por s\u00e9culo. Polo tanto, hai 100 mill\u00f3ns de anos, o ano duraba 380 d\u00edas. A l\u00faa dist\u00e1nciase progresivamente da terra, e isto provoca que o d\u00eda se vaia alargando progresivamente porque a forza exercida pola l\u00faa \u00e1 Terra \u00e9 inversamente proporcional \u00f3 cadrado da distancia entre elas.\nOs cambios na duraci\u00f3n do d\u00eda durante tempos xeol\u00f3xicos foi verificado experimentalmente contando os aneis de crecemento dos corais f\u00f3siles. O crecemento de corais relacionado \u00e1 luz durante o d\u00eda: como o d\u00eda \u00e9 m\u00e1is ou menos longo, a ruta \u00e9 m\u00e1is ou menos ancha, a frecuencia \u00e9 anual, \u00e9 posible determinar o n\u00famero de d\u00edas \u00f3 ano en \u00e9pocas xeol\u00f3xicas.\nD\u00edas planetarios.\nInd\u00edcase en d\u00edas terrestres a duraci\u00f3n do d\u00eda sideral nos diferentes planetas (e non a duraci\u00f3n do d\u00eda solar). Os valores indicados est\u00e1n redondeados a d\u00faas cifras decimais.\nAstronom\u00eda.\nUn d\u00eda de, exactamente, 86.400 segundos \u00e9 a unidade fundamental de tempo en astronom\u00eda.\nTodos os planetas te\u00f1en un per\u00edodo de rotaci\u00f3n relativo \u00e1s estrelas, comunmente chamado como o seu per\u00edodo de rotaci\u00f3n sideral. O da Terra dura 23 horas, 56 minutos e 50 segundos. A Terra tam\u00e9n pos\u00fae o chamado tempo sideral, a s\u00faa rotaci\u00f3n \u00e9 relativa \u00e1 s\u00faa propia precesi\u00f3n ou o equinoccio, o cal \u00e9 8,4 milisegundos m\u00e1is pequeno que o seu per\u00edodo de rotaci\u00f3n relativo \u00e1s estrelas fixas. A mi\u00fado suponse que os per\u00edodos de rotaci\u00f3n dos xigantes gasosos, os cales non te\u00f1en unha superficie s\u00f3lida, son a rotaci\u00f3n dos campos magn\u00e9ticos que residen no seu interior. X\u00fapiter e mais Saturno tam\u00e9n te\u00f1en os seus propios per\u00edodos de rotaci\u00f3n ecuatorial e de altas latitudes propios.\nO d\u00eda sid\u00e9reo dura \u00f3 redor de 3 minutos 56 segundos menos que o d\u00eda solar, e est\u00e1 preto do per\u00edodo de rotaci\u00f3n actual da Terra, en oposici\u00f3n \u00f3 movemento aparente do Sol. De feito, a Terra xira 366 veces sobre o seu eixo durante un ano de 365 d\u00edas, dado que a revoluci\u00f3n desta en torno \u00f3 Sol elimina un xiro aparente do astro rei \u00f3 redor do noso planeta.\nColoquial.\nA palabra, ademais, ref\u00edrese a varias ideas relativas, que incl\u00faen algunha m\u00e1is \u00e1 parte das seguintes:\nD\u00eda e noite.\nTam\u00e9n se co\u00f1ece como d\u00eda da parte que vai desde nacemento do sol ata o seu solpor. O termo anteponse \u00e1 noite. \nA refracci\u00f3n na atmosfera dos raios luminosos do Sol motiva que vexamos luz cando o Sol non sa\u00edu a\u00ednda: aurora, amencer ou crep\u00fasculo matutino. Dita difusi\u00f3n alarga o d\u00eda. Medido desde o mediod\u00eda o orto caracter\u00edzase por un \u00e1ngulo horario -H, onde: \nonde formula_2 \u00e9 a latitude do lugar e D a declinaci\u00f3n solar. O ocaso ocorre a un \u00e1ngulo horario H. \nO d\u00eda dura formula_3 e a noite formula_4.\nA duraci\u00f3n do d\u00eda e a noite vai cambiando no transcurso do ano sendo a duraci\u00f3n do d\u00eda de 12\u00a0h (en todas as latitudes) nos equinoccios, de m\u00e1is de 12 horas na primavera e ver\u00e1n (produc\u00edndose o d\u00eda m\u00e1is longo no solsticio de ver\u00e1n, tendo tam\u00e9n a noite m\u00e1is curta). Pola contraria, o d\u00eda dura menos de 12 horas en outono e inverno, produc\u00edndose no solsticio de inverno o d\u00eda m\u00e1is curto e a noite m\u00e1is longa.\nEste efecto acent\u00faase m\u00e1is canto maior \u00e9 a latitude. Hai d\u00eda ou noite permanente nalgunha \u00e9poca do ano, nas rexi\u00f3ns polares tanto do hemisferio norte coma no sur, caracterizadas por estar a unha latitude que, en valor absoluto, \u00e9 maior que F=90-23\u00a0\u00b026'=66\u00a0\u00b034'. Esta \u00e9 precisamente a definici\u00f3n de casquete polar.\nSegundos adicionais.\nA media actual do per\u00edodo de rotaci\u00f3n da Terra con respecto \u00f3 Sol \u00e9 un pouco m\u00e1is de 86 400 segundos, a duraci\u00f3n do d\u00eda marcada polo SI; xa que esta est\u00e1 m\u00e1is preto dos 86 400,002 segundos. Este tempo adicional acum\u00falase dando como resultado \u00f3 redor de 0,7 segundos \u00f3 ano e sobre sete cada dez anos, facendo necesaria a adici\u00f3n dun \"segundo extra\" \u00f3s reloxos civ\u00eds de cando en vez para atrasalos e mantelos as\u00ed m\u00e1is sincronizados co movemento aparente do sol. A mediados deste s\u00e9culo a cantidade de tempo que ser\u00e1 engadida \u00f3 reloxo incrementar\u00e1 ata acadar un segundo cada ano. Este \u00e9 o chamado segundo adicional. Un d\u00eda dun reloxo \"civil\" dura 86 400 segundos, pero durar\u00e1n 86 401 ou 86 399 segundos no caso dos segundos adicionais.\nOs segundos adicionais son anunciados polo International Earth Rotation and Reference Systems Service (Servizo Internacional de Rotaci\u00f3n da Terra e Sistemas de Referencia), o cal mide a rotaci\u00f3n da Terra e determina se \u00e9 necesario un segundo adicional. Os segundos adicionais s\u00f3 se engaden \u00e1 fin dun mes UTC e, polo de agora, s\u00f3 o fixeron ou ben \u00e1 fin do 30 de xu\u00f1o ou do 31 de decembro.\nA orixe dos segundos adicionais \u00e9 que a Terra, debido \u00f3 efecto das mareas, est\u00e1 ralentizando o seu movemento de rotaci\u00f3n, estim\u00e1ndose o efecto nun aumento da duraci\u00f3n do d\u00eda civil en 1,7 milisegundos cada s\u00e9culo.\nDivisi\u00f3n lum\u00ednica e agrupaci\u00f3n en conxuntos.\nO d\u00eda p\u00f3dese dividir en diferentes partes segundo a luz que haxa ou agrupar en conxuntos de sete.\nPartes.\nO d\u00eda \u00e9 un xeito de medir o tempo, e ademais da divisi\u00f3n en horas, minutos e segundos (hai divisi\u00f3ns a\u00ednda m\u00e1is pequenas), neste p\u00f3dense distinguir diferentes fases segundo a posici\u00f3n do Sol e, por conseguinte, a cantidade de luz que este irradie. Antigamente era a maneira de medir o tempo, xa que non hab\u00eda reloxos que marcasen a hora que era. As divisi\u00f3ns son as seguintes: noite, madrugada, crep\u00fasculo matutino, orto ou amencer, ma\u00f1\u00e1, mediod\u00eda, tarde, ocaso ou solpor, crep\u00fasculo vespertino e medianoite.\nSemana.\nOs d\u00edas agr\u00fapanse en conxuntos de sete, dando lugar as semanas. Cada un dos sete d\u00edas da semana pos\u00fae un nome (alg\u00fans dous), e o ciclo, unha vez rematado, volve empezar. Estes son os seus nomes: luns ou segunda feira, martes ou terceira feira, m\u00e9rcores ou cuarta feira, xoves ou quinta feira, venres ou sexta feira, s\u00e1bado e domingo.\nComezo do d\u00eda.\nPara a maior\u00eda dos animais di\u00farnos, o d\u00eda comeza naturalmente \u00f3 amencer e termina no ocaso. Os seres humanos, coas s\u00faas normas culturais e co\u00f1ecementos cient\u00edficos, empregaron varios l\u00edmites do d\u00eda \u00f3 longo da historia.\nNo Antigo Exipto e en Mesopotamia, o d\u00eda empez\u00e1base a contar dende o amencer. Na Antiga Grecia, o punto de partida era \u00e1 noiti\u00f1a. Na Antiga Roma, empezaba a medianoite, como na actualidade. O d\u00eda xudeu comeza \u00e1 tardi\u00f1a ou \u00e1 noiti\u00f1a (cando aparecen tres estrelas de segunda magnitude). A Europa medieval seguiu esta tradici\u00f3n, co\u00f1ecida como axuste florentino: neste sistema, unha referencia como \"d\u00faas horas no d\u00eda\" significaba \"d\u00faas horas despois da posta do sol\" e, polo tanto, o tempo durante a noite deb\u00eda ser cambiado a un d\u00eda atr\u00e1s polo calendario do c\u00f3mputo moderno. As\u00ed, d\u00edas como Noiteboa, Halloween ou a v\u00e9spera de Santa In\u00e9s son o que quedan das vellas tradici\u00f3ns cando as festas relixiosas inici\u00e1banse as v\u00e9speras. A com\u00fan convenci\u00f3n actual referida a un d\u00eda civil comeza \u00e1 medianoite, \u00e9 dicir \u00e1s 00:00 (inclusive) e dura 24 horas, at\u00e9 as 24:00 (exclusive).\nOs musulm\u00e1ns fan xax\u00fan dende o amencer at\u00e9 o atardecer todos os d\u00edas do mes de Ramad\u00e1n. O \"Documento de Damasco\", con copias atopadas tam\u00e9n entre os manuscritos do Mar Morto, establece con respecto \u00e1 observancia do Sabbat que \"Ningu\u00e9n debe facer ning\u00fan traballo os venres, dende o momento en que o disco solar se atope a unha distancia do horizonte a unha lonxitude equivalente \u00f3 seu propio di\u00e1metro\", o que indica que probablemente a comunidade mon\u00e1stica responsable da elaboraci\u00f3n deste traballo contou o d\u00eda como rematando un pouco antes de que o sol empezase a p\u00f3rse.\nNon foi ata que se impuxo o Heliocentrismo en que a duraci\u00f3n do d\u00eda quedou directamente ligada \u00e1 rotaci\u00f3n da terra, unha vez que este feito foi aceptado o esforzo cient\u00edfico centrouse en medir o intervalo de tempo necesario para facer a rotaci\u00f3n."}
{"id": "1789", "revid": "23204", "url": "https://gl.wikipedia.org/wiki?curid=1789", "title": "\u00d1u", "text": "Os \u00f1us son mam\u00edferos artiod\u00e1ctilos ruminantes pertencentes \u00e1 familia dos b\u00f3vidos, subfamilia dos alcelafinos e tribo dos alcelafininos.\nSon grandes ant\u00edlopes africanos que se integran no x\u00e9nero Connochaetes, que comprende tan s\u00f3 d\u00faas especies, o chamado \u00f1u negro (\"Connochaetes gnou\") e o \u00f1u azul (\"Connochaetes taurinus\").\nTaxonom\u00eda.\nO x\u00e9nero Connochaetes foi descrito por primeira vez en 1812 polo explorador, naturalista, m\u00e9dico e zo\u00f3logo alem\u00e1n Martin Lichtenstein, na p\u00e1xina 162 dun traballo publicado no n\u00famero 6 da revista \"Der Gesellschaft Naturforschender Freunde zu Berlin Magazin f\u00fcr die neuesten Entdeckungen in der Gesammten Naturkunde\" (co\u00f1ecida abreviadamente como \"Ges. Naturf. Freunde Berlin Mag.\").\nO nome xen\u00e9rico \"Connochaetes\" deriva das palabras do grego antigo \u03ba\u03cc\u03bd\u03bd\u03bf\u03c2 \"k\u00f3nnos\", \"barba\", e \u03c7\u03b1\u03af\u03c4\u03b7, \"cha\u00edt\u0113\", \"pelo que flue\", \"melena\".\nO nome com\u00fan, \"\u00f1u\" \u00e9 a adaptaci\u00f3n de \"t'gnu\", \no nome que lle dan a estes animais os khoikhoi, pequeno grupo \u00e9tnico n\u00f3made da \u00c1frica do suroeste, especialmente de Botsuana e Namibia, que se separou da tribo dos hotentotes ou khoisan.\nEspecies e subespecies.\nExisten d\u00faas especies de \u00f1us, distingu\u00edndose nunha delas tres subespecies:\nH\u00e1bitat e distribuci\u00f3n.\nOs \u00f1us viven en grandes raba\u00f1os na sabana africana. Como ruminantes que son, son herb\u00edvoros, aliment\u00e1ndose de diversas plantas herb\u00e1ceas.\nAtop\u00e1molos sobre todo en Sur\u00e1frica, Namibia, Kenya e Tanzania.\nH\u00e1bitos.\nPara atraer \u00e1s femias, os \u00f1us machos enfr\u00f3ntanse entre eles, trucando fronte contra fronte. Cando un macho \u00e9 moi dominante, pode aparearse con ao redor de cento cincuenta femias.\nOs \u00f1us sofren o ataque de le\u00f3ns, leopardos, hienas e lica\u00f3ns. Os guepardos cazan os exemplares vovos, de menos de 6 meses. Cando migran, re\u00fanense para cruzar os cursos de auga e daquela constut\u00eden un representan un excepcional couto de caza para os seus depedadores, que compiten entre eles.\nAdemais, durante a s\u00faa traves\u00eda polos r\u00edos, moitos \u00f1us perecen, v\u00edtimas de crocodilos.\nOs animais enfermos, ou os feridos, os individuos novos e as femias en avanzado estado de pre\u00f1e, m\u00e1is lentos, son os m\u00e1is vulner\u00e1beis paea os depredadores. Por\u00e9n, os que est\u00e1n en boas condici\u00f3ns f\u00edsicas, m\u00e1is vigorosos, son moi \u00e1xiles e r\u00e1pidos na carreira, e saben defenderse moi ben, ou mesmo atacar, e poden ser tem\u00edbeis cando act\u00faan en grupo.\nMigraci\u00f3ns.\nOs \u00f1us son bastante sedentarios, a menos que a herba sa que se alimentan chegue a ser insuficiente. Daquela, realizan grandes migraci\u00f3ns estacionais, de moitos quil\u00f3metros. Durante a viaxe son acompa\u00f1ados por cebras, gacelas e outros ant\u00edlopes, formando grupos de m\u00e1is de 2 mill\u00f3ns de cabezas.\nSegundo a \"National Geographic\" a gran migraci\u00f3n dos \u00f1us entre o Serengueti e Masai Mara \u00e9 a \u00faltima das grandes migraci\u00f3ns por v\u00eda terrestre que ocorre no noso planeta.\nEn novembro de 2006 esta gran migraci\u00f3n foi cualificada como unha das \"sete novas marabillas do mundo\" por un grupo de expertos durante o popular programa da ABC \"Good Morning America\".\nEstado de conservaci\u00f3n.\nSegundo a UICN, o status das d\u00faas especies, na actualidade (2014), \u00e9 de \"LC\" (pouco preocupante).\nOs \u00f1us e o home.\nA carne dos \u00f1us \u00e9 moi valorada polos pobos aborixes. \u00c9 suave e lixeira. Os cornos util\u00edzanse \u00e1s veces para tallar obxectos art\u00edsticos, ou a\u00ednda pola s\u00faa (suposta) calidade afrodisiaca."}
{"id": "1790", "revid": "197", "url": "https://gl.wikipedia.org/wiki?curid=1790", "title": "Torre de H\u00e9rcules", "text": "A Torre de H\u00e9rcules \u00e9 unha torre e faro situado nun cabo da pen\u00ednsula da cidade da Coru\u00f1a, que ten o privilexio de ser o \u00fanico faro de orixe romana en funcionamento no mundo.\nO 27 de xu\u00f1o de 2009 foi proclamada Patrimonio da Humanidade en Sevilla pola Comisi\u00f3n do Patrimonio Mundial da UNESCO. Deste xeito converteuse no cuarto reco\u00f1ecemento da UNESCO en Galicia xunto co Cami\u00f1o de Santiago, a Muralla de Lugo e a Cidade vella de Santiago de Compostela.\nHistoria.\nA Torre de H\u00e9rcules foi constru\u00edda polos romanos como faro de navegaci\u00f3n no final do s\u00e9culo I ou comezos do II d.C. durante a \u00e9poca de Traxano. Unha inscrici\u00f3n aos p\u00e9s da torre indica que foi erguida por Gaio Sevio Lupo, arquitecto de Aeminium (hoxe Co\u00edmbra). Paulo Orosio menci\u00f3naa no s\u00e9culo V d.C. (\"Secundus angulus circium intendit ubi Brigantia, Gallaeciae civitas sita, altissimam pharum e inter pauca memorandi operis as speculam Britanniae erigit\").\nA menci\u00f3n m\u00e1is antiga da torre \u00e9 de Paulo Orosio (comezos do s\u00e9culo V), que a cualifica como \"alt\u00edsimo faro\". Unha das representaci\u00f3ns m\u00e1is antigas co\u00f1ecidas \u00e9 a do Mapamundi do Beato do Burgo de Osma, do ano 1086, acompa\u00f1ada do top\u00f3nimo Faro.\nA torre perdeu, posibelmente, o seu uso mar\u00edtimo durante a Idade Media ao se converter en fortificaci\u00f3n e caeu na ru\u00edna no medio das desputas entre o Conde de Traba e o Arcebispo Xelm\u00edrez pola s\u00faa propiedade que lle fan perder, entre outras cousas, o muro exterior. En 1537 repar\u00e1ronse a porta e a escaleira de acceso e asign\u00e1ronselle vix\u00edas; en 1553 o concello ditou normas contra a utilizaci\u00f3n das s\u00faas pedras para outras edificaci\u00f3ns. En 1682 o Duque de Uceda, capit\u00e1n xeneral de Galiza, encargoulle a restauraci\u00f3n do que se co\u00f1ec\u00eda como \"Castelo Vello\" (o que parece indicar que se aproveitou militarmente) ao arquitecto coru\u00f1\u00e9s Amaro Antune, quen constru\u00edu unha escaleira de madeira que atravesaba as b\u00f3vedas ata a parte superior, onde situou d\u00faas pequenas torres para soportar os fanais. Estes pag\u00e1ronos os c\u00f3nsules de Inglaterra, os Pa\u00edses Baixos e Flandres a cambio da concesi\u00f3n do cobro dun imposto aos barcos que aportaban na cidade. Os fanais funcionaron deficientemente e en 1769 un raio acabou co \u00faltimo.\nNo reinado de Carlos IV realizouse unha reconstruci\u00f3n completa que durou entre xullo de 1788 e decembro de 1790, dirixida por Eustaquio Giannini no estilo neocl\u00e1sico. A torre era, antes de acometer a reforma, un corpo prism\u00e1tico con base cadrada; no exterior presentaba un muro de pedra con d\u00faas portas na parte baixa e xanelas asim\u00e9tricas que o percorr\u00edan ata o piso superior, e un mordente helicoidal que tam\u00e9n chegaba ata o alto. No seu interior conservaba a vella estrutura romana, pero con escaleiras de madeira que pertenc\u00edan \u00e1 restauraci\u00f3n do edificio, harmoniz\u00e1ndoa na s\u00faa decoraci\u00f3n cos marcos superiores de portas e xanelas. Dous anos despois de rematar as obras, Eustaquio Giannini presentou un proxecto para constru\u00edr un acceso e unha plataforma arredor do faro, que s\u00f3 se remataron a mediados do s\u00e9culo XIX.\nA partir de ent\u00f3n non se volveu mudar a aparencia da torre e s\u00f3 se modificou a lanterna coa instalaci\u00f3n dun fanal xiratorio e o acceso a este. No interior fix\u00e9ronse falsos teitos e cubr\u00edronse as paredes de papel. En 1993 elimin\u00e1ronse todos os engadidos interiores.\nLendas.\nHai varias lendas relacionadas coa s\u00faa construci\u00f3n. Unha delas, narrada na \"Cr\u00f3nica Xeral\" de Afonso X, conta que H\u00e9rcules chegou en barca \u00e1s costas que rodean actualmente a Torre, e que foi precisamente no lugar onde hoxe se sit\u00faa esta onde enterrou a cabeza do xigante Xeri\u00f3n, despois de vencelo en combate e liberar as xentes do lugar da s\u00faa tiran\u00eda. Sobre o lugar en que enterrou a cabeza ergueu unha torre e mandou logo poboar unha cidade. \"Crunna\" foi a primeira muller en se presentar e dela tomar\u00e1 nome a vila. No escudo da cidade aparece a torre e, por baixo dela, a caveira de Xeri\u00f3n.\nA outra lenda foi tomada do \"Libro das invasi\u00f3ns de Irlanda\" durante o Rexurdimento: nel c\u00f3ntase que o rei Breog\u00e1n da Hispania ergueu unha torre desde a que o seu fillo Ith albiscou Irlanda; morreu no intento de conquistar a illa pero o seu irm\u00e1n, Mil, si tivo \u00e9xito.\nEstrutura.\nA planta \u00e9 cadrada (10 m de lado), cunha altura total de 68 metros. Ten tres corpos, o primeiro un paralelep\u00edpedo recto de base cadrada de 11,60 metros de lado e 34,60 metros de altura. Sobre este asenta outro intermedio m\u00e1is pequeno de secci\u00f3n octogonal, cun terceiro corpo, paralelep\u00edpedo tam\u00e9n octogonal, que soporta sobre este unha construci\u00f3n cil\u00edndrica en vidro que protexe a lanterna do farol. S\u00f3bese ao alto por medio de 242 chanzos e desde arriba tense unha panor\u00e1mica aberta para o oc\u00e9ano Atl\u00e1ntico, praias urbanas da Coru\u00f1a e a r\u00eda.\nA estrutura orixinal era de planta cadrada cunha c\u00fapula, na que se manti\u00f1a o lume, na parte superior e que posibelmente ti\u00f1a un \u00f3culo para permitir a sa\u00edda do fume. \u00c1 parte superior acced\u00edase mediante unha rampla protexida cun segundo muro externo e que se apoiaba nos dous muros. Cada un dos andares estaba dividido por d\u00faas paredes que se cortaban en forma de cruz en catro cuartos. As salas de cada piso comunic\u00e1banse entre si d\u00faas a d\u00faas por medio dunha porta e pod\u00edase acceder \u00e1 rampla desde cada unha delas. Nos vans utilizouse aparello de perpia\u00f1os grandes (\"opus cuadratum\"), nas paredes cachoter\u00eda en fileiras horizontais (\"opus vittatum\") e para encher o interior do muro seixos e morteiro de cal e area (\"opus caementicium\"). A parte superior da torre foi modificada no s\u00e9culo XVIII polo enxe\u00f1eiro Giannini, quen modernizou a c\u00fapula mantendo a s\u00faa estrutura. Os muros te\u00f1en unha anchura de entre 1,50 e 1,60 m.\nA torre e o seu contorno foron escavados entre 1992 e 1994 e a entrada actual das visitas faise polos alicerces romanos.\nPatrimonio da Humanidade.\nCo obxectivo de solicitar que a UNESCO a inclu\u00edse na lista de Patrimonio Mundial, o Ministerio de Cultura listouna como pos\u00edbel candidata en abril de 2007 e en outubro seleccionouna. O 27 de xu\u00f1o de 2009, \u00e1s 18:27 horas, foi finalmente declarada como Patrimonio da Humanidade. A candidatura foi aceptada por cumprir o criterio (iii), xa que a Torre sup\u00f3n un testemu\u00f1o do uso dos faros dende a antig\u00fcidade e da continuidade hist\u00f3rica das rutas polo oc\u00e9ano Atl\u00e1ntico, iniciadas xa nos tempos dos romanos.\nO faro at\u00f3pase nun espazo natural de 47 hect\u00e1reas, dentro da cidade da Coru\u00f1a, que incl\u00fae o parque escult\u00f3rico, os petr\u00f3glifos do Monte dos Bicos e o cemiterio \"mouro\".\nA \u00e1rea de 39,48 hect\u00e1reas da contorna da Torre foi declarada de xeito provisional espazo natural de interese local en 2020."}
{"id": "1791", "revid": "1987", "url": "https://gl.wikipedia.org/wiki?curid=1791", "title": "Ralph Waldo Emerson", "text": "Ralph Waldo Emerson, nado en Boston, Massachusetts, o 25 de maio de 1803 e finado en Concord o 27 de abril de 1882, foi un escritor, poeta e fil\u00f3sofo estadounidense.\nTraxectoria.\nFillo dunha familia de pastores da Igrexa Unitaria, criado no puritanismo de Nova Inglaterra, pasou boa parte da s\u00faa vida na buc\u00f3lica e pequena cidade de Concord, pr\u00f3xima a Harvard a\u00ednda que nunca ensinou al\u00ed. M\u00e1is que as s\u00faas c\u00e9lebres frases, utilizadas en textos de auto axuda e en enciclopedias de citas, o seu discurso - \"American Scholar (o Acad\u00e9mico Americano)\" - \u00e9 a m\u00e1is profunda reflexi\u00f3n da s\u00faa \u00e9poca sobre o papel do intelectual, do libro e da literatura en Am\u00e9rica."}
{"id": "1795", "revid": "47401", "url": "https://gl.wikipedia.org/wiki?curid=1795", "title": "8 de marzo", "text": "O 8 de marzo \u00e9 o 67\u00ba d\u00eda do ano do calendario gregoriano e o 68\u00ba nos anos bisestos. Quedan 298 d\u00edas para finalizar o ano.\nOutros.\nOs 366 d\u00edas do ano"}
{"id": "1796", "revid": "56817", "url": "https://gl.wikipedia.org/wiki?curid=1796", "title": "1714", "text": "Outros.\nHistoria ano a ano"}
{"id": "1797", "revid": "5312", "url": "https://gl.wikipedia.org/wiki?curid=1797", "title": "1942", "text": "1942 (MCMXLII) foi un ano com\u00fan comezado en xoves segundo o calendario gregoriano."}
{"id": "1798", "revid": "1987", "url": "https://gl.wikipedia.org/wiki?curid=1798", "title": "Bombai", "text": "Bombai (en ; en , \"Mumba\u012b\" nome oficial na India desde 1995, a forma galega tradicional \"Bombai\" deriva da forma inglesa Bombay) \u00e9 a cidade m\u00e1is grande da India e capital do estado indio de Maharashtra e o centro financeiro \"de facto\" da India. Segundo as Naci\u00f3ns Unidas, a partir de 2018, Bombai \u00e9 a a segunda cidade m\u00e1is poboada da India despois de Delhi e a oitava cidade m\u00e1is poboada do mundo cunha poboaci\u00f3n de aproximadamente 20 mill\u00f3ns de habitantes. Segundo o censo de poboaci\u00f3n do goberno indio de 2011, Mumbai era a cidade m\u00e1is poboada da India cunha poboaci\u00f3n propia dentro da cidade estimada de 12,5\u00a0mill\u00f3ns que viven baixo a Corporaci\u00f3n Municipal de Brihanmumbai.. Bombai \u00e9 o centro da Rexi\u00f3n Metropolitana de Bombai, a sexta \u00e1rea metropolitana m\u00e1is poboada do mundo cunha poboaci\u00f3n de m\u00e1is de 23 mill\u00f3ns de habitantes. Bombai est\u00e1 situada no litoral de Konkan, costa occidental da India, e conta cun profundo refuxio mar\u00edtimo. En 2008, Bombai foi nomeada cidade mundial alfa.\nAs sete illas que conforman Bombai albergaban anteriormente comunidades do pobo koli que falaban a lingua marathi. Durante s\u00e9culos, as sete illas de Bombai estiveron baixo o control de sucesivos gobernantes ind\u00edxenas antes de ser cedidas o Imperio portugu\u00e9s, e posteriormente \u00e1 Compa\u00f1\u00eda das Indias Orientais en 1661, a trav\u00e9s da dote de Catarina de Braganza cando foi casada con Carlos II de Inglaterra.\nDurante mediados do s\u00e9culo XVIII, Bombai foi remodelada polo proxecto Hornby Vellard, proxecto que emprendeu a recuperaci\u00f3n mar\u00edtima da zona entre as sete illas. Xunto coa construci\u00f3n de importantes estradas e ferrocarr\u00eds, o proxecto de recuperaci\u00f3n, conclu\u00eddo en 1845, transformou Bombai nun importante porto mar\u00edtimo no mar Ar\u00e1bigo. Bombai no s\u00e9culo XIX caracterizouse polo desenvolvemento econ\u00f3mico e educativo. Durante o inicio do s\u00e9culo XX converteuse nunha base forte para o movemento independentista indio. Tras a independencia da India en 1947, a cidade foi incorporada ao estado de Bombay. En 1960, tras o Movemento Samyukta Maharashtra, creouse un novo estado o de Maharashtra con Bombai como capital.\nBombai \u00e9 a capital financeira, comercial, e do entretemento da India. Tam\u00e9n \u00e9 un dos dez principais centros de comercio do mundo en termos de fluxo financeiro global, xerando o 6,16% do PIB da India, representa o 25% da produci\u00f3n industrial e o 70% do comercio mar\u00edtimo da India (Porto de Bombai e JNPT), e o 70 % das transacci\u00f3ns de capital da econom\u00eda da India. A cidade alberga importantes instituci\u00f3ns financeiras e a sedes de numerosas compa\u00f1\u00edas indias e corporaci\u00f3ns multinacionais. Tam\u00e9n alberga alg\u00fans dos principais institutos cient\u00edficos e nucleares da India. A cidade tam\u00e9n alberga as industrias cinematogr\u00e1ficas de Bollywood e Marathi. As oportunidades de negocio de Bombai atraen a migrantes de toda a India.\nEtimolox\u00eda.\nO nome \"Mumbai\" (en marathi: , en gujarati: \u0aae\u0ac1\u0a82\u0aac\u0a88, en hindi: \u092e\u0941\u0902\u092c) deriva de \"\u092c Mumb\u0101\" ou \"Mah\u0101-Amb\u0101\", - nome da deusa Mumbadevi (kuladevata), patroa da comunidade nativa koli,\u00b4venerada no templo de Mumba Devi \u2014e \"\u0101'\u012b\" que significa \"nai\" en lingua marathi, que \u00e9 a lingua materna do pobo koli e a lingua oficial do estado de Maharashtra. Os koli son orixinarios de Kathiawar e Gujarat Central, e segundo algunhas fontes trouxeron consigo \u00e1 s\u00faa deusa Mumba desde Kathiawar (Gujarat), onde a\u00ednda a veneran. Non obstante, outras fontes non est\u00e1n de acordo en que o nome de Mumbai derivase da deusa Mumba.\nOs nomes m\u00e1is antigos que se co\u00f1ecen da cidade son \"Kakamuchee\" e \"Galajunkja\"; que \u00e1s veces a\u00ednda s\u00e9guense utilizando. En 1508, o escritor portugu\u00e9s Gaspar Correia usou o nome \"Bombaim\" nas s\u00faas \"Lendas da \u00cdndia\" (\"Lendas da India\"). \u00c9 posible que este nome te\u00f1a a s\u00faa orixe na expresi\u00f3n galego-portuguesa \"bom baim\", que significa \"pequena ba\u00eda boa\", e \"Bombaim\" a\u00ednda se usa habitualmente en portugu\u00e9s. En 1516, o explorador portugu\u00e9s Duarte Barbosa usou o nome \"Tana-Maiambu\": \"Tana\" parece referirse \u00e1 cidade contigua de Thane e \"Maiambu\" a \"Mumbadevi\".\nOutras variaci\u00f3ns rexistradas nos s\u00e9culos XVI e XVII incl\u00faen: \"Mombayn\" (1525), \"Bombay\" (1538), \"Bombain\" (1552), \"Bombaym\" (1552), \" Monbaym\" (1554), \"Mombaim\" (1563), \"Mombaym\" (1644), \"Bambaye\" (1666), \"Bombaiim\" (1666), \"Bombeye\" (1676) ), \"Boon Bay\" (1690), e \"Bon Bahia\". Despois de que os ingleses tomasen posesi\u00f3n da cidade no s\u00e9culo XVII, o nome portugu\u00e9s anglicizouse como \"Bombay\". Ali Muhammad Khan, dewan imperial ou ministro de facenda da provincia de Gujarat, no \"Mirat-i Ahmedi\" (1762) referiuse \u00e1 cidade como \"Manbai\".\nO viaxeiro franc\u00e9s Louis Rousselet, que a visitou en 1863 e 1868, afirma no seu libro \"L'Inde deas Rajahs\", publicado por primeira vez en 1877: \"Os etim\u00f3logos derivaron erroneamente este nome do portugu\u00e9s B\u00f4a Bahia, ou (franc\u00e9s: \"bonne bai\", ingl\u00e9s: \"boa ba\u00eda\"), sen saber que a deusa tutelar desta illa foi, desde a m\u00e1is remota antig\u00fcidade, Bomba, ou Mumba Devi, e que a\u00ednda ... pos\u00fae un templo\".\nA cidade tam\u00e9n se co\u00f1ece como \"Mumbai\" ou \"Mambai\" en marathi, konkani, lingua gujarati, cannada e sindhi e \"Bambai\" en hindi O Goberno da India cambiou oficialmente o nome ingl\u00e9s a \"Mumbai\" en novembro de 1995. A decisi\u00f3n tomouse a pedimento do partido nacionalista marathi Shiv Sena, que acababa de ga\u00f1ar as elecci\u00f3ns no estado de Maharashtra, e foi un reflexo dos cambios de nome similares en todo o pa\u00eds e, en particular, en Maharashtra.\n Segundo a revista \"Slate\", \"argumentaron que 'Bombay' era unha versi\u00f3n inglesa corrupta de 'Mumbai' e un legado non desexado do dominio colonial brit\u00e1nico\". \"Slate\" tam\u00e9n dixo: \"O impulso para cambiar o nome de Bombay foi parte dun movemento m\u00e1is amplo para fortalecer a identidade marathi na rexi\u00f3n de Maharashtra.\" A\u00ednda que alg\u00fans dos seus residentes e alg\u00fans indios doutras rexi\u00f3ns se refiren \u00e1 cidade como Bombai, a menci\u00f3n da cidade por un nome distinto de \"Mumbai\" foi controvertida, o que provocou arrebatos emocionais, \u00e1s veces de natureza violentamente pol\u00edtica.\nXente de Bombai.\nUn residente de Mumbai ch\u00e1mase \"Mumbaikar (\" pron\u00fanciase [mumb\u0259ik\u0259\u027e]) en marathi, no que o sufixo \"-kar\" significa un \"residente de\". O termo estivo en uso durante bastante tempo, pero ga\u00f1ou popularidade despois do cambio de nome oficial a Mumbai. Tam\u00e9n se usan termos m\u00e1is antigos como \"Bombayite\".\nHistoria.\nHistoria antiga.\nBombai est\u00e1 constru\u00edda sobre o que antes era un arquip\u00e9lago de sete illas: Illa de Bombai, Parel, Mazagaon, Mahim, Colaba, Worli e Illa da vella (tam\u00e9n co\u00f1ecida como \"Pequena Colaba\"). Non se sabe exactamente cando estas illas foron habitadas por primeira vez. Os sedimentos do plistoceno atopados ao longo das \u00e1reas costeiras ao redor de Kandivali no norte de Bombai suxiren que as illas estiveron habitadas desde a Idade de Pedra do sur de Asia. A rexi\u00f3n de Bombai estivo habitada dende o primeiro milenio antes de Cristo polos kolis, pobo dr\u00e1vida de pescadores, e os aagris, recolectores de sal. Os primeiros veneraban a Mumbadevi, encarnaci\u00f3n local da deusa nai hind\u00fa. Constru\u00eduse de contado un templo, o Babulnath, dedicado ao seu culto preto da praia de Chowpatty, na punta occidental da ba\u00eda.\nNo s\u00e9culo III a.C., as illas formaron parte do imperio maurya, durante a s\u00faa expansi\u00f3n polo sur, gobernado polo emperador budista A\u015boka de Magadha. As covas de Kanheri en Borivali escav\u00e1ronse en rocha bas\u00e1ltica no s\u00e9culo I da nosa era, e foi un importante centro do budismo na India occidental durante a antig\u00fcidade. O xe\u00f3grafo grego Tolomeo, no ano 150 da nosa era, co\u00f1ec\u00eda a cidade como \"Heptanesia\" (grego antigo: conxunto de sete illas, pois tal era o n\u00famero que conformaban o ap\u00e9ndice final que se internaba no mar Ar\u00e1bigo; ademais de Trombai e a grande illa de Salsette ao norte.). As covas de Mahakali en Anderi foron escavadas entre o s\u00e9culo I a.C. e o s\u00e9culo VI da nosa era.\nEntre o s\u00e9culo II a. C. e o s\u00e9culo IX d. C., as illas quedaron baixo o control de sucesivas dinast\u00edas ind\u00edxenas: Satavahanas, S\u00e1trapas occidentais, Abhira, Vakataka, Kalachuris, Konkan Mauryas, Chalukyas e Rashtrakutas, antes de ser gobernadas polos Shilaharas desde o ano 810 ata o 1260. Nos primeiros s\u00e9culos da nosa era hab\u00eda abondosos mosterios e covas hind\u00fas e budistas. Alg\u00fans dos edificios m\u00e1is antigos da cidade constru\u00eddos durante este per\u00edodo son as Covas de Jogeshwari (entre o 520 e o 525), Covas de Elefanta (entre o s\u00e9culo VI e o VII), Templo de Walkeshwar (s\u00e9culo X), e estanque de Banganga (s\u00e9culo XII).\nA partir do s\u00e9culo VIII foi refuxio de xudeus do Iemen e parsis mazde\u00edstas que fux\u00edan do avance musulm\u00e1n, poboadores que caracterizar\u00e1n o posterior cosmopolitismo do lugar.\nO rax\u00e1 Bhimdev da dinast\u00eda Silhara fundou o seu reino na rexi\u00f3n a finais do s\u00e9culo XIII e estableceu a s\u00faa capital en \"Mahikawati\" (actual Mahim). Os pathare prabhu, uns dos primeiros poboadores co\u00f1ecidos da cidade, foron tra\u00eddos a \"Mahikawati\" desde Saurashtra en Gujarat ao redor de 1298 por Bhimdev. O sultanato de Delhi anexionouse as illas en 1347-48 e controlounas ata 1407. Durante este tempo, as illas foron administradas polos gobernadores musulm\u00e1ns de Gujarat, nomeados polo sultanato de Delhi.\nPosteriormente, as illas foron gobernadas polo sultanato independente de Gujarat, que foi establecido en 1407. Como resultado do apoio do sultanato, constru\u00edronse numerosas mesquitas, sendo un exemplo notable a mesquita Haji Ali Dargah en Worli. Erixida en 1431, esta magn\u00edfica estrutura rende homenaxe ao venerado santo musulm\u00e1n Haji Ali. [85] De 1429 a 1431, as illas foron fonte de conflitos entre o sultanato de Gujarat e o sultanato de Bahmani de Deccan En 1493, Bahadur Khan Gilani do sultanato de Bahmani intentou conquistar as illas pero foi derrotado.\nDominio portugu\u00e9s e brit\u00e1nico.\nO Imperio mogol, fundado en 1526, foi a potencia dominante no subcontinente indio a mediados do s\u00e9culo XVI. O sult\u00e1n Bahadur Shah de Gujarat, cada vez m\u00e1is receloso do poder do emperador mogol, viuse obrigado a asinar o Tratado de Bassein cos portugues\u00e9s o 23 de decembro de 1534. Segundo o tratado, ofrec\u00edanse aos portugueses as Sete Illas de Bombai, a pr\u00f3xima cidade estrat\u00e9xica de Bassein e as s\u00faas dependencias. Os territorios foron entregados posteriormente, o 25 de outubro de 1535.\nConstit\u00fae o inicio de Bombai propiamente dita, co asentamento dunha facenda na illa que chaman \"Mumbaim\", pola deusa antedita cuxo templo al\u00ed exist\u00eda, denominaci\u00f3n que pronto cambiou a \"Bombaim\", nome que ser\u00eda adaptado polos ingleses como \"Bombay\". Asemade levantaron fortes en Mahim, Sion, Bandra e Bassein as\u00ed como varias igrexas (por exemplo a de Santo Andr\u00e9s en Bandra). Os xesu\u00edtas asent\u00e1ronse en Mazagaon.\nMais os portugueses nunca estiveran moi interesados nas sete illas, que foron transferidas en 1661 ao rei ingl\u00e9s Carlos II coma dote matrimonial, e este cedeunas \u00e1 Compa\u00f1\u00eda Brit\u00e1nica das Indias Orientais en 1668 que si andaba \u00e1 procura dun porto de m\u00e1is calado co de Surat. En 1687 transferiron a Bombai o seu cuartel xeral. A poboaci\u00f3n sextuplic\u00e1rase (de 10.000h en 1661 a 60.000 en 1675).\nAxi\u00f1a fortificaron a facenda portuguesa (Fort St. George), pero foi entre 1715 e 1745 que levantaron unha muralla que inclu\u00eda o conxunto da vila, xermolo urbano da actual cidade.\nA tarefa das d\u00e9cadas seguintes foi levar adiante a conexi\u00f3n e uni\u00f3n das sete illas mediante o recheo das zonas inundables intermedias. Levou s\u00e9culo e medio configurar unha soa illa e polo medio a primeira li\u00f1a do ferrocarril da India entre Bombai e Thana (1855) e un gran porto que aproveitara os tr\u00e1ficos xerados pola apertura da Canle de Suez.\nEsta vocaci\u00f3n de ga\u00f1ar terreos ao mar continuou por todo o s\u00e9culo XX e ata hoxe cos plans de futuro da municipalidade.\nEn 2004 celebrouse nela o Foro Social Mundial.\nEconom\u00eda.\nBombai \u00e9 o maior porto da parte occidental da India e conta cun porto natural de gran calado. A poboaci\u00f3n en 2004 era de 12,7 mill\u00f3ns, o que a converte na sexta cidade do mundo en n\u00famero de habitantes.\nBombai \u00e9 a capital comercial da India e alberga instituci\u00f3n financeiras importantes, tales como o Banco da Reserva da \u00cdndia, a Bolsa de Bombai e as sedes de numerosas empresas indias. As oportunidades comerciais e o nivel de vida, relativamente alto, te\u00f1en atra\u00eddo inmigrantes de toda o pa\u00eds e o sueste asi\u00e1tico, polo que a cidade ten numerosas comunidades \u00e9tnicas.\nEn Bombai local\u00edzase Bollywood, o epicentro da industria cinematogr\u00e1fica e televisiva india e o maior produtor mundial de pel\u00edculas. Este nome est\u00e1 formado a partir do Hollywood dos \u00c1nxeles (California). Bombai \u00e9 unha das poucas cidades que conta cun Parque Nacional dentro dos l\u00edmites municipais.\nDemograf\u00eda.\nA poboaci\u00f3n de Bombai experimentou un crecemento exponencial a ra\u00edz da coloniazaci\u00f3n brit\u00e1nica, pasando de 10.000 habitantes en 1661 a 100.000 en 1764. Seguindo esta progresi\u00f3n a cidade xa ti\u00f1a medio mill\u00f3n de habitantes en 1845 e no primeiro censo oficial, realizado en 1864 a poboaci\u00f3n era de 817.000 persoas. Despois de varios altibaixos a causa das epidemias no ano 1911 superou o mill\u00f3n de habitantes."}
{"id": "1802", "revid": "1131", "url": "https://gl.wikipedia.org/wiki?curid=1802", "title": "Galego-portugu\u00e9s", "text": "O galego antigo, galego medieval ou galego-portugu\u00e9s (tam\u00e9n chamado galaico-portugu\u00e9s) \u00e9 a lingua medieval que se falou no noroeste da Pen\u00ednsula Ib\u00e9rica que deu lugar \u00f3 galego e portugu\u00e9s actuais. Proced\u00eda do lat\u00edn falado na Gallaecia e foi introducido polos colonizadores romanos. \u00c9 polo tanto unha lingua romance. Tivo especial relevancia cultural durante varios s\u00e9culos, e disto dan fe os textos medievais conservados nesta lingua.\nA lingua consid\u00e9rase formada no s\u00e9culo VIII, principalmente coma desenvolvemento do lat\u00edn vulgar falado polos conquistadores romanos a partir do s\u00e9culo II d. C.\nO documento da l\u00edrica galego-portuguesa m\u00e1is antigo parece ser a cantiga sat\u00edrica \"Ora faz ost'o senhor de Navarra\" de Johan Soarez de P\u00e1via, datado en 1196 por alg\u00fans expertos. As recompilaci\u00f3ns l\u00edricas medievais galego-portuguesas m\u00e1is importantes que se conservan hoxe son o Cancioneiro da Ajuda, o Cancioneiro da Vaticana, o Cancioneiro Colocci-Brancutti e as Cantigas de Santa Mar\u00eda.\nO rei Afonso X o Sabio, de Castela, coordinou as \"Cantigas de Santa Mar\u00eda\" en galego-portugu\u00e9s, que daquela era a lingua por excelencia para a l\u00edrica nos reinos de Galicia, Le\u00f3n e Castela (estando o reino de Arag\u00f3n na zona de influencia da literatura occitana). Tam\u00e9n compuxo algunhas cantigas de amor, mais ningunha de amigo.\nAlg\u00fans poetas salient\u00e1beis incline Bernal de Bonaval, Airas Nunez, Pero da Ponte, Pero Amigo, Xoh\u00e1n de Cangas, e Mart\u00edn Codax.\nO galego-portugu\u00e9s tivo a s\u00faa m\u00e1xima importancia dende finais do s. XII ata mediado o s. XIV.\nAfastamento do galego e do portugu\u00e9s.\nA partir da s\u00faa independencia, o reino de Portugal do reino de Le\u00f3n comezou coa creaci\u00f3n dunha norma escrita (unha data importante \u00e9 a declaraci\u00f3n do galego-portugu\u00e9s como lingua oficial da s\u00faa administraci\u00f3n en 1290) por iniciativa do rei don Din\u00eds, cousa que en Galicia non se elaborou at\u00e9 ben entrado o s\u00e9culo XX. Como sinala Azevedo Maia, axi\u00f1a as formas escritas en Portugal comezaron a se homoxeneizar baixo a influencia da corte mentres que os escritos galegos van sendo penetrados de castelanismos. O feito de que a partir de 1480 os tabeli\u00f3ns galegos tivesen que cambiar os seus formularios polos castel\u00e1ns e tivesen que estudar en Toledo, profundou o proceso de castelanizaci\u00f3n dese galego escrito que non aconteceu en Portugal.\nAs diferenzas entre galego e portugu\u00e9s xa prove\u00f1en do galego medieval, onde en textos antigos xa se comeza a confundir as sibilantes xordas coas sonoras, conservadas en Portugal, produto da castelanizaci\u00f3n, as\u00ed como outras pequenas variaci\u00f3ns en morfolox\u00eda (\"disso\" fronte a \"disse\"\u2026). Ademais, o avance do galego-portugu\u00e9s cara ao sur e o desprazamento da capital portuguesa introduciron unha serie de elementos novos que deron lugar \u00e1 situaci\u00f3n actual:\nCaracter\u00edsticas do galego-portugu\u00e9s.\nO galego medieval dist\u00ednguese do galego actual principalmente en:\nO sistema de vogais orais era o actual, a\u00ednda que non coa mesma distribuci\u00f3n, principalmente debido \u00e1 posterior acci\u00f3n da metafon\u00eda. Ademais exist\u00edan vogais nasalizadas pola perda dunha nasal. A queda de consoantes intervoc\u00e1licas provocaba moitos hiatos, que despois se desenvolver\u00edan, principalmente por crase.\nDocumentos m\u00e1is antigos en galego-portugu\u00e9s.\n\"A Not\u00edcia de fiadores\" (1175) \u00e9 o documento en galego-portugu\u00e9s m\u00e1is antigo co\u00f1ecido con data. O \"Pacto dos irm\u00e3os Pais\" reivindica o t\u00edtulo de texto mais antigo encontrado en Portugal, no entanto \u00e9 apenas dat\u00e1bel por conxectura, e \u00e9 probabelmente anterior a 1173. Outro documento, a \"Not\u00edcia de torto\", sen data, calc\u00falase que foi escrito entre 1211 e 1216. O \"Testamento de Afonso II\" data de 1214. Algo anterior \u00e9 o primeiro documento literario co\u00f1ecido escrito en galego, \"Ora faz ost\u2019o senhor de Navarra\" de Johan Soarez de P\u00e1via.\nO documento m\u00e1is antigo escrito en Galicia data do ano 1228. Tr\u00e1tase do \"Foro do b\u00f5 burgo de Castro Caldelas\" outorgado por Afonso IX en abril do dito ano ao municipio de Allariz.\nO m\u00e1is antigo documento latino-galego-portugu\u00e9s, encontrado en Portugal, \u00e9 chamado de \"Doa\u00e7\u00e3o \u00e0 Igreja de Souselo\", enc\u00f3ntrase no Arquivo Nacional da Torre do Tombo, e \u00e9 datado do ano de 870 d.C.\nTradici\u00f3n oral na cultura galego-portuguesa.\nO patrimonio cultural inmaterial galego-portugu\u00e9s est\u00e1 presente nas tradici\u00f3ns orais populares e \u00e9 hoxe un patrimonio en perigo de extinci\u00f3n, o que levou \u00e1 s\u00faa candidatura conxunta polo gobernos de Espa\u00f1a e de Portugal \u00e1 \"Masterpiece of Oral and Intangible Heritage of Humanity\" en 2005.\nO folclore galego-portugu\u00e9s \u00e9 rico en tradici\u00f3ns orais; estas incl\u00faen as regueifas ou cantigas ao desaf\u00edo, mitos e lendas, cantigas, ditados e lengalengas, al\u00e9n dos falares que rete\u00f1en unha semellanza a nivel morfol\u00f3xico e sint\u00e1ctico, no l\u00e9xico e na fon\u00e9tica. A tradici\u00f3n oral est\u00e1 ligada a diversas actividades tradicionais que transm\u00edtense oralmente, coma as celebraci\u00f3ns das festas populares tales coma o entroido, o magosto, as festas da coca, San Xo\u00e1n, as festas mar\u00edtimas, romar\u00edas, m\u00fasica e danzas populares. Nos oficios, coma as actividades piscatorias, a agricultura e o artesanado, al\u00e9n de seren actividades que son transmitidas de xeraci\u00f3n en xeraci\u00f3n de xeito verbal, cada actividade emprega un vocabulario espec\u00edfico. Tam\u00e9n nos costumes, nos falares, nos bailes, nos rituais, na medicina tradicional e na farmac\u00e9utica popular, nas artes culinarias, nas superstici\u00f3ns e crenzas, existe todo un co\u00f1ecemento que \u00e9 transmitido oralmente."}
{"id": "1803", "revid": "1987", "url": "https://gl.wikipedia.org/wiki?curid=1803", "title": "Lingua latina", "text": "O lat\u00edn (autoglot\u00f3nimo: \"Lingua Latina\" ou \"Latina;\" en grego cl\u00e1sico: \u039b\u03b1\u03c4\u03b9\u03bd\u03b9\u03ba\u1f74 \u0263\u03bb\u1ff6\u03c4\u03c4\u03b1; en neogrego: \u039b\u03b1\u03c4\u03b9\u03bd\u03b9\u03ba\u03ae \u03b3\u03bb\u03ce\u03c3\u03c3\u03b1 ou \u039b\u03b1\u03c4\u03b9\u03bd\u03b9\u03ba\u03ac) \u00e9 unha lingua it\u00e1lica pertencente ao subgrupo das linguas latino-faliscas, e \u00e1 s\u00faa vez \u00e1 familia das linguas indoeuropeas que foi falada na Roma antiga e posteriormente durante a Idade Media e a Idade Moderna, chegando ata a Idade Contempor\u00e1nea, pois se mantivo como lingua cient\u00edfica ata o s\u00e9culo XIX. O seu nome deriva dunha zona xeogr\u00e1fica da pen\u00ednsula it\u00e1lica onde se desenvolveu Roma, o Lacio (en lat\u00edn, \"Latium\").\nAdquiriu grande importancia coa expansi\u00f3n de Roma, e foi lingua oficial do Imperio romano en gran parte de Europa, \u00c1frica setentrional e Oriente Pr\u00f3ximo, xunto co grego. Como as demais linguas indoeuropeas en xeral, o lat\u00edn era unha lingua flexiva de tipo fusional cun maior grao de s\u00edntese nominal que as actuais linguas romances, na cal dominaba a flexi\u00f3n mediante sufixos, combinada en determinadas veces co uso das preposici\u00f3ns, mentres que nas linguas modernas derivadas dominan as construci\u00f3ns anal\u00edticas con preposici\u00f3ns, mentres que se reduciu a flexi\u00f3n nominal a marcar s\u00f3 o x\u00e9nero e o n\u00famero, conservando os casos de declinaci\u00f3n s\u00f3 nos pronomes persoais (estes te\u00f1en, ademais, unha orde fixa nos sintagmas verbais).\nO lat\u00edn orixinou un gran n\u00famero de linguas europeas, denominadas linguas romances, como o espa\u00f1ol, franc\u00e9s, franco-provenzal, friulano, galego, istriano, istrorromano, italiano, ladino, ligur, lombardo, meglenorrumano, napolitano, occitano, piemont\u00e9s, portugu\u00e9s, romanche, roman\u00e9s, sardo, siciliano, val\u00f3n, v\u00e9neto, aragon\u00e9s, arrumano, asturleon\u00e9s, catal\u00e1n, corso, emiliano-roma\u00f1ol, e outros xa extintos, como o dalm\u00e1tico, panonio e o moz\u00e1rabe. Tam\u00e9n influ\u00edu nas palabras das linguas modernas debido a que durante moitos s\u00e9culos, despois da ca\u00edda do Imperio romano, continuou us\u00e1ndose en toda Europa como \"lingua franca\" para as ciencias e a pol\u00edtica, sen ser seriamente ameazada nesa funci\u00f3n por outras linguas en auxe (como o espa\u00f1ol no s\u00e9culo XVII ou o franc\u00e9s no s\u00e9culo XVIII, ata practicamente o s\u00e9culo XIX.\nA Igrexa cat\u00f3lica \u00fasao como lingua lit\u00farxica oficial (sexa no rito romano sexa nos outros ritos latinos), a\u00ednda que desde o Concilio Vaticano II perm\u00edtense ademais as linguas vern\u00e1culas. e a\u00ednda \u00e9 oficial no Vaticano, factores polos que era aprendida polos cregos e falada nos seminarios. Tam\u00e9n se usa para os nomes binarios da clasificaci\u00f3n cient\u00edfica dos reinos animal e vexetal, para denominar figuras ou instituci\u00f3ns do mundo do Dereito, como lingua de redacci\u00f3n do \"Corpus Inscriptionum Latinarum\", e en artigos de revistas cient\u00edficas publicadas total ou parcialmente nesta lingua. Por extensi\u00f3n, o adxectivo \"latino, latina\" empr\u00e9gase para designar \u00e1s persoas que proceden de pa\u00edses con linguas neolatinas (que proceden do lat\u00edn) ou que falan estas linguas. En termos xerais, este termo \u00fasase en Europa para designar \u00f3s habitantes meridionais e nos EUA e Espa\u00f1a para designar \u00f3s habitantes de procedencia iberoamericana.\nO alfabeto latino, derivado do alfabeto grego (en si derivado do alfabeto fenicio), \u00e9 amplamente o alfabeto m\u00e1is usado do mundo con diversas variantes dunhas linguas a outras. O estudo do lat\u00edn, xunto co do grego cl\u00e1sico, \u00e9 parte dos chamados \"estudos cl\u00e1sicos\", e aproximadamente ata os anos 1970 foi estudo case imprescindible nas humanidades. Ata o d\u00eda de hoxe, en pa\u00edses como Alema\u00f1a, nos \"Gymnasien\" ens\u00ednase lat\u00edn ou grego xunto a linguas modernas.\nHistoria.\nReco\u00f1ec\u00e9ronse varias fases hist\u00f3ricas da lingua latina, cada unha das cales distinguese por sut\u00eds diferenzas de vocabulario, uso, ortograf\u00eda, morfolox\u00eda e sintaxe. Non existen regras estritas de clasificaci\u00f3n, xa que cada especialista fai fincap\u00e9 en caracter\u00edsticas diferentes. Como resultado, a lista ten variantes, as\u00ed como nomes alternativos.\nAdemais das fases hist\u00f3ricas, o lat\u00edn eclesi\u00e1stico ref\u00edrese aos estilos utilizados polos escritores da igrexa cat\u00f3lica romana desde a antig\u00fcidade tard\u00eda en diante, as\u00ed como polos eruditos protestantes.\nTras a ca\u00edda do Imperio Romano de Occidente no 476 e a ocupaci\u00f3n do seu lugar polos reinos xerm\u00e1nicos, os pobos xerm\u00e1nicos adoptaron o lat\u00edn como lingua m\u00e1is adecuada para usos xur\u00eddicos e outros m\u00e1is formais.\nO lugar ancestral da lingua latina corresponde exactamente ao \"Vetus Latium\", unha rexi\u00f3n considerabelmente moito menor do que hoxe \u00e9 a Italia. Estaba limitada polo r\u00edo T\u00edber ao norte, polo curso baixo do r\u00edo Anio ao nordeste, pola cadea dos Apeninos ao leste, polo territorio Volsciano ao sur e polo mar Tirreno ao oeste. Cando a influencia militar e pol\u00edtica de Roma se espallou, a lingua latina tam\u00e9n se difundiu tanto nas cidades como nas zonas rurais, mesmo que con caracter\u00edsticas dialectais propias.\nO propio nome de Roma non s\u00f3 non \u00e9 latino, probabelmente nin sequera sexa indoeuropeo, probabelmente derivado do xentilicio etrusco \"Ruma\", sendo o adxectivo \"latinus\" un derivado do top\u00f3nimo \"Latium\" (que pode significar \"comarca plana\" en oposici\u00f3n \u00e1 monta\u00f1osa Sabina).\nLat\u00edn antigo.\nA forma m\u00e1is antiga co\u00f1ecida do lat\u00edn \u00e9 o lat\u00edn antigo, que se falou desde o reino romano ata a \u00faltima parte da Rep\u00fablica Romana. As inscrici\u00f3ns m\u00e1is antigas proceden do s\u00e9culo VII a.C. Est\u00e1 testemu\u00f1ado tanto en inscrici\u00f3ns como nalgunhas das obras literarias latinas m\u00e1is antigas existentes, como as comedias de Plauto e Terencio. O alfabeto latino foi ideado a partir do alfabeto etrusco. A escritura inicialmente era de dereita a esquerda ou en modo bustr\u00f3fedon (tipo de escritura que consiste en redactar alternativamente unha li\u00f1a de esquerda a dereita e o seguinte de dereita a esquerda ou viceversa) m\u00e1is tarde cambiou a escribirse estritamente de esquerda a dereita.\nHai unha serie de datas que marcan a expansi\u00f3n de Roma e con elas a s\u00faa lingua: en 241 a.C. Sicilia t\u00f3rnase provincia romana; en 238 a.C. tam\u00e9n a Sarde\u00f1a e a C\u00f3rsega; en 197 a.C. a Hispania; en 146 a.C. a \u00c1frica; en 167 a.C. a Iliria; en 120 a.C. a Galia Meridional; en 50 a.C. a Galia Setentrional; en 15 a.C. a Retia e por \u00faltimo, en 107 d.C. baixo Traxano, a Dacia.\nLat\u00edn cl\u00e1sico.\nDurante a Rep\u00fablica tard\u00eda e os primeiros anos do Imperio, xurdiu un novo lat\u00edn, unha creaci\u00f3n consciente dos oradores, poetas, historiadores e outros homes letrados, que escribiron as grandes obras da literatura cl\u00e1sica, que se ensinaban nas escolas de gram\u00e1tica e ret\u00f3rica. As gram\u00e1ticas did\u00e1cticas actuais afunden as s\u00faas ra\u00edces en ditas escolas, que serv\u00edan como unha especie de academia informal da lingua dedicada a manter e perpetuar o fala culta.\nLat\u00edn vulgar.\nA an\u00e1lise filol\u00f3xica de obras en lat\u00edn arcaico, como as de Plauto, que conte\u00f1en fragmentos do fala coti\u00e1, indica que exist\u00eda unha lingua falada, o lat\u00edn vulgar (denominado , \"a fala das masas\", por Cicer\u00f3n), paralelamente ao lat\u00edn cl\u00e1sico alfabetizado. Esta linguaxe informal de cando en cando escrib\u00edase, polo que os fil\u00f3logos s\u00f3 dispo\u00f1en de palabras e frases soltas citadas polos autores cl\u00e1sicos e as atopadas nos grafitos.\nComo era libre de desenvolverse por si s\u00f3, non hai raz\u00f3n para supo\u00f1er que a fala fose uniforme nin xeograficamente diacr\u00f3nica. Pola contra, as poboaci\u00f3ns europeas romanizadas desenvolveron os seus propios dialectos da lingua, o que finalmente levou \u00e1 diferenciaci\u00f3n das linguas romances.\nAs linguas romances descenden do lat\u00edn vulgar e eran orixinalmente os dialectos populares e informais falados por varias capas da poboaci\u00f3n de fala latina. Estes dialectos eran distintos da forma cl\u00e1sica da lingua falada polas clases altas romanas, a forma na que escrib\u00edan xeralmente os romanos.\nA decadencia do Imperio Romano supuxo unha deterioraci\u00f3n do nivel educativo que deu lugar ao lat\u00edn tard\u00edo, unha etapa poscl\u00e1sica da lingua que se observa nos escritos cristi\u00e1ns da \u00e9poca. Era m\u00e1is acorde coa fala coti\u00e1, non s\u00f3 polo declive da educaci\u00f3n, sen\u00f3n tam\u00e9n polo desexo de difundir a palabra \u00e1s masas.\nActualmente, as cinco\u00a0linguas rom\u00e1nicas m\u00e1is faladas por n\u00famero de falantes nativos son o espa\u00f1ol, o portugu\u00e9s, o franc\u00e9s, o italiano e o romano. A pesar da variaci\u00f3n dialectal, que se atopa en calquera lingua estendida, as linguas de Espa\u00f1a, Francia, Portugal e Italia conservaron unha notable unidade nas formas e desenvolvementos fonol\u00f3xicos, reforzada pola influencia com\u00fan (catolicismo romano) estabilizadora da s\u00faa cultura cristi\u00e1. Non foi ata a conquista musulm\u00e1 da Pen\u00ednsula Ib\u00e9rica no ano 711, que cortou as comunicaci\u00f3ns entre as principais rexi\u00f3ns romances, cando as linguas empezaron a diverxer entre si seriamente. O dialecto do lat\u00edn vulgar que m\u00e1is tarde se converter\u00eda en romano diverx\u00eda algo m\u00e1is das outras variedades, xa que estaba moi separado das influencias unificadoras da parte occidental do Imperio.\nUn indicador clave de se unha determinada caracter\u00edstica romance se atopa no lat\u00edn vulgar \u00e9 comparala co seu paralelo no lat\u00edn cl\u00e1sico. Se non procede do lat\u00edn cl\u00e1sico, o m\u00e1is probable \u00e9 que proceda do lat\u00edn vulgar contempor\u00e1neo non documentado. Por exemplo, o romance para \"cabalo\" (italiano , franc\u00e9s , espa\u00f1ol , portugu\u00e9s e romano ) procede do lat\u00edn . Con todo, o lat\u00edn cl\u00e1sico utilizaba . Polo tanto, o m\u00e1is probable \u00e9 que f\u00f3ra a forma falada.\nO lat\u00edn vulgar comezou a dividirse en distintas linguas como moi tarde no s\u00e9culo IX, cando aparecen os primeiros escritos romances. Durante todo o per\u00edodo, limit\u00e1ronse a fala coti\u00e1, xa que o lat\u00edn medieval utiliz\u00e1base para escribir.\nA\u00ednda despois da transformaci\u00f3n do lat\u00edn vulgar en linguas romances, o lat\u00edn contin\u00faa fornecendo un repertorio de ra\u00edces para moitos campos sem\u00e1nticos, especialmente culturais e t\u00e9cnicos, para unha ampla variedade de linguas.\nO lat\u00edn vulgar contin\u00faa sendo usado polos eruditos ata o s\u00e9culo XVII, como Isaac Newton, e pola igrexa cat\u00f3lica latina (obrigatorio ata mediados do s\u00e9culo XX).\nLat\u00edn medieval.\nF\u00e1lase \u00e1s veces de \"baixo lat\u00edn\" para designar o lat\u00edn de antes da Idade Media. Para a Idade Media en si p\u00f3dese falar de \"lat\u00edn medieval\", por oposici\u00f3n estes dous termos \u00f3 \"lat\u00edn cl\u00e1sico\" de Cicer\u00f3n.\nO lat\u00edn medieval \u00e9 o lat\u00edn escrito utilizado durante a \u00e9poca poscl\u00e1sica, cando non exist\u00eda a correspondente lingua vern\u00e1cula latina. A lingua falada desenvolveuse nas diversas linguas romances incipientes; con todo, no mundo culto e oficial, o lat\u00edn continuaba sen a s\u00faa base falada natural. Ademais, este lat\u00edn estendeuse a terras que nunca o falaron, como as naci\u00f3ns xerm\u00e1nicas e eslavas. Chegou a ser \u00fatil para a comunicaci\u00f3n internacional entre os estados membros do Sacro Imperio Romano Xerm\u00e1nico e os seus aliados.\nSen as instituci\u00f3ns do Imperio Romano que apoiaran a s\u00faa uniformidade, o lat\u00edn medieval perdeu a s\u00faa cohesi\u00f3n ling\u00fc\u00edstica: por exemplo, en lat\u00edn cl\u00e1sico e \u00fasanse como verbos auxiliares no pasivo perfecto e pluscuamperfecto, que son tempos compostos.O lat\u00edn medieval poder\u00eda usar e no seu lugar. Ademais, mud\u00e1ronse o significado de moitas palabras e introduc\u00edronse novos vocabularios a partir da lingua vern\u00e1cula. Prevalecen os estilos individuais identificables do lat\u00edn cl\u00e1sicamente incorrectos.\nMoitos termos xerm\u00e1nicos son inclu\u00eddos no vocabulario. Un certo n\u00famero de termos cl\u00e1sicos adquiren un senso relixioso no contexto da Cristiandade (\"credo\" por exemplo) que non ti\u00f1an na \u00e9poca antiga.\nLat\u00edn renacentista.\nO Renacemento reforzou brevemente a posici\u00f3n do lat\u00edn como lingua falada mediante a s\u00faa adopci\u00f3n polos humanistas renacentistas. A mi\u00fado dirixidos por membros do clero, estes escandaliz\u00e1ronse polo acelerado desmantelamento dos vestixios do mundo cl\u00e1sico e a r\u00e1pida perda da s\u00faa literatura. Esforz\u00e1ronse por conservar o que puideron e devolver ao lat\u00edn o que fora e introduciron a pr\u00e1ctica de realizar edici\u00f3ns revisadas das obras literarias que quedaban comparando os manuscritos sobreviventes. Como moi tarde no s\u00e9culo XV substitu\u00edran o lat\u00edn medieval por versi\u00f3ns apoiadas polos eruditos das nacentes universidades, que tentaban, mediante a erudici\u00f3n, descubrir cal fora a lingua cl\u00e1sica.\nLat\u00edn moderno.\nDurante a Idade Moderna, o lat\u00edn a\u00ednda era a lingua cultural m\u00e1is importante de Europa. Polo tanto, ata finais do s\u00e9culo XVII, a maior\u00eda dos libros e case todos os documentos diplom\u00e1ticos estaban escritos en lat\u00edn. Despois, a maior\u00eda dos documentos diplom\u00e1ticos foron escritos en franc\u00e9s (unha lingua rom\u00e1nica) e m\u00e1is tarde en linguas nativas ou outras.\nLat\u00edn contempor\u00e1neo.\nA pesar de non ter falantes nativos, o lat\u00edn a\u00ednda se usa para diversos prop\u00f3sitos no mundo contempor\u00e1neo.\nUso relixioso.\nA maior organizaci\u00f3n que conserva o lat\u00edn en contextos oficiais e case oficiais \u00e9 a igrexa cat\u00f3lica. A igrexa cat\u00f3lica requiriu que a misa se levase a cabo en lat\u00edn ata o Concilio Vaticano Segundo de 1962\u20131965, que permitiu o uso da lingua vern\u00e1cula. O lat\u00edn segue sendo a lingua do rito romano. A misa tridentina (tam\u00e9n co\u00f1ecida como a Forma Extraordinaria ou Misa en lat\u00edn tradicional) cel\u00e9brase en lat\u00edn. A\u00ednda que a misa de Pablo VI (tam\u00e9n co\u00f1ecida como Forma Ordinaria ou Novus Ordo) adoita celebrarse na lingua vern\u00e1cula local, pode rezarse, e a mi\u00fado r\u00e9zase, en lat\u00edn, en parte ou na s\u00faa totalidade, especialmente en reuni\u00f3ns multiling\u00fces. \u00c9 a lingua oficial da Santa S\u00e9, a lingua principal do seu diario p\u00fablico, a e a lingua de traballo da Rota Romana. A Cidade do Vaticano tam\u00e9n alberga o \u00fanico caixeiro autom\u00e1tico do mundo que d\u00e1 instruci\u00f3ns en lat\u00edn. Nas universidades pontificias os cursos de posgrao de dereito can\u00f3nico imp\u00e1rtense en lat\u00edn, e os traballos escr\u00edbense no mesmo idioma.\nNa igrexa anglicana, despois da publicaci\u00f3n do \"Libro de Oraci\u00f3n Com\u00fan\" de 1559, publicouse unha edici\u00f3n latina en 1560 para o seu uso en universidades como a de Oxford e nas principais \"public schools\" (academias privadas inglesas), onde a\u00ednda se permit\u00eda que a liturxia se levase a cabo en lat\u00edn. Houbo varias traduci\u00f3ns o lat\u00edn desde ent\u00f3n, inclu\u00edda unha edici\u00f3n nos EUA, de 1979, do Libro Anglicano de Oraci\u00f3n Com\u00fan.\nUso do lat\u00edn nos lemas.\nEn Filipinas e no mundo occidental, moitas organizaci\u00f3ns, gobernos e escolas usan o lat\u00edn para os seus lemas debido \u00e1 s\u00faa asociaci\u00f3n coa formalidade, a tradici\u00f3n e as ra\u00edces da cultura occidental.\nO lema do Canad\u00e1 (\"de mar a mar\") e a maior\u00eda de lemas provinciais canadenses tam\u00e9n est\u00e1n en lat\u00edn. A Cruz Vitoria canadense ten o modelo da Cruz Vitoria brit\u00e1nica que ten a inscrici\u00f3n \"For Valour\". Debido a que o Canad\u00e1 \u00e9 oficialmente biling\u00fce, a medalla canadense substitu\u00edu a inscrici\u00f3n en ingl\u00e9s pola latina .\nO lema de Espa\u00f1a \"Plus ultra\", que significa \"a\u00ednda m\u00e1is lonxe\", ou figuradamente \"m\u00e1is alo!\", tam\u00e9n \u00e9 de orixe latina. Est\u00e1 tomado do lema persoal de Carlos V, emperador do Sacro Imperio Romano Xerm\u00e1nico e rei de Espa\u00f1a (como Carlos I), e \u00e9 unha reversi\u00f3n da frase orixinal (\"non hai terras m\u00e1is al\u00f3\", \"Non hai m\u00e1is!\"). Segundo a lenda, esta frase foi inscrita como un aviso nas Columnas de H\u00e9rcules (as rochas a ambos lados do Estreito de Xibraltar) no extremo occidental do co\u00f1ecido mundo mediterr\u00e1neo. Carlos adoptou o lema por mor do descubrimento do Novo Mundo por Col\u00f3n, que tam\u00e9n ten suxesti\u00f3ns metaf\u00f3ricas de asumir riscos e loitar pola excelencia.\nNos Estados Unidos o lema nacional non oficial ata 1956 foi \"E pluribus unum\" que significa \"De moitos, un\". O lema aparece no Gran Selo, tam\u00e9n aparece nas bandeiras e selos de ambas as c\u00e1maras do Congreso e nas bandeiras dos estados de M\u00edchigan, Dacota do Norte, Nova York, e Wisconsin. As trece letras do lema representan simbolicamente as trece colonias orixinais que se rebelaron contra a Coroa brit\u00e1nica. O lema aparece en todas as moedas acu\u00f1adas actualmente e figurou na maior\u00eda das moedas ao longo da historia da naci\u00f3n.\nDo mesmo xeito varios estados dos Estados Unidos te\u00f1en lemas latinos, como:\nMoitas organizaci\u00f3ns militares te\u00f1en hoxe lemas latinos, como:\nUn \u00f3rgano de goberno das leis en Filipinas ten un lema latino, como:\nAlg\u00fans colexios e universidades adoptaron lemas latinos, por exemplo, o lema da Universidade Harvard \u00e9 (\"verdade\"). Veritas era a deusa da verdade, filla de Saturno e nai da Virtude.\nOutros usos modernos.\nSu\u00edza adoptou o nome curto latino do pa\u00eds nas moedas e selos, xa que non hai espazo para usar todas as catro linguas oficiais. Por un motivo semellante, adoptou o c\u00f3digo internacional de veh\u00edculos e internet \"CH\", que significa , o nome completo en lat\u00edn do pa\u00eds.\nAlgunhas pel\u00edculas de ambientaci\u00f3n antiga, como \"Sebastiane\" e \"The Passion of the Christ\" (\"A Paix\u00f3n de Cristo\"), realiz\u00e1ronse con di\u00e1logos en lat\u00edn co fin do realismo. Ocasionalmente, o di\u00e1logo en lat\u00edn util\u00edzase pola s\u00faa asociaci\u00f3n coa relixi\u00f3n ou a filosof\u00eda, en pel\u00edculas/series de televisi\u00f3n como \"O exorcista\" e \"Lost\" (\"Jughead\"). Tam\u00e9n hai canci\u00f3ns escritas con letras latinas. O libreto da \u00f3pera-oratorio de Igor Stravinskii est\u00e1 en lat\u00edn.\nA ensinanza continuada do lat\u00edn adoita ser vista como un compo\u00f1ente moi valioso dunha educaci\u00f3n de artes liberais. Ens\u00ednase lat\u00edn en moitos institutos, especialmente en Europa e Am\u00e9rica. \u00c9 moi com\u00fan nas public school e nas escolas primarias brit\u00e1nicas, no e italianos, no alem\u00e1n e no holand\u00e9s.\nEn ocasi\u00f3ns, alg\u00fans medios de comunicaci\u00f3n, dirixidos a entusiastas, emiten en lat\u00edn. Exemplos notables incl\u00faen Radio Bremen en Alema\u00f1a, a radio Yle en Finlandia (co programa Nuntii Latini emitido desde 1989 ata que foi pechado en xu\u00f1o de 2019), e a radio e televisi\u00f3n do Vaticano, todas elas emitindo segmentos de noticias e outro material en lat\u00edn.\nUnha variedade de organizaci\u00f3ns, as\u00ed como os 'circuli' ('c\u00edrculos') en lat\u00edn informal, fund\u00e1ronse en tempos m\u00e1is recentes para apoiar o uso do lat\u00edn falado. Ademais, varios departamentos universitarios de cl\u00e1sicos comezaron a incorporar pedagox\u00edas comunicativas nos seus cursos de lat\u00edn. Estes incl\u00faen a Universidade de Kentucky, a Universidade de Oxford e tam\u00e9n a Universidade de Princeton.\nHai moitos sitios web e foros mantidos en lat\u00edn por entusiastas. A Wikipedia en lat\u00edn ten m\u00e1is de 130.000 artigos.\nA cidade Urdaneta ten o lema (\"\u00c9 suficiente para que o pobo sirva a Deus\") o lema latino p\u00f3dese ler no vello selo deste cidade filipina.\nLegado.\nO galego, o italiano, o franc\u00e9s, o portugu\u00e9s, o espa\u00f1ol, o romano, o catal\u00e1n, o romanche e outras linguas rom\u00e1nicas son descendentes directos do lat\u00edn. Tam\u00e9n hai moitos pr\u00e9stamos latinos no ingl\u00e9s e no alban\u00e9s, as\u00ed como alg\u00fans en alem\u00e1n, holand\u00e9s, noruegu\u00e9s, dan\u00e9s e sueco. O lat\u00edn a\u00ednda se fala na Cidade do Vaticano, unha cidade-estado situada en Roma que \u00e9 a sede da Igrexa cat\u00f3lica.\nInscrici\u00f3ns.\nAlgunhas inscrici\u00f3ns public\u00e1ronse nunha serie monumental de varios volumes acordada internacionalmente, o (CIL). Os autores e editores var\u00edan, pero o formato \u00e9 practicamente o mesmo: volumes nos que se detallan as inscrici\u00f3ns cun aparello cr\u00edtico no que se indica a procedencia e a informaci\u00f3n relevante. A lectura e interpretaci\u00f3n destas inscrici\u00f3ns \u00e9 o obxecto do campo da epigraf\u00eda. Co\u00f1\u00e9cense unhas 270.000 inscrici\u00f3ns.\nLiteratura.\nAs obras de varios centenares de autores antigos que escribiron en lat\u00edn sobreviviron na s\u00faa totalidade ou en parte, en obras substanciais ou en fragmentos para ser analizadas en filolox\u00eda. Constit\u00faen en parte o obxecto de estudo do campo dos cl\u00e1sicos. As s\u00faas obras public\u00e1ronse en forma manuscrita antes da invenci\u00f3n da imprenta e na actualidade publ\u00edcanse en edici\u00f3ns impresas coidadosamente anotadas, como os Loeb Classical Library, publicados pola Harvard University Press, ou os Oxford Classical Texts, publicados pola Oxford University Press.\nTraduci\u00f3ns latinas da literatura moderna, como: \"O hobbit\", \"A illa do tesouro\", \"Robinson Crusoe\", \"Oso Paddington\", \"Winnie-the-Pooh\", \"As aventuras de Tint\u00edn\", \"Ast\u00e9rix\", \"Harry Potter\", , \"Max e Moritz\", \"Como o Grinch roubou o Nadal!\", \"O gato no chapeu\", e un libro de contos de fadas, \"\", que pretenden espertar o interese popular pola lingua. Outros recursos son os libros de frases e os recursos para traducir ao lat\u00edn frases e conceptos coti\u00e1ns, como Meissner's Latin Phrasebook.\nInfluencia nas linguas actuais.\nA influencia do lat\u00edn no ingl\u00e9s foi importante en todas as etapas do seu desenvolvemento insular. Na Idade Media, os pr\u00e9stamos do lat\u00edn produc\u00edronse a partir do uso eclesi\u00e1stico establecido por San Agosti\u00f1o de Canterbury no s\u00e9culo VI ou indirectamente tras a conquista normanda, a trav\u00e9s da lingua anglonormanda. Entre os s\u00e9culos XVI e XVIII, os escritores ingleses improvisaron un gran n\u00famero de palabras novas a partir de voc\u00e1bulos latinos e gregos, alcumados \"inkhorn terms\", coma se sa\u00edsen dun bote de tinta. Moitas destas palabras foron utilizadas unha vez polo autor e logo esquecidas, pero sobreviviron algunhas \u00fatiles, como \"imbibe\" e \"extrapolate\". Moitas das polis\u00edlabas inglesas m\u00e1is com\u00fans do ingl\u00e9s son de orixe latina a trav\u00e9s do franc\u00e9s antigo. As palabras romances constit\u00faen respectivamente o 59%, o 20% e o 14% dos vocabularios ingl\u00e9s, alem\u00e1n e neerland\u00e9s. Estas cifras poden aumentar drasticamente se s\u00f3 se incl\u00faen as palabras non compostas e non derivadas.\n.A influencia do goberno romano e da tecnolox\u00eda romana nas naci\u00f3ns menos desenvolvidas baixo dominio romano levou \u00e1 adopci\u00f3n da fraseolox\u00eda latina nalgunhas \u00e1reas especializadas, como a ciencia, a tecnolox\u00eda, a medicina e o dereito. Por exemplo, o sistema linneano de clasificaci\u00f3n de plantas e animais estivo moi influenciada por \"Historia Naturalis\", unha enciclopedia de persoas, lugares, plantas, animais e cousas publicada por Plinio o Vello. A medicina romana, rexistrada nas obras de m\u00e9dicos como Galeno, estableceu que a terminolox\u00eda m\u00e9dica actual derivar\u00eda principalmente de palabras latinas e gregas, filtr\u00e1ndose o grego a trav\u00e9s do lat\u00edn. A enxe\u00f1er\u00eda romana tivo o mesmo efecto sobre a terminolox\u00eda cient\u00edfica no seu conxunto. Os principios do dereito latino sobreviviron en parte nunha longa lista de termos xur\u00eddicos latinos.\nAlgunhas linguas auxiliares internacionais estiveron moi influ\u00eddas polo lat\u00edn. A Interlingua consid\u00e9rase \u00e1s veces unha versi\u00f3n simplificada e moderna da lingua. A Interlingua de Peano, popular a principios do s\u00e9culo XX, \u00e9 o lat\u00edn desposu\u00eddo das s\u00faas inflexi\u00f3ns, entre outros cambios gramaticais.\nMorfolox\u00eda.\nA morfolox\u00eda do lat\u00edn \u00e9 a dunha lingua moi flexiva.\nOs substantivos.\nTe\u00f1en: \nO adxectivo.\nHai d\u00faas clases de adxectivos, que marcan mediante flexi\u00f3n os diferentes graos: comparativo e superlativo.\nO verbo.\nConx\u00fagase segundo: \nDiferenzas lexicais entre o lat\u00edn cl\u00e1sico e o vulgar.\nO lat\u00edn vulgar crea derivados:\nVariantes vulgares fronte \u00e1s formas cl\u00e1sicas:\nPalabras diferentes entre o lat\u00edn cl\u00e1sico e o vulgar, de orixes diversas pola composici\u00f3n heterox\u00e9nea do imperio:\nCon todo, o lat\u00edn vulgar xa tra\u00eda grecismos e xermanismos incorporados no seu sistema que conformaban o adstrato do lat\u00edn:"}
{"id": "1804", "revid": "23204", "url": "https://gl.wikipedia.org/wiki?curid=1804", "title": "Linguas indoeuropeas", "text": "En ling\u00fc\u00edstica, des\u00edgnase por linguas indoeuropeas a unha familia de linguas que te\u00f1en unha orixe com\u00fan, o protoindoeuropeo, que se falou al\u00e1 polo 5000 a.C. (moito antes da invenci\u00f3n da escrita) nun territorio pr\u00f3ximo ao mar Negro. Agrupan preto dun milleiro de linguas faladas hoxe en d\u00eda por tres mil mill\u00f3ns de individuos en todos os continentes (sobre un 40-45% da poboaci\u00f3n mundial.\nO indoeuropeo \u00e9 unha familia ling\u00fc\u00edstica ampla que engloba a maior parte das linguas europeas antigas e actuais. Ten este nome porque a rexi\u00f3n xeogr\u00e1fica na que se te\u00f1en desenvolvido estas linguas est\u00e9ndese desde a Europa ata a India setentrional. Son preto de 450 linguas, faladas actualmente por 3.000 mill\u00f3ns de persoas en todo o mundo. Este termo, orixinalmente ling\u00fc\u00edstico, apl\u00edcase tam\u00e9n \u00e1 cultura da que se cre que parten todas estas linguas, e que se localiza na rexi\u00f3n do mar Negro arredor do V milenio a.C.\nA existencia desta familia ling\u00fc\u00edstica prop\u00faxose a finais do s\u00e9culo XVIII. William Jones, un xu\u00edz brit\u00e1nico na India, observou as semellanzas consistentes que se daban entre o s\u00e1nscrito, o grego, o persa e o lat\u00edn. Estimouse que estas afinidades s\u00f3 se pod\u00edan deber a unha orixe com\u00fan. \u00c1 lingua da que derivaban cham\u00f3uselle primeiro indoxerm\u00e1nico, durante un tempo indoario e finalmente indoeuropeo, conforme se ampliaba o n\u00famero de linguas que mostraban esas semellanzas sistem\u00e1ticas. Cando a arqueolox\u00eda sacou \u00e1 luz textos escritos en linguas anteriormente desco\u00f1ecidas, como as anatolias e as tocarias, probouse que tam\u00e9n compart\u00edan este parentesco com\u00fan.\nAs linguas indoeuropeas son xeralmente clasificadas en grandes grupos pero unha das distinci\u00f3ns m\u00e1is importantes concirne \u00e1 oposici\u00f3n entre as \"linguas satem\" no leste (grupos baltoeslavo, indoiranio e armenio) e as \"linguas centum\" no oeste (grupos grego, it\u00e1lico, c\u00e9ltico e xerm\u00e1nico), en raz\u00f3n do diferente tratamento dos sons velares en preindoeuropeo. \u00c1 parte est\u00e1n os grupos anatolio, tocario e alban\u00e9s. Esta divisi\u00f3n entre centum e satem \u00e9 a cl\u00e1sica dentro da gram\u00e1tica hist\u00f3rica, a\u00ednda que hoxe a tendencia \u00e9 a non tela en conta.\nO indoeuropeo.\nCh\u00e1mase indoeuropeo com\u00fan, ou simplemente indoeuropeo (abreviado habitualmente como IE) a unha lingua prehist\u00f3rica reconstru\u00edda a partir da comparaci\u00f3n entre as linguas antigas e actuais das que estas prove\u00f1en. O indoeuropeo, que nunca foi escrito, \u00e9 a lingua suposta que est\u00e1 nas orixes de todas as linguas indoeuropeas. O m\u00e9todo que permitiu reconstru\u00edr esta protolingua repousa esencialmente sobre a ling\u00fc\u00edstica comparada, na que a fon\u00e9tica hist\u00f3rica ten un papel fundamental.\nA descuberta deste grupo d\u00e9beselle a Marcus Zuerius van Boxhorn, a\u00ednda que o seu traballo non chamou a atenci\u00f3n dos seus contempor\u00e1neos e o m\u00e9rito recae sobre William Jones.\nO pobo.\nO adxectivo \"indoeuropeo\" serve tam\u00e9n para designar os pobos que utilizaban as linguas indoeuropeas, e en concreto os pobos da Antig\u00fcidade (como os hititas, os gregos, os arios ou indoiranios, os celtas etc).\nSobre a localizaci\u00f3n do pobo prehist\u00f3rico que falaba o indoeuropeo com\u00fan non hai un acordo xeralmente admitido. As teses mellor argumentadas son as seguintes:\nA tese de Marija Gimbutas goza hoxe en d\u00eda de maior aceptaci\u00f3n debido a que:\nReconstruci\u00f3n do indoeuropeo.\nNon se pode reconstru\u00edr m\u00e1is do que un esqueleto da lingua na s\u00faa fonolox\u00eda, l\u00e9xico e morfolox\u00eda, principalmente. As investigaci\u00f3ns actuais tentan recuperar determinados puntos de sintaxe e de po\u00e9tica e non unha descrici\u00f3n precisa. Dado que non fican restos documentais de ning\u00fan tipo, todas as reconstruci\u00f3ns son hipot\u00e9ticas e por esa raz\u00f3n as formas do indoeuropeo d\u00e9bense escribir precedidas dun asterisco, que indica o seu car\u00e1cter \"suposto\" e non \"testemu\u00f1ado\".\nExisten varias maneiras de notar os \u00e9timos segundo o seu grao de precisi\u00f3n. Por exemplo, a palabra que significa \"nai\" p\u00f3dese escribir como \"*m\u0101t\u0113r\" ou, con m\u00e1is precisi\u00f3n (e seguindo as teses laringalistas), \"m\u00e9\u01272t\u0113r\" (ou ben, con outras convenci\u00f3ns tipogr\u00e1ficas, \"m\u00e9H2t\u0113r\", \"m\u00e9h2t\u0113r\"). Isto resulta m\u00e1is claro co \u00e9timo de \"sol\": \"s\u00e9h2-ul\", \"*s\u00e9\u01272-ul\", \"*s\u0101ul-\" etc.\nClasificaci\u00f3n.\nOs distintos subgrupos da familia indoeuropea incl\u00faen (seguindo a orde cronol\u00f3xica dos seus primeiros textos ou inscrici\u00f3ns):\nEn adici\u00f3n \u00e1 lista das dez ramas cl\u00e1sicas, existiron tam\u00e9n varias linguas pouco co\u00f1ecidas:\n\u00c1rbore xen\u00e9tica das linguas indoeuropeas.\nAs linguas indoeuropeas incl\u00faen unhas 443 linguas e dialectos falados por preto de 3.000 mill\u00f3ns de persoas (segundo estimaci\u00f3n do SIL), inclu\u00edndo a maior\u00eda das principais familias ling\u00fc\u00edsticas de Europa e occidente de Asia, as cales pertencen a unha \u00fanica superfamilia. Cada subfamilia nesta lista cont\u00e9n moitos subgrupos e linguas individuais.\nGrupo paleo-balc\u00e1nico.\nCada unha pode pertencer \u00e1 s\u00faa propia subfamilia das linguas indoeuropeas, ou estar relacionadas a outras ramas. O macedonio antigo e o frixio \u00e1s veces son considerados coma moi relacionados ao grego antigo.\nExemplos.\nA t\u00edtulo ilustrativo, as palabras \"nai\" e \"sol\" pres\u00e9ntase, baixo unha forma m\u00e1is ou menos alterada en relaci\u00f3n ao seu \u00e9timo, nas linguas IE seguintes:\nE a palabra \"sol\":\nEsta lista \u00e9 aberta e non comprensiva.\nPrincipais \"leis ling\u00fc\u00edsticas\" relacionadas coa fon\u00e9tica hist\u00f3rica das linguas IE.\nInd\u00edcase entre par\u00e9nteses a \u00e1rea de extensi\u00f3n da lei.\nOutras \u00e1reas de investigaci\u00f3n.\nAdemais dos aspectos ling\u00fc\u00edsticos, o IE permite atopar unha simbolox\u00eda com\u00fan aos pobos IE, o que se estuda, entre outras, na mitolox\u00eda comparada, a po\u00e9tica comparada e mesmo no estudo das instituci\u00f3ns indoeuropeas.\nNotas"}
{"id": "1805", "revid": "98629", "url": "https://gl.wikipedia.org/wiki?curid=1805", "title": "Afonso X o Sabio", "text": "Afonso X, tam\u00e9n co\u00f1ecido como Afonso IX, nado en Toledo o 23 de novembro de 1221 e finado en Sevilla o 4 de abril de 1284, foi rei de Castela e Le\u00f3n.\n\u00c1 morte do pai, Fernando III o Santo, retomou a ofensiva contra os musulm\u00e1ns, e ocupou Xerez (1253), arrasou Sal\u00e9, o porto de Rabat (1260) e conquistou C\u00e1diz (contra 1262). En 1264 tivo que facer fronte a unha importante revolta dos mud\u00e9xares de Murcia e do val do Guadalquivir.\nComo fillo de Beatriz de Suabia, da casa de Hohenstaufen, aspirou \u00e1 coroa do Sacro Imperio Romano Xerm\u00e1nico, proxecto ao que dedicou m\u00e1is da metade do seu reinado sen obter \u00e9xito.\nOs \u00faltimos anos do seu reinado foron especialmente sombr\u00edos, debido ao conflito sucesorio provocado pola morte prematura do seu primox\u00e9nito, Fernando de la Cerda, e a minor\u00eda de idade dos outros fillos, o que desembocou na rebeli\u00f3n aberta do infante Sancho e de gran parte da nobreza e das cidades do reino. Afonso morreu en Sevilla durante o transcurso desta revolta, non sen antes desherdar o seu fillo Sancho.\nLevou a cabo unha activa e beneficiosa pol\u00edtica econ\u00f3mica, reformando a moeda e a facenda, concedendo numerosas feiras e reco\u00f1ecendo en 1273 o Honrado Consejo de la Mesta.\nTam\u00e9n \u00e9 reco\u00f1ecido pola s\u00faa obra literaria, cient\u00edfica, hist\u00f3rica e xur\u00eddica realizada polo seu escritorio real. Afonso X patrocinou, supervisou e, moitas veces, participou coa s\u00faa propia escritura e en colaboraci\u00f3n cun conxunto de intelectuais latinos, hebreos e isl\u00e1micos co\u00f1ecido como Escola de Tradutores de Toledo, na composici\u00f3n dunha inxente obra literaria que iniciou en boa medida a prosa en castel\u00e1n. Destacan as \"Sete Partidas\" (\"Las Siete Partidas\"), unha recompilaci\u00f3n xur\u00eddica e de principios do dereito, e alg\u00fans tratados de xadrez e de astronom\u00eda. Ademais escribiu poes\u00eda en galego-portugu\u00e9s, como as \"Cantigas de Santa Mar\u00eda\", realizando unha grande achega \u00e1 lingua culta do momento na corte do reino, a lingua galego-portuguesa. Tam\u00e9n escribiu poemas trobadorescos. Por todo isto foi alcumado \"o Sabio\". Dedic\u00f3uselle o D\u00eda das Letras Galegas en 1980.\nEn 1935 reco\u00f1eceuse como astr\u00f3nomo nome\u00e1ndose no seu honor o cr\u00e1ter lunar \"Alphonsus\".\nTraxectoria.\nInfancia e educaci\u00f3n.\nAfonso era o fillo primox\u00e9nito de Fernando III de Castela e Le\u00f3n, o Santo e de Elisabeth von Hohenstaufen, m\u00e1is co\u00f1ecida como Beatriz de Suabia, que era filla de Filipe de Suabia, rei de Alema\u00f1a, e neta do emperador Federico I Barbarroxa). Para encargarse da s\u00faa crianza foi designada como ama Urraca P\u00e9rez e como aio Garc\u00eda Fern\u00e1ndez de Villamayor, que fora mordomo da ra\u00ed\u00f1a Berenguela e cuxa segunda esposa era Maior Arias de Limia. Con ambos os esposos criouse en Villaldemiro e en Celada del Camino. Parte da s\u00faa infancia pasouna nas propiedades que ti\u00f1an os seus coidadores na comarca de Allariz, concretamente no castelo de Maceda onde, segundo a tradici\u00f3n, aprendeu o galego. que utilizou nas \"Cantigas de Santa Mar\u00eda\" compostas no seu \"scriptorium\" e, polo menos dez delas, seguramente debidas ao mesmo rei. Xa na Corte de Toledo recibiu unha esmerada educaci\u00f3n en m\u00faltiples campos, \u00e1 vez que empezou a relacionarse cos herdeiros das principais familias nobres dos reinos de Castela e de Le\u00f3n.\nA\u00ednda infante, participou na toma de varias prazas andaluzas, entre elas C\u00e1diz; por\u00e9n, tivo que renunciar \u00e1 posesi\u00f3n do Reino do Algarve (polo tratado de Badaxoz de 1267), e \u00e1s s\u00faas aspiraci\u00f3ns sobre o Reino de Navarra. Tam\u00e9n fracasou na disputa pola coroa do Sacro Imperio Romano Xerm\u00e1nico, a\u00ednda que conseguiu que o elixisen rei de romanos, o paso previo para acadar a coroa imperial.\nCampa\u00f1a en Andaluc\u00eda e batalla de Xerez (1231).\nEn 1231, mentres Fernando III percorr\u00eda as principais cidades do Reino de Le\u00f3n despois de tomar posesi\u00f3n del, o soberano enviou o seu fillo o infante Afonso, que contaba daquela con nove anos de idade e estaba en Salamanca, a devastar os reinos musulm\u00e1ns de C\u00f3rdoba e Sevilla, acompa\u00f1ado polos magnates \u00c1lvaro P\u00e9rez de Castro el Castellano e Gil Manrique. Por\u00e9n, varios historiadores sinalaron que o infante Afonso ao que se refiren as cr\u00f3nicas da \u00e9poca non foi o fillo de Fernando III o Santo, sen\u00f3n o seu irm\u00e1n, o infante Afonso de Molina, fillo do defunto Afonso IX de Le\u00f3n. Por\u00e9n, segundo a versi\u00f3n que sost\u00e9n a \"Cr\u00f3nica\", o infante Afonso presente na batalla era en realidade o fillo do rei Fernando III:\nDesde Salamanca, e pasando por Toledo, onde se lles uniron corenta cabaleiros toledanos, dirix\u00edronse cara a And\u00fajar e, desde al\u00ed, encami\u00f1\u00e1ronse a devastar a terra de C\u00f3rdoba, e posteriormente, a vila cordobesa de Palma del R\u00edo, onde exterminaron a todos os habitantes e tomaron a localidade, dirix\u00edndose a continuaci\u00f3n cara ao Reino de Sevilla e cara a Xerez da Fronteira, onde instalaron o campamento cristi\u00e1n nas proximidades do r\u00edo Guadalete. O emir Ibn Hud, que reunira un numeroso ex\u00e9rcito dividido en sete corpos, interp\u00faxose con el entre o ex\u00e9rcito cristi\u00e1n e a cidade de Xerez da Fronteira, obrigando \u00e1s tropas de Afonso a combater. Durante a batalla que se librou a continuaci\u00f3n, co\u00f1ecida como a batalla de Jerez, o ex\u00e9rcito de Afonso derrotou as tropas musulm\u00e1s a pesar da superioridade num\u00e9rica destas. Despois da s\u00faa vitoria na batalla de Xerez, \u00c1lvaro P\u00e9rez de Castro dirixiuse ao Reino de Castela e entregou ao infante Afonso a seu pai o rei, que se encontraba na cidade de Palencia.\nAfonso X o Sabio referiuse posteriormente a esta batalla, librada no ano de 1231, e na que \u00c1lvaro P\u00e9rez de Castro el Castellano acaudillou as hostes cristi\u00e1s, do seguinte modo:\nConquista dos Reinos de Murcia e de Sevilla.\nCumprida a maior\u00eda de idade aos dezanove anos, Afonso utiliza oficialmente o t\u00edtulo de herdeiro e comeza a exercer actividades de goberno no Reino de Le\u00f3n. Pouco despois, enfrontou diversas operaci\u00f3ns militares. En 1243, debido \u00e1 enfermidade que sufr\u00eda seu pai, o infante f\u00edxose cargo da campa\u00f1a de conquista do Taifa de Murcia (1243-1245), coa axuda de certos caudillos musulm\u00e1ns do territorio. No transcurso destas operaci\u00f3ns asinou o tratado de Almizra (26 de marzo de 1244) con Xaime I de Arag\u00f3n, seu futuro sogro, establecendo as fronteiras entre ambos os reinos.\nEn 1246-1247 participou na guerra civil portuguesa, apoiando a Sancho II de Portugal fronte ao seu rival Afonso de Bolo\u00f1a. En 1247-1248 participou en primeira li\u00f1a na conquista de Sevilla. A causa da quebrantada sa\u00fade do seu pai, Afonso ocupouse da repartici\u00f3n entre os membros da hoste dos novos territorios adquiridos, as\u00ed como de distintos labores de goberno.\nEn 1248 comezou a conquista do Reino Taifa de Murcia que lle correspond\u00eda en virtude do tratado de Almizra, polo que as cidades de Villena, Alacant, Elx, Orihuela, Murcia, Lorca e Cartaxena foron incorporadas \u00e1 Coroa de Castela. Ao pouco, ser\u00edan entregadas as vilas e fortalezas do Vinalop\u00f3, a modo de \"apanage\", ao seu irm\u00e1n, o infante Manuel de Castela, sendo creado o Se\u00f1or\u00edo de Villena.\nMatrimonio.\nSendo Afonso un adolescente tratouse do seu matrimonio en d\u00faas ocasi\u00f3ns. A primeira foi en 1234 coa infanta Branca de Champa\u00f1a, filla do rei Teobaldo I de Navarra. Posteriormente, con Filipa de Ponthieu, irm\u00e1 da s\u00faa madrasta a ra\u00ed\u00f1a Xoana, para cuxo enlace o papa emitiu dispensa o 31 de agosto de 1237. Ambos os compromisos quedaron sen efecto e, en 1240, dous anos antes da toma da cidade de Sevilla, foi acordado o seu casamento coa infanta Violante de Arag\u00f3n, segundo consta no testamento de 1 de xaneiro de 1241 de Xaime I o Conquistador, rei de Arag\u00f3n, onde cita \u00e1 s\u00faa filla como.\nA voda do rei Afonso con Violante celebrouse o 29 de xaneiro de 1249 na Colexiata de Santa Mar\u00eda a Maior de Valladolid. A futura ra\u00ed\u00f1a estivo a punto de ser repudiada por est\u00e9ril, pero quedou embarazada tras repousar na cidade de Alacant tras a s\u00faa conquista en 1248.\nO 30 de maio de 1252 faleceu Fernando III o Santo, e o 1 de xu\u00f1o foi proclamado rei o infante Afonso, que reinar\u00eda como Afonso X de Castela e de Le\u00f3n.\nPol\u00edtica interior.\nFoi o do \"Rei Sabio\" un reinado reformador, que iniciar\u00eda o proceso que desembocar\u00eda no Estado Moderno da \u00e9poca dos Reis Cat\u00f3licos. Fundamentou, as\u00ed mesmo, a supremac\u00eda de Castela entre os reinos peninsulares.\nO \"Honrado Concejo de la Mesta\" de pastores foi creado en 1273 por Afonso X o Sabio, reunindo nel a todos os pastores de Le\u00f3n e de Castela nunha asociaci\u00f3n nacional e outorg\u00e1ndolles importantes prerrogativas e privilexios tales como eximilos do servizo militar, de testificar nos xu\u00edzos, dereitos de paso e pastoreo, etc.\nReformas lexislativas.\nAfonso X pretend\u00eda renovar e unificar os diversos foros que rex\u00edan nos seus dominios. Para lograr este obxectivo, o primeiro paso foi a redacci\u00f3n do \"Foro Real\" para as cidades do pa\u00eds. \"O esp\u00e9culo das leis\", promulgado en 1255, foi a primeira redacci\u00f3n dun c\u00f3digo legal unificado, na li\u00f1a do \"Foro Real\".\nEn 1256 chegou unha embaixada da cidade italiana de Pisa ofrecendo a Afonso o seu apoio para optar ao trono do Sacro Imperio Romano Xerm\u00e1nico. O rei castel\u00e1n decidiu ent\u00f3n que o seu equipo de xuristas elaborase un novo c\u00f3digo legal ampliado, baseado no \"Esp\u00e9culo\" e no Dereito romano-can\u00f3nico. Tr\u00e1tase das \"Sete Partidas\", redactadas entre 1256 e 1265, e das que se chegou a dicir que son, pola s\u00faa calidade e transcendencia interna e exterior, equipar\u00e1beis no mundo do dereito ao que foi a obra de Tom\u00e9 de Aquino para a teolox\u00eda.\nAs reformas lexislativas do rei produciron o rexeitamento de elementos cidad\u00e1ns e nobiliarios, cuxos privilexios se v\u00edan ameazados pola crecente intervenci\u00f3n do Estado nas lexislaci\u00f3ns privativas. Este rexeitamento foi unha das causas da gran rebeli\u00f3n nobiliaria de 1272.\nActividade de repoboaci\u00f3n.\nO labor m\u00e1is importante neste \u00e1mbito emprendida polo monarca foi a repoboaci\u00f3n do antigo Reino de Sevilla, que permitiu consolidar as conquistas de Fernando III. Nada m\u00e1is renderse a cidade hispalense, procedeu \u00e1 repartici\u00f3n das casas do seu centro urbano e das terras dos arredores entre os soldados das hostes reais e nobiliarias, as\u00ed como entre xentes procedentes de todos os recunchos da Coroa de Castela. Este modelo de repoboaci\u00f3n, que baleirou de musulm\u00e1ns aquelas localidades que foran tomadas pola forza ou que capitularon tras un sitio (caso das principais cidades do Guadalquivir), que conviviu co mantemento da poboaci\u00f3n aut\u00f3ctona en diferentes zonas. Moitas localidades das serras de Xa\u00e9n e C\u00f3rdoba, e outras dos campos e chairas, rend\u00e9ronse aos castel\u00e1ns mediante capitulaci\u00f3n, pola cal estes se fac\u00edan cargo das s\u00faas fortalezas e do cobro de impostos, mentres que os mud\u00e9xares conservaban certa autonom\u00eda pol\u00edtica e relixiosa.\nEste sistema non foi vi\u00e1bel despois da revolta mud\u00e9xar de 1264. A expulsi\u00f3n que se produciu de musulm\u00e1ns nas terras andaluzas e o esgotamento demogr\u00e1fico dos reinos de Castela e de Le\u00f3n, tivo como consecuencia unha baix\u00edsima densidade de poboaci\u00f3n no sur da pen\u00ednsula, que non puido ser paliada polo labor de repoboaci\u00f3n de Afonso X na comarca do Guadalete e na ba\u00eda de C\u00e1diz, nin polas iniciativas se\u00f1oriais na fronteira co Reino nazar\u00ed de Granada. Finalmente, os repoboadores concentr\u00e1ronse nas grandes cidades do val do Guadalquivir.\nTam\u00e9n impulsou Afonso X a chamada repoboaci\u00f3n interior, coa fundaci\u00f3n de vilas e \"polas\" (pobras) novas en rexi\u00f3ns do norte e o interior peninsular. Con iso pretend\u00eda reforzar a xurisdici\u00f3n reguenga en zonas nas que tradicionalmente predominaran os se\u00f1or\u00edos de distinto tipo. As\u00ed, p\u00f3dense enumerar as seguintes:\nA revolta mud\u00e9xar.\nAos poucos anos de aceptar a submisi\u00f3n a Castela, que xa ofreceran a Fernando III, os pequenos territorios tributarios de Niebla e Xerez da Fronteira viron como Afonso X lles arrebataba pola forza das armas a pouca autonom\u00eda que lles quedaba. Esta circunstancia, as\u00ed como outros incumprimentos das capitulaci\u00f3ns acordadas no seu d\u00eda cos musulm\u00e1ns andaluces e murcianos que se renderan sen resistencia durante as campa\u00f1as de Fernando III, provocou unha sublevaci\u00f3n concertada entre a poboaci\u00f3n mud\u00e9xar do sur peninsular, apoiada polo rei de Granada (1264). A rebeli\u00f3n foi facilmente sufocada en Andaluc\u00eda en poucos meses, mentres que en Murcia, abandonada \u00e1 s\u00faa sorte, foi necesaria a intervenci\u00f3n combinada de tropas castel\u00e1s e aragonesas, ao mando do propio Xaime I de Arag\u00f3n. Esta revolta tivo como consecuencia a expulsi\u00f3n ou a fuxida de moitos mud\u00e9xares andaluces, e o despoboamento de vastas zonas no val do Guadalquivir.\nPol\u00edtica exterior.\nA cuesti\u00f3n do Algarve.\nDurante todo o seu reinado Afonso X titulouse \"Rei do Algarve\". A orixe desta atribuci\u00f3n \u00e9 escura. Segundo alg\u00fans autores, como o Marqu\u00e9s de Mond\u00e9jar, o Algarve ser\u00eda doado a Afonso por Sancho II de Portugal en pagamento polo apoio que o castel\u00e1n lle dera en 1246 contra aquel que terminar\u00eda por apartalo do goberno, o seu irm\u00e1n Afonso III de Portugal (co\u00f1ecido tam\u00e9n como Afonso de Bolo\u00f1a). Para outros, como Jos\u00e9 Mattoso, a reivindicaci\u00f3n do rei castel\u00e1n sobre as terras ao sur de Lisboa reflect\u00edan o desexo de ver reco\u00f1ecida a s\u00faa superioridade feudal sobre o monarca portugu\u00e9s; outros, tam\u00e9n se ven os dereitos de Afonso X no Algarve aos obtidos polo rei da Taifa de Niebla. Sexa como for, tras a subida ao trono de Afonso X de Castela, iniciouse unha guerra entre ambos os reis polo control do Algarve. O conflito finalizou en 1253 ao acordaren o matrimonio do rei portugu\u00e9s cunha filla, ilex\u00edtima, do rei Afonso X, Beatriz, e a entrega dun usufruto sobre o Algarve en beneficio do rei castel\u00e1n at\u00e9 que o fillo dese matrimonio alcanzara os sete anos de idade. \nEn 1260 Afonso X engadiu aos seus t\u00edtulos o de rei de Algarve. Pero en 1263, ratificado en 1264, cedeu o usufruto do Algarve ao seu neto Din\u00eds, herdeiro do rei portugu\u00e9s, a cambio dunha vasalaxe militar. O tratado de Badaxoz, de 1267, liquidou este tributo militar e fix\u00e1ronse as fronteiras no r\u00edo Guadiana.\nO rei castel\u00e1n seguiu por\u00e9n empregando o t\u00edtulo de rei de Algarve, pero s\u00f3 pola referencia ao territorio da antiga taifa de Niebla. Pola s\u00faa parte, o rei Afonso III empezou a empregar o t\u00edtulo de rei de Portugal e do Algarve desde marzo de 1268.\nO \"fecho del Imperio\".\n\u00c1 morte do rei de romanos Guillerme de Holanda en xaneiro de 1256 produciuse un problema sucesorio pola elecci\u00f3n do seguinte rei de romanos. En marzo, a cidade de Pisa enviou unha embaixada ao rei de Castela Afonso X o Sabio, que os recibiu en Soria, ofrec\u00e9ndolle a s\u00faa submisi\u00f3n e o seu apoio como cabeza da casa de Suabia (ou Hohenstaufen) e como xefe do partido xibelino, oposto ao papa; deste xeito Pisa compensaba os beneficios da s\u00faa rival X\u00e9nova. O rei castel\u00e1n deu a s\u00faa aprobaci\u00f3n para ser elixido rei de romanos, paso previo \u00e1 coroaci\u00f3n polo papa como emperador do Sacro Imperio Romano Xerm\u00e1nico. Pero o rei de Inglaterra Henrique III propuxo o seu irm\u00e1n Ricardo de Cornualla como candidato. Por outra parte estaba o complexo sistema de elecci\u00f3n do emperador, que correspond\u00eda a sete pr\u00edncipes electores alem\u00e1ns.\nTras gastar ambos os candidatos grandes cantidades de di\u00f1eiro para subornar os electores, o 1 de abril os partidarios de Afonso, o arcebispo de Tr\u00e9veris, o duque de Saxonia, xunto cos poderes outorgados polo margrave de Brandeburgo e polo rei de Bohemia Otakar I, elixiron rei de romanos a Afonso en Frankfurt. Pero Otakar I, interesado en manter o reino vacante deu o seu voto a ambos os candidatos. O rei castel\u00e1n distribu\u00edu grandes cantidades de di\u00f1eiro aos seus partidarios para manter viva a s\u00faa causa en Alema\u00f1a; pero en Italia, o papa Alexandre IV (o valenciano Roderic de Borja) deuse de conta de que a presenza dos castel\u00e1ns favorec\u00eda a causa dos xibelinos, pois seu inimigo Ezzelino da Romano era partidario de Afonso. A pesar de todo, Afonso X enviou unha embaixada ao papa para lograr a s\u00faa lexitimaci\u00f3n, aquietando as suspicacias do papa acerca do seu xibelinismo, nada extremista.\nTres electores votaron por Ricardo (ademais do voto duplo de Otokar). O ingl\u00e9s viaxou a Aquisgr\u00e1n, onde foi coroado como rei de romanos xunto \u00e1 tumba do primeiro emperador medieval de Europa Occidental, Carlomagno. O castel\u00e1n, en cambio, permaneceu nos seus reinos, co que perdeu a s\u00faa oportunidade de facer valer a s\u00faa elecci\u00f3n como rei de romanos. Nunca pisar\u00eda terra alem\u00e1.\n\u00c1 morte de Ezzelino da Romano (1259), os xibelinos tenderon agora a unirse en torno a Manfredo de Sicilia, recentemente coroado como rei de Sicilia, sen que o papa estivese disposto a reco\u00f1ecelo, posto que o excomungara. Nese momento, os xibelinos pod\u00edan aspirar \u00e1 hexemon\u00eda sobre toda Italia, e calquera alivio \u00e1 terrible presi\u00f3n que estes exerc\u00edan sobre o papa era ben recibido: de a\u00ed que Alexandre IV acollese ben aos embaixadores castel\u00e1ns promet\u00e9ndolles que na querela imperial se ater\u00eda \u00e1 m\u00e1is estrita xustiza. Tras unha sede vacante de tres meses, o patriarca de Xerusal\u00e9n, Xacobe Pantale\u00f3n, de orixe francesa, foi elixido en setembro de 1261 como novo papa, como Urbano IV (1261\u20131264), que nunca pisar\u00eda Roma e, a\u00ednda que mantivo unha te\u00f3rica actitude de neutralidade entre os dous candidatos, o castel\u00e1n e o ingl\u00e9s, non estaba disposto a que ning\u00fan dos dous puidese sumar as s\u00faas forzas \u00e1s dos seus inimigos os xibelinos. Ante isto, ideou unha arbitraxe que lle permitise demorar a s\u00faa sentenza o tempo que fora necesario.\nPor\u00e9n, ante o avance irresist\u00edbel dos xibelinos, e a pesar de que Afonso X intentaba que os g\u00fcelfos se adherisen a s\u00faa causa mantendo hostilidade cara a Manfredo, o papa Urbano IV ignorou o acordo que establecera Alexandre IV, e p\u00faxose nas mans de Francia, onde finalmente contou coa aprobaci\u00f3n do rei Lu\u00eds IX para que o seu irm\u00e1n Carlos de Anjou asinase un acordo o 15 de agosto de 1264 co papa, no que aceptaba a investidura do Reino de Sicilia e, mentres, Urbano IV seguiu dilatando a s\u00faa arbitraxe sobre a disputa da coroa imperial. Carlos de Anjou iniciou unha empresa implicando \u00e1 banca g\u00fcelfa, especialmente a Orlando Bonsignori, que se beneficiar\u00eda dos territorios do reino siciliano, o que \u00eda en contra dos intereses de Pedro III de Arag\u00f3n, casado coa filla de Manfredo Constanza II de Sicilia, e que tam\u00e9n aspiraba a este Reino.\nMentres que o ex\u00e9rcito anxevino avanzaba por Italia con apoio g\u00fcelfo, faleceu o papa Urbano IV e foi elixido o tam\u00e9n franc\u00e9s, Clemente IV (1265-1268), que tampouco entrou en Roma, quedando ben establecido en Viterbo. Este papa mantivo unha actitude abertamente favor\u00e1bel a Carlos de Anjou e, cando este alcanzou Roma por mar, foi elixido senador e coroado como rei de Sicilia o 6 de xaneiro de 1266 por cardeais designados polo papa. Cando o ex\u00e9rcito anxevino chegou a Roma, Carlos emprendeu a campa\u00f1a contra Manfredo, que sa\u00edu do seu letargo para encontrarse cos anxevinos na batalla de Benevento, o 26 de febreiro de 1266, onde o ex\u00e9rcito siciliano foi derrotado e o propio Manfredo encontrou a morte. Desta maneira, Carlos de Anjou logrou facer efectivo o seu control sobre todo o reino. E deste xeito impulsou o g\u00fcelfismo en Italia, como o establecemento de Filipe della Torre en Mil\u00e1n, o marqu\u00e9s de Este en Ferrara e, en Florencia, os xibelinos foron de novo expulsados.\nPola s\u00faa parte, a pesar de que Afonso X insist\u00eda en non favorecer o xibelinismo, co que se privou do \u00fanico apoio do que puidera dispo\u00f1er, os embaixadores castel\u00e1ns, aproveitando que o infante Henrique de Castela apoiara o financiamento da empresa de Carlos de Anjou e posto que estaba na Corte pontificia, exerceron presi\u00f3n sobre Clemente IV para que pronunciase a sentenza a favor do rei castel\u00e1n. Por\u00e9n, ao desaparecer a resistencia xibelina en Benevento, o papa non considerou necesario manter unha postura contemporizadora co rei castel\u00e1n.\nEn todos estes anos Afonso desembolsou enormes cantidades de di\u00f1eiro para sufragar as s\u00faas xesti\u00f3ns para ser coroado emperador polo papa, as\u00ed como para apoiar militar e financeiramente aos seus partidarios en Italia e Alema\u00f1a. Desgraciadamente para o monarca castel\u00e1n, a Igrexa romana foi alongando o preito at\u00e9 que Afonso se viu obrigado a renunciar en 1275, tras unha entrevista en Beaucaire co papa Gregorio X.\nDetr\u00e1s deste contencioso puido estar a intenci\u00f3n do \"Rei Sabio\" de verse reco\u00f1ecido como superior polos outros reis peninsulares, recuperando a vella supremac\u00eda te\u00f3rica que tivera o seu antepasado Afonso VII o Emperador.\nO \"fecho de Allende\".\nNos comezos do seu goberno, Afonso X retomou un vello proxecto do seu pai, o de continuar a Reconquista al\u00e9n do estreito de Xibraltar. Para iso finalizou os grandes arsenais reais de Sevilla, que foron os maiores estaleiros de Europa na \u00e9poca, para constru\u00edr a frota necesaria para a invasi\u00f3n de \u00c1frica, nomeou un almirante maior do mar, e conseguiu de Roma a autorizaci\u00f3n para predicar a Cruzada en Castela, o que significaba poder recadar di\u00f1eiro a cambio de beneficios espirituais. Nome\u00e1ronse incluso cargos episcopais para as futuras dioceses magreb\u00eds, e inici\u00e1ronse contactos diplom\u00e1ticos con distintos reis do Norte de \u00c1frica.\nPero a pesar de todos estes preparativos, non se emprendeu a invasi\u00f3n a grande escala do Magreb. Todo se reduciu a unhas poucas expedici\u00f3ns de rapina e \u00e1 toma dalgunha praza costeira illada. A incursi\u00f3n m\u00e1is co\u00f1ecida foi a de Sal\u00e9, importante porto marroqu\u00ed (o porto de Rabat) saqueado no ver\u00e1n de 1260 pola frota do almirante Juan Garc\u00eda de Villamayor (fillo de Garc\u00eda Fern\u00e1ndez de Villamayor, o aio de Afonso X). Pero o obxectivo principal desta Cruzada, Ceuta, permaneceu en mans isl\u00e1micas.\nOs dif\u00edciles \u00faltimos anos.\nNa \u00faltima etapa da s\u00faa vida, Afonso X tivo que enfrontar diversos fracasos e desgrazas, inclu\u00edndo a morte do seu herdeiro Fernando de la Cerda (1275), rebeli\u00f3ns de nobres e no seo da s\u00faa propia familia, o fracaso do intento da conquista de Alxeciras (1278), e as invasi\u00f3ns benimer\u00edns.\nA rebeli\u00f3n nobiliaria de 1272.\nEn 1272 a gran maior\u00eda dos nobres, encabezados polo infante Filipe (irm\u00e1n de Afonso X) e Nu\u00f1o Gonz\u00e1lez de Lara, expuxeron unha serie de reivindicaci\u00f3ns ao monarca. Estas poder\u00edan resumirse na petici\u00f3n de m\u00e1is ingresos percibidos da Coroa polos \"ricoshomes\", a renuncia \u00e1 pol\u00edtica autoritaria e centralizadora do soberano e a derrogaci\u00f3n das leis que este impuxera para levala a cabo. Ao facer Afonso o\u00eddos xordos a estas protestas, os arist\u00f3cratas \"desnatur\u00e1ronse\" (renunciaron ao seu se\u00f1or feudal) e exili\u00e1ronse ao Reino nazar\u00ed de Granada, levando canda eles aos seus ex\u00e9rcitos feudais, e provocando graves danos ao seu paso cara a Granada. Entre 1272 e 1273 o infante herdeiro, Fernando de la Cerda, negociou a reconciliaci\u00f3n cos rebeldes nun dif\u00edcil contexto de guerra contra nazar\u00eds e benimer\u00edns. Finalmente, o pr\u00edncipe logrou a paz con eles e co Reino de Granada.\nA problem\u00e1tica sucesi\u00f3n.\nO primox\u00e9nito e herdeiro ao trono, Fernando de la Cerda, faleceu en 1275 en Villa Real (actual Cidade Real), cando se dirix\u00eda a facer fronte a unha nova invasi\u00f3n norteafricana en Andaluc\u00eda. De acordo co dereito consuetudinario castel\u00e1n, en caso de morte do primox\u00e9nito na sucesi\u00f3n \u00e1 Coroa, os dereitos deb\u00edan recaer no segundox\u00e9nito, Sancho; por\u00e9n, o dereito romano privado introducido nas \"Sete Partidas\" establec\u00eda que a sucesi\u00f3n correspond\u00eda aos fillos de Fernando de la Cerda.\nO rei inclinouse en principio por satisfacer as aspiraci\u00f3ns de Sancho, que se distinguira na guerra contra os invasores isl\u00e1micos en substituci\u00f3n do seu defunto irm\u00e1n. Mais o rei, influenciado pola s\u00faa esposa Violante e por Filipe III de Francia, t\u00edo dos chamados \"infantes de la Cerda\" (fillos de Fernando), viuse obrigado a compensar a estes. Sancho, co\u00f1ecido pola historiograf\u00eda como \"o Bravo\" polo seu forte car\u00e1cter, enfrontouse ao seu pai cando este pretendeu crear un Reino en Xa\u00e9n para o maior dos fillos do antigo herdeiro, Afonso de la Cerda.\nFinalmente, o infante Sancho e boa parte da nobreza do Reino rebel\u00e1ronse, chegando a desposu\u00edr a Afonso X dos seus poderes, a\u00ednda que non do t\u00edtulo de rei (1282). S\u00f3 Sevilla, Murcia e Badaxoz permaneceron fieis ao vello monarca. Afonso maldiciu o seu fillo, ao que desherdou no seu testamento e, axudado polos seus antigos inimigos os benimer\u00edns empezou a recuperar a s\u00faa posici\u00f3n. Cando cada vez m\u00e1is nobres e cidades rebeldes \u00edan abandonando a facci\u00f3n de Sancho, morreu o \"Rei Sabio\" en Sevilla, o 4 de abril de 1284. Sancho, a pesar de ser desherdado, foi coroado en Toledo o 30 de abril de 1284, como Sancho IV de Castela.\nDescendencia.\nAntes de contraer matrimonio, Afonso tivo varios fillos naturais, sendo estes a as s\u00faas respectivas nais, os seguintes:\nCon Mar\u00eda Afonso de Le\u00f3n, a s\u00faa t\u00eda, filla ilex\u00edtima do rei Afonso IX de Le\u00f3n e Teresa Gil de Soverosa, tivo a:\nCon Elvira Rodr\u00edguez de Villada, filla de Rodrigo Fern\u00e1ndez de Villada, tivo a:\nCon Mayor Guill\u00e9n de Guzm\u00e1n, I se\u00f1ora de Alcocer, Cifuentes, Viana de Mond\u00e9jar, Palazuelos, Salmer\u00f3n e Vadesliras, filla de Guill\u00e9n P\u00e9rez de Guzm\u00e1n e de Mar\u00eda Gonz\u00e1lez Gir\u00f3n, foi pai de:\nDo seu matrimonio con Violante naceron varios fillos:\nEstando xa casado Afonso tivo os seguintes fillos de nai desco\u00f1ecida, ambos os dous menores de idade cando seu pai outorgou testamento en xaneiro de 1284:\nO primeiro fillo lex\u00edtimo de Afonso, Fernando de la Cerda morreu antes que o pai. Foi o segundo, Sancho, quen o sucedeu no trono.\nAfonso X o Sabio faleceu o 4 de abril de 1284, con 63 anos. O seu coraz\u00f3n foi enterrado no Monte Calvario de Xerusal\u00e9n.\nAfonso X e a cultura.\nA educaci\u00f3n de Afonso foi esmerada; o monarca ti\u00f1a unha gran sede de saber e un gran respecto \u00e1 cultura porque a s\u00faa nai, Beatriz de Suabia, era de feito unha erudita que, cando quedou orfa de ambos os pais instru\u00eduse na culta corte siciliana (unha am\u00e1lgama dos saberes normandos, gregos e \u00e1rabes) de Frederico II Hohenstaufen, futuro emperador do Sacro Imperio Romano Xerm\u00e1nico, que protexeu e fomentou a ciencia e a cultura e en 1224 fundou a Universidade de N\u00e1poles. Un retrato de Afonso o Sabio que subli\u00f1a a paix\u00f3n real polos co\u00f1ecementos herdada da s\u00faa nai ofr\u00e9ceo o \"Libro de los judizios\" (3a, 1-22):\nDesde a s\u00faa xuventude, antes de 1252, data en que foi coroado rei, o pr\u00edncipe Afonso, ademais de escribir cantigas de escarnio en galego-portugu\u00e9s e, moi probabelmente, alg\u00fans himnos de loor a Virxe Mar\u00eda, auspiciou a traduci\u00f3n dun libro de contos exemplares (o \"exempla\") en castel\u00e1n: o \"Calila y Dimna\".\nXa maior, mandou chamar \u00e1 s\u00faa Corte a trobadores como o xenov\u00e9s que escrib\u00eda en occitano e galego-portugu\u00e9s Bonifaci Calvo, os catal\u00e1ns Arnaut Catal\u00e1n e Cerver\u00ed de Girona, os franceses Guiraut Riquer e Peire Cardenal e os galegos Airas Nunes, Pero da Ponte e Afonso Eanes do Coton; tam\u00e9n houbo poetas hispanohebreos famosos que lle dedicaron eloxios en verso, como o toledano Todros Abulafia, autor dun vasto cancioneiro composto durante o seu reinado, a\u00ednda non traducido ao espa\u00f1ol. At\u00e9 Giovanni Boccaccio \u00fasao como personaxe central no primeiro conto da \u00faltima xornada do seu \"Decamer\u00f3n\", onde louva a s\u00faa xenerosidade.\nDa extensa obra afons\u00ed destacan: \nA intervenci\u00f3n do rei foi \u00e1s veces directa e \u00e1s veces indirecta, pero foi sen d\u00fabida o arquitecto destas obras:\n\u00c9 dicir, concib\u00eda o plan da obra, po\u00f1\u00eda os medios para realizala e daba as instruci\u00f3ns precisas sobre a s\u00faa estrutura e contido, e incluso descend\u00eda a detalles como precisar os debuxos e ilustraci\u00f3ns que deb\u00edan ornar o texto. Esta preocupaci\u00f3n pola obra ben feita manif\u00e9stase tam\u00e9n no pr\u00f3logo do tratado inaugural dos \"Libros do saber de astrolox\u00eda\", que \u00e9 o \"Libro das figuras das estrelas fixas que est\u00e1n no oitavo ceo\", versi\u00f3n revisada acometida en 1276 dunha primeira traduci\u00f3n realizada en 1256. Al\u00ed se di que o rei ordenou a traduci\u00f3n do texto a Yehud\u00e1 ben Mo\u0161\u00e9 e a Guill\u00e9n Arrem\u00f3n de Aspa en 1256.\nAfonso convocou para este labor un conxunto de sabios en linguas hebrea, \u00e1rabe e latina, cos que formou o seu \"scriptorium\" real, co\u00f1ecido de forma imprecisa como Escola de Tradutores de Toledo. Contou coa colaboraci\u00f3n de cristi\u00e1ns, xudeus e musulm\u00e1ns, que desenvolveron un importante labor cient\u00edfico ao rescataren textos da antig\u00fcidade e ao traducir textos \u00e1rabes e hebreos ao lat\u00edn e ao castel\u00e1n. Estes traballos habilitar\u00edan definitivamente ao castel\u00e1n como lingua culta, tanto no \u00e1mbito cient\u00edfico como no literario. Desde o seu reinado, ademais, utilizarase como lingua da chanceler\u00eda real fronte ao lat\u00edn, que era a lingua de uso regular na diplomacia rexia de Castela e de Le\u00f3n.\nTam\u00e9n creou en Sevilla uns \"Studii\" ou Escolas xerais de lat\u00edn e de ar\u00e1bigo. Igualmente fundou en 1269 a Escola de Murcia, dirixida polo matem\u00e1tico Al-Ricot\u00ed.\nElevou ao rango de Universidade os Estudos Xerais de Salamanca (1254) e Palencia (1263), sendo Salamanca a primeira en ostentar ese t\u00edtulo en Europa.\nA Real Academia Galega dedicoulle o D\u00eda das Letras Galegas de 1980.\nV\u00e9xase tam\u00e9n.\nLigaz\u00f3ns externas.\nDevanceiros de Afonso IX"}
{"id": "1806", "revid": "1822", "url": "https://gl.wikipedia.org/wiki?curid=1806", "title": "17 de maio", "text": "D\u00eda das Letras Galegas\nO 17 de maio \u00e9 o 137\u00ba d\u00eda do ano do calendario gregoriano e o 138\u00ba nos anos bisestos. Quedan 228 d\u00edas para finalizar o ano.\nNotas.\nOs 366 d\u00edas do ano"}
{"id": "1807", "revid": "1888", "url": "https://gl.wikipedia.org/wiki?curid=1807", "title": "9 de marzo", "text": "O 9 de marzo \u00e9 o 68\u00ba d\u00eda do ano do calendario gregoriano e o 69\u00ba nos anos bisestos. Quedan 297 d\u00edas para finalizar o ano."}
{"id": "1808", "revid": "22570", "url": "https://gl.wikipedia.org/wiki?curid=1808", "title": "366 d\u00edas do ano", "text": "O seguinte cadro cont\u00e9n ligaz\u00f3ns a todos os d\u00edas do ano. En cada artigo se pode consultar a lista de efem\u00e9rides hist\u00f3ricas para o d\u00eda correspondente."}
{"id": "1810", "revid": "54336", "url": "https://gl.wikipedia.org/wiki?curid=1810", "title": "21 de xaneiro", "text": "O 21 de xaneiro \u00e9 o 21\u00ba d\u00eda do ano do calendario gregoriano. Quedan 344 d\u00edas para finalizar o ano, 345 nos anos bisestos.\nOutros.\nOs 366 d\u00edas do ano\nVer tam\u00e9n: xaneiro, febreiro, marzo, abril, maio, xu\u00f1o, xullo, agosto, setembro, outubro, novembro, decembro"}
{"id": "1811", "revid": "24955", "url": "https://gl.wikipedia.org/wiki?curid=1811", "title": "16 de xaneiro", "text": "O 16 de xaneiro \u00e9 o 16\u00ba d\u00eda do ano do calendario gregoriano. Quedan 349 d\u00edas para finalizar o ano, 350 nos anos bisestos.\nOutros.\nOs 366 d\u00edas do ano"}
{"id": "1818", "revid": "98629", "url": "https://gl.wikipedia.org/wiki?curid=1818", "title": "Relatividade xeral", "text": "En f\u00edsica, a relatividade xeral \u00e9 a xeneralizaci\u00f3n, publicada en 1915 por Albert Einstein, da Teor\u00eda da gravitaci\u00f3n de Newton. Esta nova teor\u00eda, tendo en conta as ideas descubertas na relatividade restricta sobre o espazo e o tempo, prop\u00f3n a xeneralizaci\u00f3n do principio da relatividade do movemento de referenciais en movemento uniforme para a relatividade do movemento mesmo entre referenciais en movemento acelerado. Esta xeneralizaci\u00f3n ten implicaci\u00f3ns profundas no co\u00f1ecemento do espazo-tempo, levando entre outras conclusi\u00f3ns a de que a materia (enerx\u00eda) curva o espazo e mailo tempo ao redor seu. \u00c9 dicir, a gravitaci\u00f3n \u00e9 un efecto da xeometr\u00eda do espazo-tempo.\nMoitas previsi\u00f3ns da relatividade xeral difiren significativamente das da f\u00edsica cl\u00e1sica, especialmente no que respecta ao paso do tempo, a xeometria do espazo, o movemento dos corpos en ca\u00edda libre, e a propagaci\u00f3n da luz. Exemplos desas diferenzas son a dilataci\u00f3n gravitacional do tempo, o desv\u00edo gravitacional para o vermello da luz, e o tempo de atraso gravitacional. As previsi\u00f3ns da relatividade xeral foron confirmadas en todas as observaci\u00f3ns e experimentos feitos at\u00e9 o presente. Por\u00e9n a relatividade xeral non \u00e9 a \u00fanica teor\u00eda relativ\u00edstica da gravidade, pero \u00e9 a m\u00e1is simple das teor\u00edas que son consistentes cos datos experimentais. Mentres, hai cuesti\u00f3ns a\u00ednda sen resposta, sendo a m\u00e1is fundamental delas o explicar como a relatividade xeral pode ser conciliada coas leis da f\u00edsica cu\u00e1ntica para producir unha teor\u00eda completa e autoconsistente da gravitaci\u00f3n cu\u00e1ntica.\nA teor\u00eda de Einstein ten importantes implicaci\u00f3ns astrof\u00edsicas. Apunta \u00e1 existencia de buracos negros - rexi\u00f3ns do espazo onde o espazo e o tempo son distorsionados de tal forma que nada, nin mesmo a luz, pode escapar - como un estado final para as estrelas macizas. Hai evidencias de que eses buracos negros estelares, como outras variedades macizas de buracos negros, son respons\u00e1beis da intensa radiaci\u00f3n emitida por certos tipos de obxectos astron\u00f3micos, como n\u00facleos activos de gal\u00e1xias ou microqu\u00e1sares. O desv\u00edo da luz pola gravidade pode levar ao fen\u00f3meno de lente gravitacional, onde varias im\u00e1xenes do mesmo obxecto astron\u00f3mico distante son vis\u00edbeis no ceo. A relatividade xeral tam\u00e9n prev\u00e9 a existencia de ondas gravitacionais, que xa foran medidas indirectamente; unha medida directa \u00e9 o obxectivo dalg\u00fans proxectos, como o LIGO. Al\u00e9n diso, a relatividade xeral \u00e9 a base dos actuais modelos cosmol\u00f3xicos dun universo sempre en expansi\u00f3n.\nAntecedentes.\nA\u00ednda que a moderna teor\u00eda se debe a Einstein, as s\u00faas orixes matem\u00e1tico-topol\u00f3xicas at\u00f3panse no estudo dos axiomas da xeometr\u00eda euclidiana e os moitos intentos de probar, \u00f3 longo dos s\u00e9culos, o quinto postulado de Euclides, (que di que d\u00faas li\u00f1as paralelas permanecen sempre equidistantes), e que culminaron coa constataci\u00f3n por Bolyai e Gauss de que este axioma non \u00e9 necesariamente certo (isto \u00e9, existen outras xeometr\u00edas do espazo \u2013xeometr\u00edas non euclidianas\u2013 nas que o postulado das paralelas non \u00e9 v\u00e1lido). As matem\u00e1ticas xerais do chamado \"espazo riemmanniano\", que \u00e9 unha xeometr\u00eda non euclidiana desenvolveunas Riemann, disc\u00edpulo de Gauss, pero non foi ata despois de que Einstein desenvolvese a teor\u00eda da Relatividade especial que as xeometr\u00edas non euclidianas do espazo e o tempo foron co\u00f1ecidas de xeito popular.\nGauss demostrou que non hai raz\u00f3n para que a xeometr\u00eda do espazo deba ser euclidiana, o que significa que se un f\u00edsico pon unha marca, e un cart\u00f3grafo permanece a unha certa distancia e se mide a s\u00faa lonxitude por triangulaci\u00f3n baseada na xeometr\u00eda euclidiana, ent\u00f3n non est\u00e1 garantido que se dea a mesma resposta se o f\u00edsico leva a marca con el e mide a s\u00faa lonxitude directamente. Por suposto, para unha marca non poder\u00eda medirse na pr\u00e1ctica a diferenza entre as d\u00faas medidas, pero existen medidas equivalentes que deben detectar a xeometr\u00eda non euclidiana do espazo-tempo directamente.\nO principio da Relatividade xeral.\nO postulado base da Teor\u00eda da Relatividade xeral especifica que son fisicamente equivalentes os sistemas acelerados e mailos sistemas sometidos a campos gravitacionais. Nas propias palabras de Einstein no seu traballo de 1915:\nPor este principio, unha persoa nunha sala pechada, acelerada por un foguete coa mesma aceleraci\u00f3n que a da gravidade na Terra (9,79\u00a0m/s\u00b2) non poder\u00eda descubrir se a forza que a prende ao chan ten orixe no campo gravitacional terrestre ou se \u00e9 debida \u00e1 aceleraci\u00f3n da propia sala a trav\u00e9s do espazo e viceversa. Un persoa nunha sala en \u00f3rbita ou ca\u00edda libre en direcci\u00f3n a un planeta non saber\u00e1 dicir por observaci\u00f3n local se se atopa na \u00f3rbita do planeta ou no espazo profundo, lonxe de calquera corpo celeste.\nIsto tam\u00e9n implica, e este \u00e9 o punto importante do principio anterior, que a masa que sofre os efectos do campo gravitacional e maila masa que aparece nas leis do movemento de Newton \"son a mesma constante\". Isto pode parecer obvio \"a priori\", mais n\u00f3tese que a masa nas leis de Newton \u00e9 a que responde a forzas xerais e \u00e9 responsable da inercia ao movemento. Por iso se chama masa inercial. A outra masa, que aparece na lei da gravitaci\u00f3n, ac\u00f3plase con outras masas gravitacionais para crear a atracci\u00f3n gravitacional. Estas non te\u00f1en por que ser a mesma, mais sono, e isto \u00e9 un resultado experimental. O principio da Relatividade xeral ten, polo tanto, como consecuencia outro principio: a equivalencia entre masa gravitacional e inercial.\nComprobaci\u00f3ns experimentais.\nUnha comprobaci\u00f3n experimental da Teor\u00eda da Relatividade xeral \u00e9 o experimento de Pound-Rebka (1959), que detectou o cambio na lonxitude de onda da luz dunha fonte de cobalto xurdindo por 22,5 metros contra a gravidade nun local do Laboratorio de F\u00edsica Jefferson na Universidade Harvard.\nTam\u00e9n \u00e9 unha comprobaci\u00f3n a cadencia dun reloxo at\u00f3mico nun sat\u00e9lite do sistema GPS arredor da Terra, que debe ser corrixida por efecto da menor gravidade na \u00f3rbita do satelite (estes reloxos adiantan uns 38 microsegundos cada 24 horas terrestres), para manter a coherencia co resto dos sat\u00e9lites da rede GPS, e entre estes e o tempo horario dos usuarios do sistema na Terra. En 2018 a precisi\u00f3n comprobada \u00e9 4 picosegundos por per\u00edodo orbital de 13 horas (menos de 0,4\u00b710\u221214 %).\nO experimento BOOMERanG descubriu unha estrutura xeom\u00e9trica do Universo coherente cos postulados da Teor\u00eda.\nPrimeiros pasos.\nUn dos descubrimentos m\u00e1is importantes do s\u00e9culo XX, feito por Einstein, \u00e9 que se poden presentar os efectos da gravitaci\u00f3n na forma dunha xeometr\u00eda cuatridimensional.\nO primeiro descubrimento nesta direcci\u00f3n, feito por Minkowski base\u00e1ndose no traballo de Einstein sobre a Relatividade restricta, foi o de que espazo e tempo son na verdade unha \u00fanica entidade, que hoxe \u00e9 chamada \"espazo-tempo\".\nDas ideas que levaron \u00e1 Relatividade restricta, sen d\u00fabida a m\u00e1is importante para entender o papel da gravitaci\u00f3n na F\u00edsica \u00e9 a idea, chamada de principio de relatividade restrita, de que as leis da f\u00edsica deben ser escritas da mesma forma en referenciais en movemento uniforme relativo. Este principio debe ser obedecido por calquera lei da f\u00edsica que pretenda ser unha representaci\u00f3n fiel dalgunha parcela da realidade.\nEinstein supuxo que a gravidade, debido ao principio de equivalencia entre masa inercial e gravitacional, ser\u00eda un tipo de forza inercial, isto \u00e9, do tipo que aparece en sistemas non inerciais (en movemento acelerado), como por exemplo a forza centr\u00edfuga nun carrusel.\nCon esta idea en mente e xeneralizando a idea da Relatividade restrita, Einstein propuxo que:\nA gravitaci\u00f3n ac\u00f3plase a todas as outras teor\u00edas da F\u00edsica por esta v\u00eda da invariancia baixo mudanza de coordenadas xeneralizadas.\nEste \u00e9 o concepto m\u00e1is importante da Teor\u00eda. Dicir que unha sala en ca\u00edda libre, un laboratorio en \u00f3rbita da Terra ou nunha nave no espazo interestelar son referenciais equivalentes pode parecer estra\u00f1o. Mais est\u00e1 o feito com\u00fan de que nestes referenciais ningu\u00e9n, nin obxecto ning\u00fan, est\u00e1 sometido a forzas externas. Nin mesmo \u00e1 forza da gravidade: cando se est\u00e1 en ca\u00edda libre, nada \u00e9 \"puxado pola gravidade\", unha vez que no ambiente en ca\u00edda libre ning\u00fan obxecto se move se non se aplica algunha forza sobre el, e esta \u00e9 exactamente a definici\u00f3n dun referencial inercial. Ch\u00e1maselle a estes ambientes \u201cambientes de gravidade cero\u201d e son moito m\u00e1is com\u00fans hoxe en d\u00eda do que se pode imaxinar.\nOs laboratorios en \u00f3rbita ou en ca\u00edda libre son o que na Terra hai m\u00e1is pr\u00f3ximo a un referencial inercial ideal. Polo tanto, se fose necesario realizar un experimento nun lugar libre de forzas externas, hai d\u00faas opci\u00f3ns na Terra: entrar nun avi\u00f3n, subir ata algunhas decenas de quil\u00f3metros de altura e deixarse caer en ca\u00edda libre (dentro dun avi\u00f3n, nun voo parab\u00f3lico, de forma que non se sufra o rozamento do ar), ou usar unha estaci\u00f3n espacial en \u00f3rbita. O postulado da Relatividade xeral \u00e9 exactamente a formulaci\u00f3n da idea de que nestes referenciais, ou en calquera outro no espazo profundo, lonxe de calquera corpo celeste, as leis da f\u00edsica deben ser as mesmas e deben se escribir do mesmo xeito.\nA ligaz\u00f3n coa xeometr\u00eda.\nComo se dixo anteriormente, dentro do postulado da relatividade xeral, todos os referenciais f\u00edsicos son \"localmente\" equivalentes. Entender por que se utiliza o termo \"localmente\" \u00e9 simple: un observador en \u00f3rbita ou no espazo profundo non ten como decidir por experimentaci\u00f3n local se o seu referencial \u00e9 inercial ou non. Mais se se lle permite analizar o espazo arredor seu, \u00e9 obvio que diferenzas aparecer\u00e1n. No primeiro caso, un observador, analizando arredor de si, reco\u00f1ecer\u00e1 axi\u00f1a que est\u00e1 en \u00f3rbita dalg\u00fan corpo, pois o seu movemento non \u00e9 rectil\u00edneo nin uniforme con relaci\u00f3n \u00e1s estrelas; no segundo poder\u00e1 conclu\u00edr que est\u00e1 en movemento rectil\u00edneo uniforme con relaci\u00f3n \u00e1s estrelas do fondo. \nO punto importante \u00e9 que o \"movemento natural\" detectado por un observador difire do observado por outro, a pesar de que localmente eles concorden en relaci\u00f3n ao tipo de referencial no que se encontran. Esta idea de \"movemento natural\" (que non causa o aparecemento de forzas externas no referencial local) \u00e9 representada matematicamente polo concepto de xeod\u00e9sica, isto \u00e9, a menor distancia entre dous puntos nunha xeometr\u00eda calquera. Noutras palabras, se o seu movemento \u00e9 unha xeod\u00e9sica, localmente o seu referencial \u00e9 inercial e, viceversa: se localmente o seu referencial \u00e9 inercial, o seu movemento deber\u00e1 ser unha xeod\u00e9sica.\nP\u00f3dese conclu\u00edr, polo tanto, que, unha vez que as xeod\u00e9sicas son diferentes, as xeometr\u00edas do espazo-tempo nos dous casos son diferentes. E como o que difire dun caso ao outro \u00e9 a presenza dunha masa pr\u00f3xima, ch\u00e9gase \u00e1 conclusi\u00f3n de que a diferenza na xeometr\u00eda debe ser causada por esta masa. Noutras palabras, a masa dun corpo altera a xeometr\u00eda do espazo-tempo arredor seu. O espazo-tempo aqu\u00ed \u00e9 mesmo o concepto da Relatividade restricta onde cada punto do espazo-tempo \u00e9 descrito por catro coordenadas: tres de posici\u00f3n e unha de tempo; unha xeod\u00e9sica no espazo-tempo \u00e9 unha curva especial descrita por estes catro n\u00fameros.\nA idea importante para entender a fondo os conceptos b\u00e1sicos da relatividade xeral \u00e9 entender o que significa o movemento dun corpo neste espazo-tempo de catro dimensi\u00f3ns: non existe movemento espacial sen movemento temporal; isto \u00e9, no espazo-tempo non \u00e9 posible que un corpo se mova nas dimensi\u00f3ns espaciais sen se mover no tempo. Mais, mesmo cando non nos movemos espacialmente, est\u00e1monos movendo na dimensi\u00f3n tempo; mesmo sentados agora lendo este artigo, est\u00e1monos movendo no tempo, cara ao futuro. Este movemento \u00e9 tan v\u00e1lido na xeometr\u00eda do espazo-tempo coma os que estamos afeitos a ver no d\u00eda a d\u00eda. Polo tanto, no espazo-tempo estamos sempre en movemento!, e a \"nosa idea de estar parados\" significa apenas que atopamos unha forma de non nos mover nas direcci\u00f3ns espaciais sen\u00f3n s\u00f3 no tempo. (V\u00e9xase o exemplo deste tipo de xeod\u00e9sica na figura do lado).\nImaxinemos agora un observador no espazo profundo. Sup\u00f3\u00f1ase que est\u00e1 parado, isto \u00e9, nun movemento xeod\u00e9sico en li\u00f1a recta cara ao futuro. Se agora se coloca instantaneamente a rente seu unha masa suficientemente grande, a deformaci\u00f3n que esta masa causar\u00e1 no espazo-tempo na s\u00faa veci\u00f1anza curvar\u00e1 e alterar\u00e1 as coordenadas orixinais do espazo-tempo no lugar. O efecto \u00e9 que aquel movemento que era s\u00f3 unha li\u00f1a recta na direcci\u00f3n temporal tam\u00e9n ocorrer\u00e1 agora nas novas coordenadas espaciais. A li\u00f1a c\u00farvase e enr\u00f3lase arredor do corpo mentres este se move na direcci\u00f3n do tempo futuro. E o observador comeza a moverse espacialmente debido \u00e1 distorsi\u00f3n da xeometr\u00eda causada pola masa, e non debido \u00e1 presenza dunha forza. Isto era o efecto que se acostuma chamar de gravidade mais que, con esta teor\u00eda, \u00e9 unha distorsi\u00f3n da xeometr\u00eda do espazo-tempo debido \u00e1 presenza dunha masa.\nN\u00f3tese que \u00e9 com\u00fan representar a curvatura do espazo-tempo con figuras que representan unha membrana el\u00e1stica formando foxos creados por masas pesadas sobre esa membrana. Esta representaci\u00f3n \u00e9, como m\u00ednimo, fantasiosa, pois mostra s\u00f3 a curvatura espacial dun espazo de d\u00faas dimensi\u00f3ns, sen considerar o efecto do tempo. Dificilmente pode ser considerada unha boa representaci\u00f3n do que realmente acontece. Este exemplo d\u00e1 unha forma de \"ver\" a curvatura a trav\u00e9s de efectos sobre as li\u00f1as xeod\u00e9sicas:\nXeometr\u00eda do espazo-tempo.\n\u00c9 preciso esclarecer un punto anterior, mencionado de paso, mais que tivo consecuencias important\u00edsimas. Dix\u00e9rase que no espazo-tempo non lle \u00e9 posible a un obxecto moverse nas direcci\u00f3ns espaciais sen se mover tam\u00e9n no tempo. O motivo \u00e9 simple: no plano espacial, se un obxecto se move dun punto a outro sen se mover na direcci\u00f3n temporal, a velocidade ser\u00e1 infinita; por outra banda, da Teor\u00eda da Relatividade especial s\u00e1bese que a maior velocidade posible para algo material, no universo, \u00e9 a velocidade da luz. Polo tanto este postulado da Relatividade especial crea inmediatamente neste espazo-tempo d\u00faas rexi\u00f3ns distintas: unha rexi\u00f3n \u00e1 que se pode ter acceso, e rexi\u00f3ns \u00e1s que non se pode ter acceso inmediato. Isto \u00e9 unha caracter\u00edstica diferente dun espazo de catro dimensi\u00f3ns calquera, onde non hai restrici\u00f3n ningunha entre as rexi\u00f3ns do espazo, nin unha direcci\u00f3n especial.\nA relatividade restricta, polo tanto, imp\u00f3n sobre a xeometr\u00eda do espazo-tempo unha restrici\u00f3n fundamental e distinta do que se esperar\u00eda dun espazo euclidiano de catro dimensi\u00f3ns, por exemplo. Esta diferenza refl\u00edctese na estrutura b\u00e1sica da xeometr\u00eda.\nP\u00f3dese mostrar como estas diferenzas se reflicten na noci\u00f3n de distancia, que na Relatividade Especial se chama intervalo, para non evocar a mesma idea de distancia euclidiana. Se se quixer medir a distancia entre dous puntos nun espazo de tres dimensi\u00f3ns, usarase a f\u00f3rmula de Pit\u00e1goras:\nInclu\u00edndo o tempo para ter o espazo-tempo, poder\u00edase imaxinar unha f\u00f3rmula equivalente para a distancia entre dous puntos:\nN\u00f3tese que se tivo o coidado de multiplicar o termo temporal por \"c\", a velocidade da luz no baleiro, para ter unha lonxitude, xa que non ten sentido sumar tempo con distancia. Para puntos moi pr\u00f3ximos (l\u00e9mbrese que hai que manter local a an\u00e1lise para poder garantir que se est\u00e1 nun referencial inercial) p\u00f3dese escribir:\nMais isto non reflicte a caracter\u00edstica esencial do espazo-tempo que se est\u00e1 a discutir. A distancia expresada na f\u00f3rmula anterior \u00e9 simplemente a distancia no espazo euclidiano de catro dimensi\u00f3ns. O que se sabe \u00e9 que as velocidades espaciais posibles son sempre menores que a velocidade da luz:\nE isto, de certo xeito, d\u00e9bese reflectir na xeometr\u00eda que se est\u00e1 a procurar. E est\u00e1, como se vai demostrar. Elevando ao cadrado para eliminar o m\u00f3dulo, e reorganizando os termos, p\u00f3dese escribir tal restrici\u00f3n como:\nRep\u00e1rese en que a expresi\u00f3n previa \u00e9 o equivalente matem\u00e1tico do que se acaba de dicir: os movementos espaciais v\u00e1lidos deben ser menores que c dt para que a velocidade do movemento sexa menor que o da luz. Comparando esta expresi\u00f3n coa da distancia nun espazo euclidiano, dada m\u00e1is enriba, vese unha semellanza. P\u00f3dese entender agora que o termo \"ds\" :\npode ser utilizado como definici\u00f3n para o c\u00e1lculo de \"intervalos\" no espazo-tempo.\nPara completar, fai falla agora entender como esta medida de intervalos pode ser xeneralizada para un sistema calquera de coordenadas.\nMatem\u00e1tica da Relatividade xeral.\nPara estender as leis da f\u00edsica no contexto de sistemas de coordenadas xerais, d\u00e9bese dominar un extenso arsenal de ferramentas matem\u00e1ticas. Mesmo na mec\u00e1nica cl\u00e1sica, por exemplo, foron desenvolvidas unha cantidade enorme de ferramentas para traballar os sistemas f\u00edsicos en diversos sistemas de coordenadas: sistemas de coordenadas cartesianos, esf\u00e9ricas, cil\u00edndricas etc. A pesar dos nomes, ning\u00fan destes sistemas de coordenadas utilizados na F\u00edsica Matem\u00e1tica \u00e9 xeral abondo para causar alteraci\u00f3n na xeometr\u00eda. Son formas de aproveitar as simetr\u00edas do problema e axudan, polo tanto, a simplificar a soluci\u00f3n. Na Relatividade xeral prec\u00edsase estender este co\u00f1ecemento \u00e1s transformaci\u00f3ns de coordenadas que alteren a xeometr\u00eda do espazo-tempo. Para isto son necesarias unha s\u00edntese e unha xeneralizaci\u00f3n deste co\u00f1ecemento matem\u00e1tico nun novo c\u00e1lculo, o c\u00e1lculo tensorial. Por sorte, esta s\u00edntese estaba sendo creada polo matem\u00e1tico Tullio Levi-Civita, base\u00e1ndose nos traballos anteriores de Richard Hamilton e Gregorio Ricci-Curbastro, na mesma \u00e9poca en que Einstein iniciou o seu traballo na Relatividade xeral. De feito, Einstein aprendeu os conceptos directamente de Levi-Civitta.\nCon esta nova ferramenta, p\u00f3dese xeneralizar o concepto de c\u00e1lculo de intervalos do espazo-tempo, introducindo o tensor m\u00e9trico para o espazo-tempo:\nA notaci\u00f3n con \u00edndices, chamada notaci\u00f3n cl\u00e1sica do c\u00e1lculo tensorial, pos\u00fae a convenci\u00f3n de que \u00edndices repetidos, un superior e outro inferior, representan unha suma no conxunto de \u00edndices. Neste caso os \u00edndices var\u00edan de 0 ata 3 para representar o tempo (\u00edndice 0), e as coordenadas espaciais. Esta \u00e9 a mesma expresi\u00f3n que se obtivo anteriormente se se escribe o tensor formula_8 de forma matricial como:\nO punto importante a entender aqu\u00ed \u00e9 que, no espazo-tempo curvo, o tensor m\u00e9trico non pos\u00fae m\u00e1is elementos constantes como na f\u00f3rmula de m\u00e1is enriba. Pasan a ser funci\u00f3ns das coordenadas espazo-temporais que conte\u00f1en informaci\u00f3ns sobre a xeometr\u00eda local. Mesmo as\u00ed, a expresi\u00f3n para o c\u00e1lculo de intervalos a\u00ednda contin\u00faa sendo escrita da mesma forma. E isto reflicte a idea b\u00e1sica do c\u00e1lculo tensorial: permitir escribir calquera ecuaci\u00f3n independentemente do sistema de coordenadas utilizado.\nO Tensor m\u00e9trico \u00e9 a peza fundamental da teor\u00eda da Relatividade xeral e \u00e9 un tensor sim\u00e9trico, isto \u00e9 formula_10. Isto significa que en troques de haber 16 compo\u00f1entes formula_11, t\u00e9\u00f1ense \"apenas\" 10 compo\u00f1entes independentes.\nO tensor m\u00e9trico pos\u00fae informaci\u00f3ns non s\u00f3 sobre como se calculan as distancias, sen\u00f3n tam\u00e9n de como se realizan outras operaci\u00f3ns xeom\u00e9tricas en espazos curvos, coma o transporte paralelo de vectores e outros obxectos matem\u00e1ticos. \u00c9 a trav\u00e9s del que se obt\u00e9n a expresi\u00f3n para a curvatura do espazo-tempo (Ecuaci\u00f3ns de campo de Einstein) e se obt\u00e9n o Tensor de Einstein, utilizado na ecuaci\u00f3n da Relatividade xeral, que resume a interacci\u00f3n da xeometr\u00eda coa materia:\nonde formula_13 \u00e9 o tensor de Einstein, formula_14 son as compo\u00f1entes do Tensor de curvatura de Ricci, formula_15 \u00e9 a Curvatura escalar, formula_11 son as compo\u00f1entes do tensor m\u00e9trico, formula_17 \u00e9 a Constante cosmol\u00f3xica, formula_18 son as compo\u00f1entes do Tensor de tensi\u00f3n-enerx\u00eda que describe a materia e enerx\u00eda nun punto dado do espazo-tempo e formula_19 \u00e9 a Constante da gravitaci\u00f3n universal, a mesma da lei da gravitaci\u00f3n de Newton. O Tensor de Ricci e maila Curvatura Escalar son derivados do tensor m\u00e9trico, como ficou dito enriba.\nSoluci\u00f3ns da ecuaci\u00f3n de Einstein.\nA primeira soluci\u00f3n exacta da ecuaci\u00f3n de Einstein foi proposta por Karl Schwarzschild na chamada \"m\u00e9trica de Schwarzschild\", e \u00e9 a soluci\u00f3n para o caso dunha masa esf\u00e9rica estacionaria, isto \u00e9, sen rotaci\u00f3n da masa. Esta foi tam\u00e9n a primeira soluci\u00f3n na que se obtiveron buratos negros como parte do resultado.\nAs soluci\u00f3ns da ecuaci\u00f3n de Einstein son obtidas a partir dunha determinada m\u00e9trica. Propor unha m\u00e9trica correcta \u00e9 unha parte importante e dif\u00edcil do problema. Estas son algunhas das soluci\u00f3ns co\u00f1ecidas da ecuaci\u00f3n de Einstein:\nAs soluci\u00f3ns 1, 2, 3 e 4 incl\u00faen buratos negros como parte do resultado.\nSituaci\u00f3n actual.\nA relatividade xeral ten emerxido como un modelo altamente fi\u00e1bel de gravitaci\u00f3n e cosmolox\u00eda, que at\u00e9 agora subsist\u00edu a cada proba inequ\u00edvoca de observaci\u00f3n e experimentaci\u00f3n. As\u00ed a todo, hai fortes indicios de que a teor\u00eda \u00e9 incompleta. As cuesti\u00f3ns da gravitaci\u00f3n cu\u00e1ntica e a da realidade da singularidade gravitacional permanecen abertas. Datos de observaci\u00f3ns que son tomados como proba de enerx\u00eda escura e materia escura poder\u00edan indicar a necesidade dunha nova f\u00edsica e a chamada \"anomal\u00eda das naves Pioneer\", que a\u00ednda poder\u00eda admitir unha explicaci\u00f3n convencional, tam\u00e9n poder\u00eda ser un prenuncio dunha nova f\u00edsica. Mesmo considerando esas cuesti\u00f3ns, a relatividade xeral \u00e9 rica en posibilidades de exploraci\u00f3n adicional. Matem\u00e1ticos relativistas est\u00e1n \u00e1 procura de entender a natureza das singularidades e das propiedades fundamentais das ecuaci\u00f3ns de Einstein, e exec\u00fatanse simulaci\u00f3ns de computador cada vez m\u00e1is poderosas, como aquelas que describen a fusi\u00f3n de buracos negros. A carreira para a primeira detecci\u00f3n directa de ondas gravitacionais contin\u00faa a ritmo acelerado, na esperanza de crear oportunidades para testar a validez da teor\u00eda para campos gravitacionais moito m\u00e1is fortes do que foi pos\u00edbel at\u00e9 o momento. M\u00e1is de noventa anos despois da s\u00faa publicaci\u00f3n, a relatividade xeral contin\u00faa a ser unha \u00e1rea moi activa de investigaci\u00f3n."}
{"id": "1819", "revid": "43749", "url": "https://gl.wikipedia.org/wiki?curid=1819", "title": "EEUU", "text": ""}
{"id": "1821", "revid": "24955", "url": "https://gl.wikipedia.org/wiki?curid=1821", "title": "10 de marzo", "text": "O 10 de marzo \u00e9 o 69\u00ba d\u00eda do ano do calendario gregoriano e o 70\u00ba nos anos bisestos. Quedan 296 d\u00edas para finalizar o ano.\nNotas.\nOs 366 d\u00edas do ano"}
{"id": "1822", "revid": "5863", "url": "https://gl.wikipedia.org/wiki?curid=1822", "title": "Sharon Stone", "text": "Sharon Stone, nada en Meadville (Pensilvania), o 10 de marzo de 1958 \u00e9 unha actriz americana. Co\u00f1ecida de antes, f\u00edxose famosa polo filme de Paul Verhoeven \"Instinto b\u00e1sico\".\nTraxectoria.\nNaceu nunha pequena localidade de Crawford County, filla de pai traballador dunha f\u00e1brica (de nome Joseph) e nai ama de casa (de nome Dorothy, que \u00e1s veces se dedicaba a vender produtos Av\u00f3n), que formaban a t\u00edpica familia de clase social media-alta. \u00c9 a segunda de 4 irm\u00e1ns, o primeiro (Michael), tam\u00e9n se dedica a actuaci\u00f3n; e os dous \u00faltimos (Patrick e Kelly); a quen Sharon deixar\u00eda a supervisi\u00f3n da ONG Planet Hope (creada no 1991) para axudar a nenos sen fogar.\nDe nena demostrou posu\u00edr, \u00e1 vez que estudaba no instituto Saegertown un coeficiente intelectual moi alto (IQ 154) feito que lle valeu formar parte da asociaci\u00f3n Mensa, anos m\u00e1is tarde (un grupo de xente superdotada no nivel intelectual). Estudou grazas a unha bolsa de arte e escritura na Universidade de Edinboro (Pennsylvania). Universidade a que logrou entrar grazas \u00e1s s\u00faas boas cualificaci\u00f3ns escolares \u00e1 idade de 15 anos, estudos que alternou co seu primeiro traballo de dependenta nun mostrador de McDonald's. Por aquel ent\u00f3n era tam\u00e9n a ga\u00f1adora dos certames de beleza da mesma universidade.\nOs 17 anos ga\u00f1ou o concurso de beleza Miss Pennsylvania. Isto animou a aquela moza de ent\u00f3n a dar un paso m\u00e1is, contaba co visto e prace dos seus pais, e comezou como modelo na axencia Eileen Ford (en Nova York) e, dende as pasarelas e as reportaxes fotogr\u00e1ficas, consegue chama-la atenci\u00f3n dos \u201ccaza-talentos\u201d do cinema americano, que foron conscientes do que unha nova rapariga loira e de formas moi rotundas pod\u00eda obter nunha industria sempre necesitada de caras novas. Asemade xa estudaba interpretaci\u00f3n con Jack Waltzer e Marilyn Freid. Apareceu en anuncios para televisi\u00f3n anunciando marcas como Clairol, Revlon, Goodyear, Faberg\u00e8, e Diet Coke.\nDurante un desfile de modas de Valentino; foi por\u00e9n Woody Allen quen lle ofreceu unha oportunidade para debutar no cinema, cun pequeno papel en \"Lembranzas\" (1980), cando Sharon contaba apenas 21 anos. No filme, que denotaba as claras a admiraci\u00f3n de Allen polo cinema europeo, Sharon Stone interpreta a unha pantasma sensual e suxerinte. A s\u00faa actuaci\u00f3n serviulle para iniciar unha serie de traballos en filmes menores (da que daremos conta na s\u00faa filmograf\u00eda), onde a s\u00faa presenza era secundaria ou non pasaba de explota-lo seu f\u00edsico, sen contar m\u00e1is ben coma protagonista nos t\u00edtulos moi pouco representativos. Deste per\u00edodo, talvez, cabe sinalar o seu traballo co franc\u00e9s Claude Lelouch n' \"Os uns e mailos outros\" de 1981, as\u00ed como a s\u00faa aparici\u00f3n nunha pequena serie de filmes de aventuras que trataban de reproduci-lo \u00e9xito no pasado das s\u00faas antecesoras: \"As minas do rei Salom\u00f3n\" de 1985 e \"Quatermain na cidade do ouro\" de 1986, que, segundo outros autores foron m\u00e1is ben de cine B, e que non pasaron de ser discretos intentos de actualizaci\u00f3n das obras que, no x\u00e9nero de aventuras, foron no seu d\u00eda moi admiradas.\nNo canto o seu traballo tivo a opci\u00f3n de alternarse en series de TV; algunhas delas son: \"Mike Hammer\", \"Magnum\" e \"Remington Steele\". O 18 de agosto de 1984 casou por primeira vez con Michael Greenburg (produtor de series coma de \"McGyver\"), pero o seu matrimonio durou pouco (o divorcio foi o 20 de xaneiro de 1987). Non faltou quen acreditou un anterior casamento con George Englund Jr. a cuxo casamento e posterior divorcio nos son desco\u00f1ecidas. Por\u00e9n, o 14 de febreiro de 1998 casa de novo co redactor Phil Bronstein, editor do xornal San Francisco Examiner, con quen adoptar\u00eda un fillo, Roan Jos\u00e9 (nado o 22 de maio do 2000 en Texas). Pero o casamento tampouco durou moito, o 29 de xaneiro do 2004 volv\u00eda haber un novo divorcio. Ao parecer tivo relaci\u00f3ns sentimentais co produtor executivo Barry Josephson, m\u00fasico de country Dwight Yoakam, o axudante de director Bob Wagner, produtor Bill McDonald e o empresario Michael Benasra, a\u00ednda que nada hai de claro nisto. Nestes tempos desc\u00f3brese a s\u00faa alerxia \u00e1 cafe\u00edna, al\u00e9n dunha cicatriz que se fixera de pequena montando a cabalo e da que lle quedou unha pequena marca na dereita do pescozo. Outros autores concordan en que tam\u00e9n padece de diabetes e de asma (informaci\u00f3ns das que a actriz non dixo nada). Malia isto, \u00e9 certo que no outubro do 2001 estivo ingresada un certo tempo a causa dun aneurisma no cerebro.\nVolvendo os finais dos oitenta traballa en Espa\u00f1a, en \"Sangre y arena\" (1989), unha nova versi\u00f3n da famosa novela de Vicente Blasco Ib\u00e1\u00f1ez, dirixida por Javier Elorrieta. Un ano m\u00e1is tarde, o holand\u00e9s Paul Verhoeven d\u00e1lle un papel secundario, pero de relativa importancia, en \"Total Recall\" (1991), unha historia de ciencia ficci\u00f3n protagonizada por Arnold Schwarzenegger, na que a actriz interpretaba s\u00faa muller. A pel\u00edcula obtivo bos resultados no portelo e o seu director ficou moi satisfeito coa actuaci\u00f3n de Sharon.\nO seu gran momento chegar\u00eda pouco despois, cando o propio Verhoeven ofr\u00e9celle o principal papel feminino de \"Instinto b\u00e1sico\" (1992). O filme foi un \u00e9xito que superou o puramente cinematogr\u00e1fico, para internarse no terreo do sociol\u00f3xico. A s\u00faa estrutura polic\u00edaca e un erotismo algo m\u00e1is expl\u00edcito do habitual nun filme destinado a ser exhibido en salas comerciais, aquel cruzamento e descruzamento de pernas propiciou que a cr\u00edtica e o p\u00fablico se interesasen por este filme. Sharon tivo sorte, pois o personaxe fora rexeitado antes por diversas actrices -entre as que se atopaban Julia Roberts e Ellen Barkin- que consideraban que o seu contido sexual non convi\u00f1a as s\u00faas carreiras. Soubo captar que aquela era a s\u00faa grande oportunidade e aceptou t\u00f3dalas condici\u00f3ns que o director lle puxo. Pero ademais, demostrou que posu\u00eda non s\u00f3 beleza sen\u00f3n tam\u00e9n capacidade dram\u00e1tica para dar de si m\u00e1is do que moitos cr\u00edan. A s\u00faa actuaci\u00f3n xunto a Michael Douglas converteuse nunha das pancas decisivas para a popularidade do filme e, grazas a ela, Sharon viu multiplicarse as s\u00faas posibilidades na industria e as s\u00faas ganancias aumentaron extraordinariamente. Por aquel ent\u00f3n o seu cach\u00e9 era de 750.000 d\u00f3lares, e mesmo foi nomeada \u00f3 Globo de Ouro a mellor actriz nese ano.\nPor\u00e9n, a\u00ednda ter\u00eda que pasar certo tempo antes de que unha maior\u00eda de profesionais reco\u00f1ecesen a s\u00faa categor\u00eda. Para moita xente continuaba sendo unha cara bonita, un corpo proporcionado e pouco m\u00e1is. A selecci\u00f3n de t\u00edtulos realizada tras \"Instinto b\u00e1sico\" non foi moi acertada, a\u00ednda que contribu\u00edu a mante-la no alto do show-business, rodando con actores de gran popularidade como Sylvester Stallone e directores de certo culto, coma no caso de Sam Raimi.\nA mediados da d\u00e9cada dos noventa volta ao m\u00e1is alto e, esta vez si, g\u00e1\u00f1ase o respecto da cr\u00edtica especializada. D\u00e9bello a Martin Scorsese quen, na contra da opini\u00f3n de moitos, d\u00e1lle o primeiro papel feminino de \"Casino\" (1995), ao car\u00f3n de Robert De Niro. O \u00e9xito do filme foi relativo, todos estiveron de acordo en que Stone atinxira unha magn\u00edfica actuaci\u00f3n nun personaxe cheo de rexistros e que os seus encantos ti\u00f1an que se agochar por esixencias do gui\u00f3n. De rapariga atolada a alcoh\u00f3lica, a interpretaci\u00f3n da actriz valeulle o Globo de Ouro \u00e1 mellor actriz e ser nomeada \u00f3 \u00d3scar, pero non acadou o premio da Academia.\nNas s\u00faas actuaci\u00f3ns posteriores tratou de coidar algo m\u00e1is a elecci\u00f3n dos traballos, procurando incluso involucrarse en proxectos que ti\u00f1an certo apoio intelectual ou tivesen relaci\u00f3n con temas m\u00e1is ou menos comprometidos, coma poden ser \"Condenada\" (1996), de Bruce Beresford, nova incursi\u00f3n no tema da pena de morte, ou \"Un mundo \u00e1 s\u00faa medida\" (1998), de Peter Chelson, na que se formulan as relacions entre un mangall\u00f3n d\u00e9bil mental e un rapaz cunha enfermidade dexenerativa. A pel\u00edcula valeulle para un novo nomeamento \u00f3 Globo de Ouro a mellor actriz. Tam\u00e9n unha nova versi\u00f3n do polic\u00edaco \"Gloria\" (1999), que dirixira no seu d\u00eda John Cassavetes, coa s\u00faa dona Gena Rowlands foi protagonizada por Sharon. Neste tempo volve ter outro nomeamento \u00f3 Globo de Ouro polo filme \"A musa\". O seu cach\u00e9 aumentou na valoraci\u00f3n ata 6.000.000 d\u00f3lares.\nCando supera os corenta anos, Sharon Stone consegue ser unha estrela e abrirse paso coma actriz (conta cunha das voces m\u00e1is interesantes do conxunto de actrices de final do s\u00e9culo en Hollywood). A s\u00faa face \u00e9 unha das m\u00e1is populares da industria do cinema e sempre, indiscutiblemente, ser\u00e1 un dos reclamos de calquera carteleira que se prece. No ano 2000 participou na campa\u00f1a \"Dereitos do Home\" na defensa dos dereitos dos homosexuais. Esta muller deu moito que falar xa que, tras aparecer espida na revista Playboy (ano 1999) e, durante a campa\u00f1a de defensa dixo textualmente \"As mulleres quizais sexan capaces de finxiren os orgasmos. Pero os homes poden finxi-las relaci\u00f3ns enteiras\" nun intento de demanda para que o goberno dera luz verde a estes temas.\nNo 2002 Sharon Stone foi presidenta do xurado no Festival Internacional de Cine de Cannes 2002. Ao seu car\u00f3n estaban outros membros de reco\u00f1ecido pretorio coma: David Lynch, Christine Hakim, Claude Molinero, Michelle Yeoh, Raoul Ruiz, R\u00e9gis Wargnier e Walter Salles. No 2003 trala separaci\u00f3n de bens, Sharon Stone comeza a vivir na residencia dos \u00c1nxeles (California) mentres que Phil Bronstein ocupa a s\u00faa casa de San Francisco. C\u00e9ntrase no tema que m\u00e1is lle gusta, os filmes en branco e negro (os seus favoritos, segundo apareceu en diversos xornais, son as de Fred Astaire e Ginger Rogers). A vida desta muller tam\u00e9n estivo envolta en pol\u00e9micas, coma a demanda posta pola ama de chaves anterior de Stone (Socorro del Carmen), na cal non se cualificaba culpable polo roubo de 300.000 d\u00f3lares en alfaias de xoiar\u00eda e outros obxectos de valor. Sharon, tam\u00e9n provou a facer filmes coma directora, unha delas, \"The Quick and the Dead\" foi rodada xunto a compa\u00f1a do director Sam Raimi. A cousa foi ben xa que Stone ti\u00f1a na s\u00faa propiedade unha compa\u00f1\u00eda de produci\u00f3n creada por ela mesma.\nNo 2004 Sharon Stone demandou o 13 de decembro a un cirurxi\u00e1n pl\u00e1stico de Beverly Hills (California), acusado de declarar falsamente a prensa que lle realizara un lifting, e as\u00ed po\u00f1er en perigo a s\u00faa carreira de actriz. Tam\u00e9n en abril do mesmo ano recibe a medalla do \"National Center\" pola defensa dos colectivos de lesbianas de San Francisco o que sup\u00f3n unha involucraci\u00f3n nas organizaci\u00f3ns destes colectivos ante a loita contra a SIDA. \u00c9 unha das persoas de maior prestixio dentro da organizaci\u00f3n de investigaci\u00f3n da SIDA, Amfar. Alterna as s\u00faas estad\u00edas entre a casa de Beverly Hills e o rancho en Nova Zelandia.\nDentro do 2005, concretamente o 28 de xaneiro, no Foro Econ\u00f3mico Mundial (Su\u00edza) fixo unha doaz\u00f3n de 100.000 d\u00f3lares para reconstruci\u00f3ns dos asentamentos destru\u00eddos e en l\u00edmites de pobreza despois dunha guerra. O 7 de maio, Stone, con 47 anos, adopta unha pequena nada en Texas de pais desco\u00f1ecidos a que lle pon o nome (o 11 do mesmo mes) de Laird Vonne Stone. O 20 de maio recibe a \"Orde de Artes e Letras francesas\" durante o 58\u00ba edici\u00f3n do Festival Internacional de Cannes. Ao largo da s\u00faa traxectoria cinematogr\u00e1fica, compaxinou a s\u00faa carreira de actriz, con outras aparici\u00f3ns en series de TV (xa sexan coma actriz ou coma h\u00f3spede nalg\u00fan programa) e con outras afecci\u00f3ns das que daremos conta a continuaci\u00f3n."}
{"id": "1823", "revid": "23204", "url": "https://gl.wikipedia.org/wiki?curid=1823", "title": "988", "text": "Outros.\nHistoria ano a ano"}
{"id": "1824", "revid": "1987", "url": "https://gl.wikipedia.org/wiki?curid=1824", "title": "1535", "text": "Mortes.\nOutros.\nHistoria ano a ano"}
{"id": "1825", "revid": "5312", "url": "https://gl.wikipedia.org/wiki?curid=1825", "title": "1952", "text": "1952 (MCMLII) foi un ano bisesto comezado en martes segundo o calendario gregoriano.\nOutros.\nHistoria ano a ano"}
{"id": "1826", "revid": "56817", "url": "https://gl.wikipedia.org/wiki?curid=1826", "title": "1628", "text": "Outros.\nHistoria ano a ano"}
{"id": "1827", "revid": "5312", "url": "https://gl.wikipedia.org/wiki?curid=1827", "title": "1973", "text": "1973 (MCMLXXIII) foi un ano com\u00fan comezado en luns segundo o calendario gregoriano. Foi designado como o Ano do B\u00fafalo, segundo o hor\u00f3scopo chin\u00e9s dos anos 1970."}
{"id": "1828", "revid": "104999", "url": "https://gl.wikipedia.org/wiki?curid=1828", "title": "23 de xu\u00f1o", "text": "O 23 de xu\u00f1o \u00e9 o 174\u00ba d\u00eda do ano do calendario gregoriano e o 175\u00ba nos anos bisestos. Quedan 191 d\u00edas para finalizar o ano.\nNotas.\nOs 366 d\u00edas do ano"}
{"id": "1829", "revid": "54336", "url": "https://gl.wikipedia.org/wiki?curid=1829", "title": "7 de marzo", "text": "7 de marzo \u00e9 o 66\u00ba d\u00eda do ano no calendario gregoriano e o 67\u00ba nos anos bisestos. Quedan 299 d\u00edas para acabar o ano.\nOutros.\nOs 366 d\u00edas do ano"}
{"id": "1833", "revid": "1131", "url": "https://gl.wikipedia.org/wiki?curid=1833", "title": "13 de xu\u00f1o", "text": "O 13 de xu\u00f1o \u00e9 o 164\u00ba d\u00eda do ano do calendario gregoriano e o 165\u00ba nos anos bisestos. Quedan 201 d\u00edas para finalizar o ano.\nNotas.\nOs 366 d\u00edas do ano"}
{"id": "1834", "revid": "98629", "url": "https://gl.wikipedia.org/wiki?curid=1834", "title": "N\u00famero", "text": "\"Se busca o significado deste termo aplicado nas linguas, v. N\u00famero gramatical\".\nUn n\u00famero, en ciencia, \u00e9 unha abstracci\u00f3n que representa unha cantidade ou unha magnitude. En matem\u00e1ticas un n\u00famero pode representar unha cantidade m\u00e9trica ou m\u00e1is xeralmente un elemento dun sistema num\u00e9rico ou un n\u00famero ordinal que representar\u00e1 unha posici\u00f3n dentro dunha orde dunha serie determinada. Os n\u00fameros complexos \u00fasanse como unha ferramenta \u00fatil para resolver problemas alx\u00e9bricos e que alxebricamente son un mero engadido aos n\u00fameros reais que \u00e1 s\u00faa vez ampliaron o concepto de n\u00famero ordinal. Sobre todo, un n\u00famero real resolve o problema de comparaci\u00f3n de d\u00faas medidas: tanto se son conmensurables ou inconmensurables. Exemplo: o lado dun cadrado \u00e9 conmensurable co seu per\u00edmetro, pero o lado do cadrado coa diagonal do mesmo son inconmensurables.\nO s\u00edmbolo dun n\u00famero recibe o nome de numeral, mentres que cada un dos signos que conforman o numeral recibe o nome de algarismo. P\u00f3dese falar as\u00ed de algarismos ar\u00e1bigos (0, 1, ..., 9), algarismos romanos (I,V,X,C,D,M) etc.\nOs n\u00fameros \u00fasanse con moita frecuencia na vida diaria tam\u00e9n como etiquetas (n\u00fameros de tel\u00e9fono, numeraci\u00f3n de estradas), como indicadores de orde (n\u00fameros de serie), como c\u00f3digos (ISBN) etc.\nTipos de n\u00famero.\nNa Matem\u00e1tica, a definici\u00f3n de n\u00famero est\u00e9ndese a partir dos n\u00fameros naturais para inclu\u00edr abstracci\u00f3ns tales como n\u00fameros negativos, fraccionarios, irracionais, transcendentes e complexos, como se aprecia na seguinte t\u00e1boa:\nOs n\u00fameros m\u00e1is co\u00f1ecidos son os n\u00fameros naturais. Denotados mediante formula_1, son conceptualmente os m\u00e1is simples e os que se usan para contar unidades discretas. Estes, conxuntamente cos n\u00fameros negativos, conforman o conxunto dos enteiros, denotados mediante formula_2 (do alem\u00e1n \"Zahlen\" 'n\u00fameros'). Os n\u00fameros negativos permiten representar formalmente d\u00e9bedas, e permiten xeneralizar a resta de calquera dos n\u00fameros naturais.\nOutro tipo de n\u00fameros amplamente usados son n\u00fameros fraccionarios, e tanto cantidades inferiores a unha unidade, como n\u00fameros mixtos (un conxunto de unidades m\u00e1is unha parte inferior \u00e1 unidade). Os n\u00fameros fraccionarios poden ser expresados sempre como cocientes de enteiros. O conxunto de todos os n\u00fameros fraccionarios \u00e9 o conxunto dos n\u00fameros racionais (que usualmente def\u00ednese para que incl\u00faa tanto aos racionais positivos, como aos racionais negativos e o cero). Este conxunto de n\u00fameros des\u00edgnase como formula_3.\nOs n\u00fameros racionais permiten resolver gran cantidade de problemas pr\u00e1cticos, pero desde os antigos gregos co\u00f1\u00e9cese que certas relaci\u00f3ns xeom\u00e9tricas (a diagonal dun cadrado de lado unidade) son n\u00fameros non enteiros que tampouco son racionais. Igualmente, a soluci\u00f3n num\u00e9rica dunha ecuaci\u00f3n polin\u00f3mica cuxos coeficientes son n\u00fameros racionais, usualmente \u00e9 un n\u00famero non racional. Pode demostrarse que calquera n\u00famero irracional pode representarse como unha sucesi\u00f3n de Cauchy de n\u00fameros racionais que se aproximan a un l\u00edmite num\u00e9rico. O conxunto de todos os n\u00fameros racionais e os irracionais (obtidos como l\u00edmites de sucesi\u00f3ns de Cauchy de n\u00fameros racionais) \u00e9 o conxunto dos n\u00fameros reais formula_4. Durante un tempo pensouse que toda magnitude f\u00edsica existente pod\u00eda ser expresada en termos de n\u00fameros reais exclusivamente. Entre os reais, existen n\u00fameros que non son soluci\u00f3ns dunha ecuaci\u00f3n polinomial ou alx\u00e9brica, que reciben o nome de transcendentais. Exemplos famosos destes n\u00fameros son o n\u00famero \u03c0 (Pi) e o n\u00famero e (esta \u00faltimo base dos logaritmos naturais), os cales est\u00e1n relacionados entre si pola identidade de Euler.\nUn dos problemas dos n\u00fameros reais \u00e9 que non forman un corpo alxebricamente pechado, polo que certos problemas non te\u00f1en soluci\u00f3n expostos en termos de n\u00fameros reais. Esa \u00e9 unha das raz\u00f3ns polas cales se introduciron os n\u00fameros complexos formula_5, que son o m\u00ednimo corpo alxebraicamente pechado que cont\u00e9n aos n\u00fameros reais. Ademais algunhas aplicaci\u00f3ns pr\u00e1cticas as\u00ed como nas formulaci\u00f3ns est\u00e1ndar da mec\u00e1nica cu\u00e1ntica consid\u00e9rase \u00fatil introducir os n\u00fameros complexos. Ao parecer a estrutura matem\u00e1tica dos n\u00fameros complexos reflicte estruturas existentes en problemas f\u00edsicos, polo que en f\u00edsica te\u00f3rica e en diversas aplicaci\u00f3ns os n\u00fameros complexos \u00fasanse en p\u00e9 de igualdade cos n\u00fameros reais, a pesar de que inicialmente foron considerados unicamente como un artificio matem\u00e1tico sen relaci\u00f3n coa realidade f\u00edsica. Todos os conxuntos de n\u00fameros formula_6 foron dalgunha maneira \"descubertos\" ou suxeridos en conexi\u00f3n con problemas expostos en problemas f\u00edsicos ou no seo da matem\u00e1tica elemental e todos eles parecen ter importantes conexi\u00f3ns coa realidade f\u00edsica.\nF\u00f3ra dos n\u00fameros reais e complexos, claramente conectados con problemas das ciencias naturais, existen outros tipos de n\u00fameros que xeneralizan a\u00ednda m\u00e1is e estenden o concepto de n\u00famero dunha maneira m\u00e1is abstracta e responden m\u00e1is a creaci\u00f3ns deliberadas de matem\u00e1ticos. A maior\u00eda destas xeneralizaci\u00f3ns do concepto de n\u00famero \u00fasanse s\u00f3 en matem\u00e1ticas, a\u00ednda que alg\u00fans deles atoparon aplicaci\u00f3ns para resolver certos problemas f\u00edsicos.\nAl\u00e9n destes n\u00fameros habitualmente estudados en primaria e secundaria, hai algunhas \u00e1lxebras que se corresponden con estruturas num\u00e9ricas nas que se combinan m\u00e1is dimensi\u00f3ns (igual que formula_7 se pode interpretar coma un plano formula_8 no que se poden multiplicar os seus puntos). Tr\u00e1tase, por exemplo, dos cuaterni\u00f3ns (formula_9), os octoni\u00f3ns (formula_10) e os sedeni\u00f3ns (formula_11), que ter\u00edan unha correspondencia cos espazos formula_12, formula_13 e formula_14 dotados cun produto entre os seus elementos. Este tipo de construci\u00f3ns reciben o nome de n\u00fameros hipercomplexos.\nA un nivel un pouco m\u00e1is abstracto tam\u00e9n se idearon conxuntos de n\u00fameros capaces de tratar con cantidades infinitas e infinitesimais como os hiperreais e os transfinitos.\nEnumeraci\u00f3n dos tipos.\nA teor\u00eda dos n\u00fameros trata basicamente das propiedades dos n\u00fameros naturais e os enteiros, mentres que as operaci\u00f3ns do \u00e1lxebra e o c\u00e1lculo permiten definir a maior parte dos sistemas num\u00e9ricos, entre os cales est\u00e1n:\nEstrutura.\nEn \u00e1lxebra abstracta e an\u00e1lise matem\u00e1tica un sistema num\u00e9rico caracter\u00edzase por unha:\nOutra propiedade interesante de moitos conxuntos num\u00e9ricos \u00e9 que son representables mediante diagramas de Hasse, diagramas de Euler e diagramas de Venn, pod\u00e9ndose tomar unha combinaci\u00f3n de ambos nun diagrama de Euler-Venn coa forma caracter\u00edstica de cuadril\u00e1tero e ademais pod\u00e9ndose representar internamente un diagrama de Hasse (\u00e9 unha recta). Tanto historicamente como conceptualmente, os diversos conxuntos num\u00e9ricos, desde o m\u00e1is simple dos n\u00fameros naturais, ata extensi\u00f3ns transcentes dos n\u00fameros reais e complexos, elaboradas mediante a teor\u00eda de modelos durante o s\u00e9culo XX, constr\u00faense desde unha estrutura m\u00e1is simple ata outra m\u00e1is complexa.\nN\u00fameros naturais especiais.\nO estudo de certas propiedades que cumpren os n\u00fameros produciu unha enorme cantidade de tipos de n\u00fameros, a maior\u00eda sen un interese matem\u00e1tico espec\u00edfico. A continuaci\u00f3n ind\u00edcanse alg\u00fans:\nUnha vez entendido o problema da natureza e a clasificaci\u00f3n dos n\u00fameros, xorde outro, m\u00e1is pr\u00e1ctico, pero que condiciona todo o que se vai a facer con eles: a maneira de escribilos. O sistema que se impuxo universalmente \u00e9 a numeraci\u00f3n posicional, grazas ao invento do cero, cunha base constante.\nM\u00e1is formalmente, en \"The concept of number\", o matem\u00e1tico Frege realiza unha definici\u00f3n de \u00abn\u00famero\u00bb, a cal foi tomada como referencia por moitos matem\u00e1ticos (entre eles Russell, cocreador de \"principia mathematica\"):\nV\u00e9xase tam\u00e9n que Frege, tanto como calquera outro matem\u00e1tico, ven inhabilitados para definir ao n\u00famero como a expresi\u00f3n dunha cantidade, porque a simbolox\u00eda matem\u00e1tica non fai referencia necesaria \u00e1 numerabilidade, e o feito de \u00abcantidade\u00bb referir\u00eda a algo numerable, mentres que n\u00fameros se adoptan para definir a cardinalidade de, por exemplo, os elementos que se atopan no intervalo aberto (0, 1), que cont\u00e9n innumerables elementos (o continuo).\nPeano, antes de establecer as s\u00faas cinco proposici\u00f3ns sobre os n\u00fameros naturais, expl\u00edcita que sup\u00f3n sabida unha definici\u00f3n (quizais debido \u00e1 s\u00faa \u00abobviedade\u00bb) das palabras ou conceptos \"cero\", \"sucesor\" e \"n\u00famero\". Desta maneira postula:\nCon todo, se un define o concepto \"cero\" como o n\u00famero 100, e o concepto \"n\u00famero\" como \"os n\u00fameros maiores a 100\", ent\u00f3n as cinco proposici\u00f3ns mencionadas anteriormente aplican, non \u00e1 idea que Peano querer\u00eda comunicar, sen\u00f3n \u00e1 s\u00faa formalizaci\u00f3n.\nA definici\u00f3n de n\u00famero at\u00f3pase polo tanto non totalmente formalizada, a\u00ednda que se atope un acordo maioritario en adoptar a definici\u00f3n enunciada por Frege.\nTipos de n\u00fameros enteiros.\nOs n\u00fameros pares son n\u00fameros enteiros que s\u00f3 se poden dividir de forma exacta por 1 e por 2. Os n\u00fameros impares non poden dividirse por 2 de forma exacto. En ambos os casos, poden ser divis\u00edbeis por outros n\u00fameros chamados divisores. Exemplos:\nUn n\u00famero primo \u00e9 un n\u00famero enteiro maior que 1 que non pode ser expresado como produto de dous enteiros positivos menores ca el. Estes n\u00fameros ve\u00f1en sendo estudados dende hai m\u00e1is de 2000 anos.\nOutros n\u00fameros enteiros son os n\u00fameros de Fibonacci ou os n\u00fameros perfectos.\nTipos de n\u00fameros complexos.\nOs n\u00fameros alx\u00e9bricos son os que son soluci\u00f3n dunha ecuaci\u00f3n polin\u00f3mica con coeficientes enteiros. Os n\u00fameros complexos non alx\u00e9bricos ch\u00e1manse n\u00fameros transcendentes.\nHistoria do concepto de n\u00famero.\nCognitivamente o concepto de n\u00famero est\u00e1 asociado \u00e1 habilidade de contar e comparar cal de dous conxuntos de entidades similares ten maior cantidade de elementos. As primeiras sociedades humanas top\u00e1ronse moi pronto co problema de determinar cal de dous conxuntos era \"maior\" que outro, ou de co\u00f1ecer con precisi\u00f3n cantos elementos formaban unha colecci\u00f3n de cousas. Eses problemas pod\u00edan ser resoltos simplemente contando. A habilidade de contar do ser humano, non \u00e9 un fen\u00f3meno simple, a\u00ednda que a maior\u00eda de culturas te\u00f1en sistemas de conta que chegan como m\u00ednimo a centenares, alg\u00fans pobos cunha cultura material simple, s\u00f3 dispo\u00f1en de termos para os n\u00fameros 1, 2 e 3 e usualmente usan o termo \"moitos\" para cantidades maiores, a\u00ednda que cando \u00e9 necesario usan de forma recursiva expresi\u00f3ns traducibles como \"3 m\u00e1is 3 e outros 3\" cando \u00e9 necesario.\nO c\u00e1lculo debeuse iniciar mediante o uso de obxectos f\u00edsicos (tales como mont\u00f3ns de pedras) e de marcas de conta, como as atopadas en \u00f3sos de reconto: o de Lebombo, con 29 marcas gravadas nun \u00f3so de babu\u00edno, ten uns 37.000 anos de antig\u00fcidade e outro \u00f3so de lobo atopado na antiga Checoslovaquia, con 57 marcas dispostas en cinco grupos de 11 e d\u00faas soltas, estimouse nuns 30.000 anos de antig\u00fcidade. Ambos os casos constit\u00faen unha das m\u00e1is antigas marcas de conta co\u00f1ecidas suxer\u00edndose que puidesen estar relacionadas con rexistros de fases lunares. En canto \u00e1 orixe ordinal algunhas teor\u00edas sit\u00faano en rituais relixiosos. Os sistemas numerais da maior\u00eda de familias ling\u00fc\u00edsticas reflicten que a operaci\u00f3n de contar estivo asociado ao c\u00e1lculo de dedos (raz\u00f3n pola cal os sistemas de base decimal e vixesimal son os m\u00e1is abundantes), a\u00ednda que est\u00e1n testemu\u00f1ado o emprego doutras bases num\u00e9ricas ademais de 10 e 20.\nO paso cara aos s\u00edmbolos numerais, do mesmo xeito que a escritura, asociouse \u00e1 aparici\u00f3n de sociedades complexas con instituci\u00f3ns centralizadas constitu\u00edndo artificios burocr\u00e1ticos de contabilidade en rexistros impositivos e de propiedades. A s\u00faa orixe estar\u00eda en primitivos s\u00edmbolos con diferentes formas para o reconto de diferentes tipos de bens como os que se atoparon en Mesopotamia inscritos en t\u00e1boas de arxila que \u00e1 s\u00faa vez vi\u00f1eran a substitu\u00edr progresivamente o c\u00e1lculo de diferentes bens mediante fichas de arxila (constatadas polo menos desde o 8000\u00a0a.\u00a0C.) Os s\u00edmbolos numerais m\u00e1is antigos atopados sit\u00faanse nas civilizaci\u00f3ns mesopot\u00e1micas us\u00e1ndose como sistema de numeraci\u00f3n xa non s\u00f3 para a contabilidade ou o comercio sen\u00f3n tam\u00e9n para a agrimensura ou a astronom\u00eda como, por exemplo, rexistros de movementos planetarios.\nEn conxunto, desde hai 5000 anos a maior\u00eda das civilizaci\u00f3ns contaron como se segue a facer, se ben a forma de escribir os n\u00fameros (a\u00ednda que todos representan con exactitude os naturais) foi moi diversa. Basicamente p\u00f3dese clasificar en tres categor\u00edas:\nAs fracci\u00f3ns unitarias exipcias (Papiro Ahmes/Rhind).\nNo papiro de Rhind adquirido polo anticuario Alexander Henry Rhind en 1858 cuxo contido data do 2000 ao 1800\u00a0a.\u00a0C. ademais do sistema de numeraci\u00f3n antes descrito atop\u00e1monos co seu tratamento das fracci\u00f3ns. Non consideran as fracci\u00f3ns en xeral, s\u00f3 as fracci\u00f3ns unitarias (inversas dos naturais 1/20) que se representan cun signo oval encima do n\u00famero, a fracci\u00f3n 2/3 que se representa cun signo especial e nalg\u00fans casos fracci\u00f3ns do tipo formula_15. Hai t\u00e1boas de descomposici\u00f3n de formula_16 desde n=1 ata n=101, como por exemplo formula_17 ou formula_18, non se sabe por que non utilizaban formula_19 pero parece que trataban de utilizar fracci\u00f3ns unitarias menores que formula_20.\nAo ser un sistema sumativo a notaci\u00f3n \u00e9: 1+1/2+1/4 . A operaci\u00f3n fundamental \u00e9 a suma e as nosas multiplicaci\u00f3ns e divisi\u00f3ns fac\u00edanse por \"duplicaci\u00f3ns\" e \"mediaci\u00f3ns\", por exemplo 69x19=69x(16+2+1), onde 16 representa 4 duplicaci\u00f3ns e 2 unha duplicaci\u00f3n.\nFracci\u00f3ns sexaxesimais babil\u00f3nicas (documentos cuneiformes).\nNas tabli\u00f1as cuneiformes da dinast\u00eda Hammurabi (1800-1600\u00a0a.\u00a0C.) aparece o sistema posicional, antes referido, estendido \u00e1s fracci\u00f3ns, pero XXX vale para formula_21, formula_22 ou formula_23 cunha representaci\u00f3n baseada na interpretaci\u00f3n do problema.\nPara calcular recorr\u00edan, como n\u00f3s antes de dispo\u00f1er de m\u00e1quinas, \u00e1s numerosas t\u00e1boas das que dispo\u00f1\u00edan: De multiplicar, de inversos, de cadrados e cubos, de ra\u00edces cadradas e c\u00fabicas, de potencias sucesivas dun n\u00famero dado non fixo etc. Por exemplo para calcular formula_24, tomaban a s\u00faa mellor aproximaci\u00f3n enteira formula_25, e calculaban formula_26 (unha maior e outra menor) e ent\u00f3n formula_27 \u00e9 mellor aproximaci\u00f3n, procedendo igual obtense formula_28 e formula_29 obtendo na tabli\u00f1a Yale-7289 2=1;24,51,10 (en base decimal 1,414222) como valor de formula_30 partindo de formula_31 (v\u00e9xase algoritmo babil\u00f3nico).\nRealizaban as operaci\u00f3ns de forma parecida a hoxe, a divisi\u00f3n multiplicando polo inverso (para o que utilizan as s\u00faas t\u00e1boas de inversos). Na t\u00e1boa de inversos faltan os de 7 e 11 que te\u00f1en unha expresi\u00f3n sexaxesimal infinitamente longa. Si est\u00e1n 1/59=;1,1,1 (os nosos 1/9=0,111...) e 1/61=;0,59,0,59 (os nosos 1/11=0,0909...) pero non se decataron do desenvolvemento peri\u00f3dico.\nDescubrimento dos inconmensurables.\nAs circunstancias e a data deste descubrimento son incertas, a\u00ednda que se atrib\u00fae \u00e1 escola pitag\u00f3rica (util\u00edzase o Teorema de Pit\u00e1goras). Arist\u00f3teles menciona unha demostraci\u00f3n da inconmensurabilidade da diagonal dun cadrado con respecto ao seu lado baseada na distinci\u00f3n entre o par e o impar. A reconstruci\u00f3n que realiza C. B. Boyer \u00e9:\nSon d:diagonal, s:lado e d/ s racional que se pode escribilo como formula_32 con p e q primos entre si. Polo teorema de Pit\u00e1goras formula_33, formula_34, ent\u00f3n formula_35 e polo tanto formula_36 debe ser par e tam\u00e9n p, e polo tanto q impar. Ao ser p par formula_37, ent\u00f3n formula_38 e formula_39, ent\u00f3n formula_40 \u00e9 par e q tam\u00e9n, ent\u00f3n q \u00e9 par e impar co que hai unha contradici\u00f3n.\nA teor\u00eda pitag\u00f3rica de \"todo \u00e9 n\u00famero\" quedou seriamente danada.\nO problema resolver\u00edao Eudoxo de Cnido (408-355\u00a0a.\u00a0C.) tal como ind\u00edcanos Euclides no libro V de \"Os elementos\". Para iso estableceu o Axioma de Arqu\u00edmedes: \"D\u00faas magnitudes te\u00f1en unha raz\u00f3n se se pode atopar un m\u00faltiplo dunha delas que supere \u00e1 outra\" (excl\u00fae o 0). Despois na Definici\u00f3n-5 d\u00e1 a famosa formulaci\u00f3n de Eudoxo: \"D\u00faas magnitudes est\u00e1n na mesma raz\u00f3n formula_41 se dados dous n\u00fameros naturais calquera m e n, se formula_42 ent\u00f3n formula_43\" (definici\u00f3n que intercambiando o 2\u00ba e 3\u00ba termos equivale ao procedemento actual).\nNo libro de J. P. Colette faise a observaci\u00f3n de que esta definici\u00f3n est\u00e1 moi pr\u00f3xima \u00e1 de n\u00famero real que dar\u00e1 Dedekind no s\u00e9culo XIX, divide as fracci\u00f3ns nas formula_44 tales que formula_45 e as que non.\nCreaci\u00f3n do cero.\nEn calquera sistema de numeraci\u00f3n posicional xorde o problema da falta de unidades de determinada orde. Por exemplo, no sistema babil\u00f3nico o n\u00famero formula_46 escrito en base 60 pode ser formula_47 ou formula_48. \u00c1s veces, utiliz\u00e1base a posici\u00f3n baleira para evitar este problema 3 _ 2; pero os escribas deb\u00edan ter moito coidado para non equivocarse.\nCara ao s\u00e9culo III\u00a0a.\u00a0 C., en Grecia, comezouse a representar o nada mediante un \"o\" que significa \"oudos\" 'baleiro', e que non deu orixe ao concepto de cero como existe hoxe en d\u00eda. A idea do cero como concepto matem\u00e1tico parece xurdir na India moito antes que en ning\u00fan outro lugar. A \u00fanica notaci\u00f3n ordinal do vello mundo foi a sumeria, onde o cero represent\u00e1base por un baleiro.\nEn Am\u00e9rica, a primeira expresi\u00f3n co\u00f1ecida do sistema de numeraci\u00f3n vixesimal prehisp\u00e1nico data do s\u00e9culo III\u00a0a.\u00a0C. Tr\u00e1tase dunha estela olmeca tard\u00eda, a cal xa contaba tanto co concepto de \"orde\" como o de \"cero\". Os maias inventaron catro signos para o cero; os principais eran: o corte dun caracol para o cero matem\u00e1tico, e unha flor para o cero calend\u00e1rico (que implicaba non a ausencia de cantidade, sen\u00f3n o cumprimento dun ciclo).\nN\u00fameros negativos.\nBrahmagupta, no 628 da nosa era, considera as d\u00faas ra\u00edces das ecuaci\u00f3ns cuadr\u00e1ticas, a\u00ednda que unha delas sexa negativa ou irracional. De feito na s\u00faa obra \u00e9 a primeira vez que aparece sistematizada a aritm\u00e9tica (+, -, *, /, potencias e ra\u00edces) dos n\u00fameros positivos, negativos e o cero, que el chamaba \"os bens\", \"as d\u00e9bedas\" e \"a nada\". As\u00ed, por exemplo, para o cociente, establece:\n\"Positivo dividido por positivo, ou negativo dividido por negativo, \u00e9 afirmativo. Cifra dividido por cifra \u00e9 nada (0/0=0). Positivo dividido por negativo \u00e9 negativo. Negativo dividido por afirmativo \u00e9 negativo. Positivo ou negativo dividido por cifra \u00e9 unha fracci\u00f3n que a ten por denominador (a/0=\u00bf?)\"\nNon s\u00f3 utilizou os negativos nos c\u00e1lculos, sen\u00f3n que os considerou como entidades illadas, sen facer referencia \u00e1 xeometr\u00eda. Todo isto conseguiuse grazas \u00e1 s\u00faa despreocupaci\u00f3n polo rigor e a fundamentaci\u00f3n l\u00f3xica, e a s\u00faa mestura do pr\u00e1ctico co formal.\nCon todo o tratamento que fixeron dos negativos caeu no baleiro, e foi necesario que transcorresen varios s\u00e9culos (ata o Renacemento) para que fose recuperado.\nAo parecer os chineses tam\u00e9n posu\u00edan a idea de n\u00famero negativo, e estaban afeitos calcular con eles utilizando varas negras para os negativos e vermellas para os positivos.\nTransmisi\u00f3n do sistema indo-ar\u00e1bigo a Occidente.\nVarios autores do s\u00e9culo XIII contribu\u00edron a esta difusi\u00f3n, destacan Alexandre de Villedieu (1225), Sacrobosco (\"circa\" 1195, ou 1200-1256) e sobre todo Leonardo de Pisa (1180-1250). Este \u00faltimo, co\u00f1ecido como Fibonacci, viaxou por Oriente e aprendeu dos \u00e1rabes o sistema posicional hind\u00fa. Escribiu un libro, \"O Liber abaci\", que trata no cap\u00edtulo I a numeraci\u00f3n posicional, nos catro seguintes as operaci\u00f3ns elementais, nos cap\u00edtulos VI e VII as fracci\u00f3ns: com\u00fans, sesaxesimais e unitarias (non usa os decimais, principal vantaxe do sistema), e no cap\u00edtulo XIV os radicais cadrados e c\u00fabicos. Tam\u00e9n cont\u00e9n o problema dos coellos que d\u00e1 a serie: formula_49 con formula_50.\nNon aparecen os n\u00fameros negativos, que tampouco consideraron os \u00e1rabes, debido \u00e1 identificaci\u00f3n de n\u00famero con magnitude (obst\u00e1culo que durar\u00eda s\u00e9culos!). A pesar da vantaxe dos seus algoritmos de c\u00e1lculo, desatar\u00edase por diversas causas unha loita encarnizada entre abacistas e algoristas, ata o triunfo final destes \u00faltimos.\nAs fracci\u00f3ns continuas.\nPietro Antonio Cataldi (1548-1626), a\u00ednda que con exemplos num\u00e9ricos, desenvolve unha ra\u00edz cadrada en fracci\u00f3ns continuas como hoxe: para calcular formula_51, sendo formula_24 o maior n\u00famero cuxo cadrado \u00e9 menor que formula_51 e formula_54, d\u00e1se: formula_55 que coa s\u00faa notaci\u00f3n escrib\u00eda: n=a&amp; b/2.a.&amp; b/2.a... As\u00ed 18=4&amp;2/8.&amp;2/8, que d\u00e1 as aproximaci\u00f3ns 4+(1/4), 4+(8/33)...\nSendo as\u00ed os n\u00fameros irracionais aceptados con toda normalidade, pois se lles pod\u00eda aproximar facilmente mediante n\u00fameros racionais.\nPrimeira formulaci\u00f3n dos n\u00fameros complexos.\nOs n\u00fameros complexos eran en poucos casos aceptados como ra\u00edces ou soluci\u00f3ns de ecuaci\u00f3ns (M. Stifel (1487-1567), S. Stevin (1548-1620)) e por case ning\u00fan como coeficientes). Estes n\u00fameros cham\u00e1ronse inicialmente \"ficticii\" 'ficticios' (o termo \"imaxinario\" usado actualmente \u00e9 reminiscente destas reticencias para consideralos n\u00fameros respectables). A pesar disto G. Cardano (1501-1576) co\u00f1ece a regra dos signos e R. Bombelli (1526-1573) as regras aditivas a trav\u00e9s de \"haberes\" e \"d\u00e9bitos\", pero consid\u00e9ranse manipulaci\u00f3ns formais para resolver ecuaci\u00f3ns, sen entidade ao non provir da medida ou o c\u00e1lculo.\nCardano na resoluci\u00f3n do problema \"dividir 10 en d\u00faas partes tales que o seu produto valla 40\" obt\u00e9n como soluci\u00f3ns formula_56 (na s\u00faa notaci\u00f3n 5p:Rm:15) e formula_57 (na s\u00faa notaci\u00f3n 5m:Rm:15), soluci\u00f3ns que considerou meras manipulaci\u00f3ns \"sut\u00eds, pero in\u00fatiles\".\nNa resoluci\u00f3n de ecuaci\u00f3ns c\u00fabicas coa f\u00f3rmula de Cardano-Tartaglia, a\u00ednda que as ra\u00edces sexan reais, aparecen nos pasos intermedios ra\u00edces de n\u00fameros negativos. Nesta situaci\u00f3n Bombelli di na s\u00faa \"\u00c1lxebra\" que tivo o que chamou \"unha idea tola\", esta era que os radicais pod\u00edan ter a mesma relaci\u00f3n que os radicandos e operar con eles, tratando de eliminalos despois. Nun texto posterior en 20 anos utiliza p.d.m. formula_58 para formula_59 e m.d.m. formula_60 para formula_61 dando as regras para operar con estes s\u00edmbolos engadindo que sempre que aparece unha destas expresi\u00f3ns aparece tam\u00e9n a s\u00faa conxugada, como nas ecuaci\u00f3ns de 2\u00ba grao que resolve correctamente. D\u00e1 un m\u00e9todo para calcular formula_62.\nXeneralizaci\u00f3n das fracci\u00f3ns decimais.\nA\u00ednda que se atopa un uso m\u00e1is que casual das fracci\u00f3ns decimais na Arabia medieval e na Europa Renacentista, e xa en 1579 Vi\u00e8te (1540-1603) proclamaba o seu apoio a estas fronte \u00e1s sexaxesimais, e acept\u00e1banas os matem\u00e1ticos que se dedicaban \u00e1 investigaci\u00f3n, o seu uso xeneralizouse coa obra que Simon Stevin publicou en 1585 \"La Theinde (O d\u00e9cimo)\". Na s\u00faa definici\u00f3n 1\u00aa di que O d\u00e9cimo \u00e9 un especie de aritm\u00e9tica que permite efectuar todas as contas e medidas utilizando unicamente n\u00fameros naturais. Nas seguintes define a nosa parte enteira: \"calquera n\u00famero que vaia o primeiro dise comezo e o seu signo \u00e9 (0), (1\u00aa posici\u00f3n decimal 1/10). O seguinte dise primeira e o seu signo \u00e9 (1) (segunda posici\u00f3n decimal 1/100). O seguinte dise segunda (2)\". \u00c9 dicir, os n\u00fameros decimais que escribe: 0,375 como 3(1)7(2)5(3), \u00f3 372,43 como 372(0)4(1)3(2). Engade que \"non se utiliza ning\u00fan n\u00famero roto (fracci\u00f3ns), e o n\u00famero dos signos, exceptuando o 0, non excede nunca a 9\".\nEsta notaci\u00f3n simplificouna Jost Burg\u00fci (1552-1632) eliminando a menci\u00f3n \u00e1 orde das cifras e substitu\u00edndoo por un \".\" na parte superior das unidades 372\u00b743, pouco despois Mag\u00edn (1555-1617) usou o \".\" entre as unidades e as d\u00e9cimas: 372.43, uso que se xeneralizar\u00eda ao aparecer na \"Constructio\" de Napier(1550-1617) de 1619. A \",\" tam\u00e9n foi usada a comezos do s\u00e9culo XVII polo holand\u00e9s Willerbrod Snellius: 372,43.\nO principio de induci\u00f3n matem\u00e1tica.\nO seu antecedente \u00e9 un m\u00e9todo de demostraci\u00f3n, chamado induci\u00f3n completa, por aplicaci\u00f3n reiterada dun mesmo siloxismo que se estende indefinidamente e que usou Maurolyco (1494-1575) para demostrar que a suma dos primeiros formula_63 n\u00fameros naturais impares \u00e9 o cadrado do formula_63-\u00e9simo termo, \u00e9 dicir formula_65. Pascal (1623-1662) usou o m\u00e9todo de induci\u00f3n matem\u00e1tica, na s\u00faa formulaci\u00f3n abstracta, tal e como o co\u00f1ecemos hoxe para probar propiedades relativas ao tri\u00e1ngulo num\u00e9rico que leva o seu nome. A demostraci\u00f3n por induci\u00f3n consta sempre de d\u00faas partes: o paso base e o paso indutivo, os cales se describen a continuaci\u00f3n en notaci\u00f3n moderna:\nSe formula_66 \u00e9 un subconxunto dos n\u00fameros naturais (denotado por formula_67) onde cada elemento formula_63 cumpre a propiedade formula_69 tense que:\nEnt\u00f3n formula_75, \u00e9 dicir que todos os n\u00fameros naturais formula_63 te\u00f1en a propiedade formula_69.\nDe maneira intuitiva ent\u00e9ndese a induci\u00f3n como un efecto domin\u00f3. Supo\u00f1endo que se ten unha fila infinita de fichas de domin\u00f3, o paso base equivale a tirar a primeira ficha; doutra banda, o paso indutivo equivale a demostrar que se algunha ficha cae, ent\u00f3n a ficha seguinte tam\u00e9n caer\u00e1. A conclusi\u00f3n \u00e9 que se poden tirar todas as fichas desa fila.\nA interpretaci\u00f3n xeom\u00e9trica dos n\u00fameros complexos.\nEsta interpretaci\u00f3n adoita ser atribu\u00edda a Gauss (1777-1855) que fixo a s\u00faa tese doutoral sobre o teorema fundamental do \u00e1lxebra, enunciado por primeira vez por Harriot e Girard en 1631, con intentos de demostraci\u00f3n realizados por D\u2019Alembert, Euler e Lagrange, demostrando que as probas anteriores eran falsas e dando unha demostraci\u00f3n correcta primeiro para o caso de coeficientes, e despois de complexos. Tam\u00e9n traballou cos n\u00fameros enteiros complexos que adoptan a forma formula_78, con formula_79 e formula_80 enteiros. Este s\u00edmbolo formula_81 para formula_82 foi introducido por primeira vez por Euler en 1777 e difundido por Gauss na s\u00faa obra \u201c\"Disquisitiones arithmeticae\"\u201d de 1801.\nA representaci\u00f3n gr\u00e1fica dos n\u00fameros complexos fora descuberta xa por Caspar Wessel (1745-1818) pero pasou desapercibida, e as\u00ed o plano dos n\u00fameros complexos ch\u00e1mase \u201c\"plano de Gauss\"\u201d a pesar de non publicar as s\u00faas ideas ata 30 anos despois.\nDesde a \u00e9poca de Girard (metade s\u00e9culo XVII) co\u00f1ec\u00edase que os n\u00fameros reais p\u00f3dense representar en correspondencia cos puntos dunha recta. Ao identificar agora os complexos cos puntos do plano os matem\u00e1ticos sentiranse c\u00f3modos con estes n\u00fameros, \"ver \u00e9 crer\".\nDescubrimento dos n\u00fameros transcendentes.\nA distinci\u00f3n entre n\u00fameros irracionais alx\u00e9bricos e transcendentes data do s\u00e9culo XVIII, na \u00e9poca en que Euler demostrou que formula_83 e formula_84 son irracionais e Lambert que o \u00e9 \u03c0. Os traballos de Legendre sobre a hip\u00f3tese de que \u03c0 pod\u00eda non ser ra\u00edz dunha ecuaci\u00f3n alx\u00e9brica con coeficientes racionais, sinalaron o cami\u00f1o para distinguir distintos tipos de irracionais. Euler xa fac\u00eda esta distinci\u00f3n en 1744 pero haber\u00eda que esperar case un s\u00e9culo para que se establecese claramente a existencia dos irracionais transcendentes nos traballos de Liouville, Hermite e Lindeman.\nLiouville (1809-1882) demostrou en 1844 que todos os n\u00fameros da forma formula_85 (p.e. 0,101001...) son transcendentes.\nHermite (1822-1901) nunha memoria \u201c\"Sobre a funci\u00f3n exponencial\"\u201d de 1873 demostrou a transcendencia de formula_83 probando dunha forma moi sofisticada que a ecuaci\u00f3n: formula_87 non pode existir.\nLindeman (1852-1939) na memoria \u201c\"Sobre o n\u00famero formula_83\"\u201d de 1882 proba que o n\u00famero e non pode satisfacer a ecuaci\u00f3n: formula_89 con formula_90 e formula_91 alx\u00e9bricos, polo tanto a ecuaci\u00f3n formula_92 non ten soluci\u00f3n para x algebraico, pero facendo formula_93 temos formula_94, ent\u00f3n formula_95 non pode ser alx\u00e9brico e como i o \u00e9 ent\u00f3n \u03c0 \u00e9 transcendente.\nO problema 7 de Hilbert (1862-1943) que exp\u00f3n se formula_96, co alx\u00e9brico distinto de cero e de un, e b irracional alx\u00e9brico, \u00e9 transcendente resolveuno afirmativamente Gelfond (1906-1968) en 1934. Pero non se sabe se son transcendentes ou non: formula_97,formula_98, formula_99, ... Con todo e e 1/e si que son transcendentes.\nTeor\u00edas dos irracionais.\nAta mediados do s\u00e9culo XIX os matem\u00e1ticos content\u00e1banse cunha comprensi\u00f3n intuitiva dos n\u00fameros e as s\u00faas sinxelas propiedades non son establecidas loxicamente ata o s\u00e9culo XIX. A introduci\u00f3n do rigor na an\u00e1lise puxo de manifesto a falta de claridade e a imprecisi\u00f3n do sistema dos n\u00fameros reais, e esix\u00eda a s\u00faa estruturaci\u00f3n l\u00f3xica sobre bases aritm\u00e9ticas.\nBolzano fixera un intento de constru\u00edr os n\u00fameros reais base\u00e1ndose en sucesi\u00f3ns de n\u00fameros racionais, pero a s\u00faa teor\u00eda pasou desapercibida e non se publicou ata 1962. Hamilton fixo un intento, facendo referencia \u00e1 magnitude tempo, a partir de partici\u00f3ns de n\u00fameros racionais:\nPero no mesmo ano 1872 cinco matem\u00e1ticos, un franc\u00e9s e catro alem\u00e1ns, publicaron os seus traballos sobre a aritmetizaci\u00f3n dos n\u00fameros reais:\n\u00c1lxebras hipercomplexas.\nA construci\u00f3n de obtenci\u00f3n dos n\u00fameros complexos a partir dos n\u00fameros reais, e a s\u00faa conexi\u00f3n co grupo de transformaci\u00f3ns af\u00edns no plano suxeriu a alg\u00fans matem\u00e1ticos outras xeneralizaci\u00f3ns similares co\u00f1ecidas como n\u00fameros hipercomplexos. En todas estas xeneralizaci\u00f3ns os n\u00fameros complexos son un subconxunto destes novos sistemas num\u00e9ricos, a\u00ednda que estas xeneralizaci\u00f3ns te\u00f1en a estrutura matem\u00e1tica de \u00e1lxebra sobre un corpo, pero neles a operaci\u00f3n de multiplicaci\u00f3n non \u00e9 conmutativa.\nTeor\u00eda de conxuntos.\nA teor\u00eda de conxuntos suxeriu moitas e variadas formas de estender os n\u00fameros naturais e os n\u00fameros reais de formas diferentes a como os n\u00fameros complexos estend\u00edan ao conxunto dos n\u00fameros reais. O intento de capturar a idea de conxunto cun n\u00famero non finito de elementos levou \u00e1 aritm\u00e9tica de n\u00fameros transfinitos que xeneralizan aos naturais, pero non aos n\u00fameros enteiros. Os n\u00fameros transfinitos foron introducidos por Georg Cantor cara a 1873.\nOs n\u00fameros hiperreais usados na an\u00e1lise non est\u00e1ndar xeneralizan ao reais pero non aos n\u00fameros complexos (a\u00ednda que admiten unha complexificaci\u00f3n que xeneralizar\u00eda tam\u00e9n aos n\u00fameros complexos). A\u00ednda que parece, os n\u00fameros hiperreais non proporcionan resultados matem\u00e1ticos interesantes que vaian m\u00e1is al\u00f3 dos obtenibles na an\u00e1lise real, algunhas demostraci\u00f3ns e probas matem\u00e1ticas parecen m\u00e1is simples no formalismo dos n\u00fameros hiperreais, polo que non est\u00e1n exentos de importancia pr\u00e1ctica.\nSistemas de representaci\u00f3n dos n\u00fameros.\nCifra, d\u00edxito e numeral.\nUnha das formas m\u00e1is frecuentes de representar n\u00fameros por escrito consiste nun \"conxunto finito de s\u00edmbolos\" ou d\u00edxitos, que adecuadamente combinados permiten formar cifras que funcionan como representaci\u00f3ns de n\u00fameros (cando unha secuencia espec\u00edfica de signos empr\u00e9gase para representar un n\u00famero ch\u00e1maselle numeral, a\u00ednda que unha cifra tam\u00e9n pode representar simplemente un c\u00f3digo identificativo).\nBase num\u00e9rica.\nTanto as linguas naturais como a maior parte de sistemas de representaci\u00f3n de n\u00fameros mediante cifras, usan un inventario finito de unidades para expresar unha cantidade moito maior de n\u00fameros. Unha maneira importante de lograr iso \u00e9 o uso dunha base aritm\u00e9tica neses sistemas un n\u00famero expr\u00e9sase en xeral mediante suma ou multiplicaci\u00f3n de n\u00fameros. Os sistemas puramente aritm\u00e9ticos recorren a bases onde cada signo recibe unha interpretaci\u00f3n diferente segundo a s\u00faa posici\u00f3n. As\u00ed no seguinte numeral ar\u00e1bigo (base 10):\nO &lt;8&gt; por estar en \u00faltima posici\u00f3n representa unidades, o &lt;6&gt; representa decenas, o &lt;5&gt; centenas, o &lt;3&gt; milleiros e o &lt;1&gt; decenas de milleiros. \u00c9 dicir, ese numeral representara o n\u00famero:\nMoitas linguas do mundo usan unha base decimal, igual que o sistema ar\u00e1bigo, a\u00ednda que tam\u00e9n \u00e9 frecuente que as linguas usen sistemas vixesimais (base 20). De feito a idea de usar un n\u00famero finito de d\u00edxitos ou signos para representar n\u00fameros arbitrariamente grandes funciona para calquera base \"b\", onde b \u00e9 un n\u00famero enteiro maior ou igual que 2. Os computadores frecuentemente usan para as s\u00faas operaci\u00f3ns a base binaria (\"b\" = 2), e para certos usos tam\u00e9n se emprega a base octal (\"b\" = 8 ) ou hexadecimal (\"b\" = 16). A base coincide co n\u00famero de signos primarios, se un sistema posicional ten \"b\" s\u00edmbolos primarios que designaremos por formula_104, o numeral:\nDesignar\u00e1 o n\u00famero:\nN\u00fameros nas linguas naturais.\nAs linguas naturais usan nomes ou numerais para os n\u00fameros frecuentemente baseados na contaxe mediante dedos, raz\u00f3n pola cal a maior\u00eda das linguas usan sistemas de numeraci\u00f3n en base 10 (dedos das mans) ou base 20 (dedos de mans e p\u00e9s), a\u00ednda que tam\u00e9n existen alg\u00fans sistemas ex\u00f3ticos que empregan outras bases."}
{"id": "1835", "revid": "1987", "url": "https://gl.wikipedia.org/wiki?curid=1835", "title": "N\u00famero pi", "text": "Pi ou \u03c0 \u00e9 unha constante matem\u00e1tica cuxo valor \u00e9 a raz\u00f3n aritm\u00e9tica de calquera circunferencia dun c\u00edrculo co seu di\u00e1metro; este \u00e9 o mesmo valor c\u00f3 da raz\u00f3n da \u00e1rea dun c\u00edrculo co cadrado do seu raio. \u00c9 aproximadamente igual a 3,14159 na notaci\u00f3n decimal habitual. \u03c0 \u00e9 unha das constantes matem\u00e1ticas e f\u00edsicas m\u00e1is importantes: moitas f\u00f3rmulas das matem\u00e1ticas, ciencias e enxe\u00f1ar\u00eda est\u00e1n moi relacionadas con \u03c0.\n\u03c0 \u00e9 un n\u00famero irracional, o que significa que o seu valor non pode ser expresado exactamente como fracci\u00f3n \"m\"/\"n\", onde \"m\" e \"n\" son enteiros. Por conseguinte, a s\u00faa representaci\u00f3n decimal nunca acaba ou se repite. \u00c9 tam\u00e9n un n\u00famero transcendente, o que quere dicir que non existen secuencias finitas de operaci\u00f3ns alx\u00e9bricas con n\u00fameros enteiros (multiplicaci\u00f3ns, ra\u00edces, sumas etc.) que poidan ser igual ao seu valor; demostrar isto foi un logro recente na historia das matem\u00e1ticas e un resultado significativo das matem\u00e1ticas alem\u00e1s do s\u00e9culo XIX. Ao longo da historia matem\u00e1tica, te\u00f1en habido moitos esforzos por determinar \u03c0 m\u00e1is exactamente e entender a s\u00faa natureza; a fascinaci\u00f3n co n\u00famero mesmo pasou \u00e1 cultura non-matem\u00e1tica.\nA letra grega \u03c0, frecuentemente enunciada \"pi\", foi adoptada para o n\u00famero a partir da palabra grega para \"per\u00edmetro\" \"\u03c0\u03b5\u03c1\u03af\u03bc\u03b5\u03c4\u03c1\u03bf\u03c2\", por vez primeira por William Jones en 1707, e popularizada por Leonhard Euler en 1737. A constante tam\u00e9n \u00e9 ocasionalmente referida coma a \"constante circular\", a \"constante de Arqu\u00edmedes\" (para non ser confundida co n\u00famero de Arquimedes) ou \"n\u00famero de Ludolph\" (na honra dun matem\u00e1tico alem\u00e1n cuxos esforzos para calcular os m\u00e1is dos seus d\u00edxitos fix\u00e9rono co\u00f1ecido).\nA probabilidade e o n\u00famero \u03c0.\nUnha lixeira reflexi\u00f3n pode facernos pensar que nada hai m\u00e1is afastado do n\u00famero \u03c0 que o concepto de probabilidade, cando a realidade \u00e9 ben distinta. O matem\u00e1tico e l\u00f3xico ingl\u00e9s Augustus De Morgan foi interrogado en certa ocasi\u00f3n por un vendedor de seguros sobre a probabilidade de que un grupo de persoas seguise con vida despois dun certo tempo. Na soluci\u00f3n ao problema aparec\u00eda o n\u00famero \u03c0, cousa que sorprendeu ao vendedor quen pensou que De Morgan se trabucara. A soluci\u00f3n era a correcta e ten que ver coa distribuci\u00f3n normal, unha variable aleatoria continua cuxa funci\u00f3n de densidade \u00e9:\nonde \u03bc \u00e9 a media e \u03c3 a desviaci\u00f3n t\u00edpica da distribuci\u00f3n.\nA distribuci\u00f3n normal aparece ligada a multitude de situaci\u00f3ns reais, entre elas \u00e1 esperanza de vida do problema do vendedor de seguros. A gr\u00e1fica desta distribuci\u00f3n co\u00f1\u00e9cese como camp\u00e1 de Gauss pola s\u00faa forma caracter\u00edstica de camp\u00e1 e polo matem\u00e1tico alem\u00e1n Gauss, quen en 1809 publicou un monogr\u00e1fico no que introduc\u00eda alg\u00fans conceptos estat\u00edsticos, entre eles o de \"distribuci\u00f3n normal\"; por\u00e9n alg\u00fans autores atrib\u00faenlle o descubrimento en 1733 ao matem\u00e1tico franc\u00e9s De Moivre, estudando os coeficientes do binomio . \u00c9 por este nome que Alexander Pope dic\u00eda que \"cada vez que algu\u00e9n morre, as camp\u00e1s (de Gauss) soan por \u03c0\".\nOutros exemplos do campo das probabilidades onde aparece \u03c0 son:\nF\u00f3rmulas que conte\u00f1en \u03c0.\nXeometr\u00eda.\nAdemais, o \u00e1ngulo 180\u00b0 en graos equivale a \u03c0 radi\u00e1ns (unha volta enteira, 360 graos, son equivalentes a 2\u03c0 radi\u00e1ns).\nAn\u00e1lise.\nMoitas f\u00f3rmulas de an\u00e1lise matem\u00e1tica conte\u00f1en \u03c0, inclu\u00edndo series infinitas, integrais, e as chamadas \"funci\u00f3ns especiais\".\nHistoria.\nAntig\u00fcidade.\nAs aproximaci\u00f3ns m\u00e1is co\u00f1ecidas a \"\u03c0\" datan de antes da nosa era e ti\u00f1an unha precisi\u00f3n de d\u00faas cifras decimais; esta precisi\u00f3n mellorouse, sobre todo nas matem\u00e1ticas chinesas en particular a mediados do primeiro milenio, ata unha precisi\u00f3n de sete cifras decimais.\nA partir de ent\u00f3n, non se produciron m\u00e1is avances ata finais da Idade Media.\nAs primeiras aproximaci\u00f3ns escritas de \"\u03c0\" at\u00f3panse en Babilonia e Exipto, ambas dentro do un por cento do valor verdadeiro. En Babilonia, unha tableta de arxila datada entre 1900 e 1600\u00a0a.C. ten un enunciado xeom\u00e9trico que, implicitamente, trata a \"\u03c0\" como \u00a0=\u00a03.125. En Exipto, o papiro de Rhind, datado ao redor de 1650\u00a0AC pero copiado dun documento datado en 1850\u00a0AC, ten unha f\u00f3rmula para a \u00e1rea dun c\u00edrculo que trata a \"\u03c0\" como 3.16. A\u00ednda que alg\u00fans piramid\u00f3logos como Flinders Petrie han teorizado que a Gran Pir\u00e1mide de Gizeh foi constru\u00edda con proporci\u00f3ns relacionadas con \"\u03c0\", esta teor\u00eda non \u00e9 amplamente aceptada polos estudosos.\nNos textos Shulba Sutras das matem\u00e1ticas indias, que datan dunha tradici\u00f3n oral do primeiro ou segundo milenio a.C., danse aproximaci\u00f3ns que foron interpretadas de diversas maneiras como aproximadamente 3.08831, 3.08833, 3.004, 3, ou 3.125.\nEra de aproximaci\u00f3n de pol\u00edgonos.\nO primeiro algoritmo rexistrado para calcular rigorosamente o valor de \"\u03c0\" foi un enfoque xeom\u00e9trico mediante pol\u00edgonos, ideado ao redor do 250\u00a0a.C. polo matem\u00e1tico grego Arqu\u00edmedes. Este algoritmo poligonal dominou durante m\u00e1is de 1.000 anos, e como resultado \"\u03c0\" co\u00f1\u00e9cese \u00e1s veces como a constante de Arqu\u00edmedes. Arqu\u00edmedes calculou os l\u00edmites superior e inferior de \"\u03c0\" debuxando un hex\u00e1gono regular dentro e f\u00f3ra dun c\u00edrculo, e duplicando sucesivamente o n\u00famero de lados ata chegar a un pol\u00edgono regular de 96 lados. Ao calcular os per\u00edmetros destes pol\u00edgonos, demostrou que (\u00e9 dicir ). O l\u00edmite superior de Arqu\u00edmedes de puido levar a unha crenza popular estendida de que \"\u03c0\" \u00e9 igual a . Ao redor do 150 d. C., o cient\u00edfico grego-romano Tolomeo, no seu \"Almaxesto\", deu un valor para \"\u03c0\" de 3,1416, que puido ter obtido de Arqu\u00edmedes ou de Apolonio de Perge. Os matem\u00e1ticos que usaban algoritmos poligonais alcanzaron os 39 d\u00edxitos de \"\u03c0\" en 1630, un r\u00e9cord que s\u00f3 se bateu en 1699 cando se usaron series infinitas para acadar os 71 d\u00edxitos.\nNa China antiga, os valores de \"\u03c0\" eran 3,1547 (ao redor do ano 1 d. C.), \u221a10 (aproximadamente 3.1623 no 100 d.C.), e ( aproximadamente 3,1556 no s\u00e9culo III). Ao redor do 265 d. C., o matem\u00e1tico do reino Wei Li Hui creou un algoritmo iterativo baseado en pol\u00edgonos e utilizouno cun pol\u00edgono de 3.072 lados para obter un valor. de \"\u03c0\" de\u00a03.1416. Liu m\u00e1is tarde inventou un m\u00e9todo m\u00e1is r\u00e1pido para calcular \"\u03c0\" e obtivo un valor de 3,14 cun pol\u00edgono de 96 lados, aproveitando que as diferenzas na \u00e1rea dos sucesivos pol\u00edgonos forman unha serie xeom\u00e9trica cun factor de\u00a04. O matem\u00e1tico chin\u00e9s Zu Chongzhi, ao redor do ano 480 d. C., calculou que e suxeriu as aproximaci\u00f3ns = 3.14159292035... e = 3.142857142857..., que chamou \"Mil\u00fc\" (\"proporci\u00f3n proxima\") e \"Yuel\u00fc\" (\"proporci\u00f3n aproximada\"), respectivamente, utilizando o algoritmo de Li Hui aplicado a un pol\u00edgono de 12.288 lados. Cun valor correcto para os seus sete primeiros d\u00edxitos decimais, este valor seguiu sendo a aproximaci\u00f3n m\u00e1is exacta de \"\u03c0\" dispo\u00f1ible durante os seguintes 800 anos.\nO astr\u00f3nomo indio \u00c2ryabhata utilizou un valor de 3,1416 na s\u00faa \"\u0100ryabha\u1e6d\u012bya\" (499 d. C.).. Fibonacci en c.\u00a01220 calculou 3,1418 mediante un m\u00e9todo poligonal, independente de Arqu\u00edmedes. O autor italiano Dante ao parecer empregou o valor .\nO astr\u00f3nomo persa Jamsh\u012bd al-K\u0101sh\u012b produciu 9 d\u00edxitos sexaxesimais, aproximadamente o equivalente a 16 d\u00edxitos decimais, en 1424 utilizando un pol\u00edgono con 3\u00d7228 lados, que foi o r\u00e9cord mundial durante uns 180 anos. O matem\u00e1tico franc\u00e9s Fran\u00e7ois Vi\u00e8te logrou en 1579 9 d\u00edxitos cun pol\u00edgono de 3\u00d7217 lados. O matem\u00e1tico flamengo Adriaan van Roomen chegou os 15 decimais en 1593. En 1596, o matem\u00e1tico holand\u00e9s Ludolph van Ceulen alcanzou os 20 d\u00edxitos, un rexistro que m\u00e1is tarde aumentou a 35 d\u00edxitos (como resultado, \"\u03c0\" foi chamado \"n\u00famero ludolphiano\" en Alema\u00f1a ata principios do s\u00e9culo XX). O cient\u00edfico holand\u00e9s Willebrord Snel alcanzou os 34 d\u00edxitos en 1621, e o astr\u00f3nomo austr\u00edaco Christoph Grienberger chegou a 38 d\u00edxitos en 1630 usando 1040 lados. Christiaan Huygens foi quen de chegar a 10 cifras decimais en 1654 usando un m\u00e9todo equivalente e lixeiramente diferente \u00e1 extrapolaci\u00f3n de Richardson.\nSeries infinitas.\nO c\u00e1lculo de \"\u03c0\" foi revolucionado polo desenvolvemento das t\u00e9cnicas de series infinitas nos s\u00e9culos XVI e XVII. Unha serie infinita \u00e9 a suma dos termos dunha sucesi\u00f3n infinita. As series infinitas permit\u00edan aos matem\u00e1ticos calcular \"\u03c0\" con moita maior precisi\u00f3n que Arqu\u00edmedes e outros que utilizaban t\u00e9cnicas xeom\u00e9tricas. A\u00ednda que as series infinitas foron explotadas para \"\u03c0\" sobre todo por matem\u00e1ticos europeos como James Gregory e Gottfried Wilhelm Leibniz, o enfoque tam\u00e9n apareceu na Escola de Kerala nalg\u00fan momento dos s\u00e9culos XIV ou XV. Ao redor de 1500 d. C., unha descrici\u00f3n escrita dunha serie infinita que poder\u00eda usarse para calcular \"\u03c0\" foi presentada en verso s\u00e1nscrito no tratado astron\u00f3mico \"Tantrasamgraha\" escrito polo matem\u00e1tico e astronomo Nilakantha Somayaji. As series pres\u00e9ntanse sen probas, pero as probas pres\u00e9ntanse nun traballo posterior, \"Yuktibh\u0101\u1e63\u0101\", de arredor de 1530 d.C. Descr\u00edbense varias series infinitas, inclu\u00edndo series para seno (que Nilakantha atrib\u00fae a Madhava de Sangamagrama), coseno e arcotanxente que agora se denominan \u00e1s veces series de Madhava. \u00c1s veces a serie para arcotanxente ch\u00e1mase series de Gregory ou series Gregory\u2013Leibniz. Madhava utilizou series infinitas para estimar \"\u03c0\" a 11 d\u00edxitos ao redor de 1400, pero ese valor foi mellorado ao redor de 1430 polo matem\u00e1tico persa Jamsh\u012bd al-K\u0101sh\u012b, utilizando un algoritmo poligonal.\nEn 1593, Fran\u00e7ois Vi\u00e8te publicou o que agora se co\u00f1ece como f\u00f3rmula de Vi\u00e8te, un produto infinito (en lugar dunha suma infinita, que se utiliza m\u00e1is tipicamente nos c\u00e1lculos de \"\u03c0\"):\nformula_34\nEn 1655, John Wallis publicou tam\u00e9n un produto infinito, o que agora se co\u00f1ece como produto de Wallis:\nformula_35\nNa d\u00e9cada de 1660, o cient\u00edfico ingl\u00e9s Isaac Newton e o matem\u00e1tico alem\u00e1n Gottfried Wilhelm Leibniz descubriron o c\u00e1lculo, que conduciu ao desenvolvemento de moitas series infinitas para achegarse a \"\u03c0\". O propio Newton utilizou unha serie arcoseno para calcular unha aproximaci\u00f3n de 15 d\u00edxitos de \"\u03c0\" en 1665 ou 1666, escribindo \"Averg\u00f3\u00f1ame dicirche ata cantas cifras levei estes c\u00e1lculos, non tendo outro asunto nese momento.\"\nEn 1671, James Gregory , e independentemente Leibniz en 1673, descubriron a expansi\u00f3n da serie de Taylor para a funci\u00f3n de arco:\nformula_36\nEsta serie, \u00e1s veces chamada serie de Gregory-Leibniz, \u00e9 igual a cando se calcula con . Pero para converxe de forma pouco pr\u00e1ctica (\u00e9 dicir, aprox\u00edmase \u00e1 resposta moi gradualmente), necesitando unhas dez veces m\u00e1is termos para calcular cada d\u00edxito adicional.\nEn 1699, o matem\u00e1tico ingl\u00e9s Abraham Sharp utilizou a serie de Gregory-Leibniz para formula_37 para calcular 71 d\u00edxitos de \u03c0, batendo o r\u00e9cord anterior de 39 d\u00edxitos, que se estableceu cun algoritmo poligonal.\nEn 1706, John Machin utilizou a serie de Gregory-Leibniz para producir un algoritmo que converx\u00eda moito m\u00e1is r\u00e1pido:\nformula_38\nMachin alcanzou os 100 d\u00edxitos de \u03c0 con esta f\u00f3rmula. Outros matem\u00e1ticos crearon variantes, agora co\u00f1ecidas como f\u00f3rmulas de Machin, que se utilizaron para establecer varios r\u00e9cords sucesivos de c\u00e1lculo de d\u00edxitos de \u03c0.\nIsaac Newton acelerou a converxencia da serie Gregory-Leibniz en 1684 (nun traballo in\u00e9dito; outros descubriron de forma independente o mesmo resultado):\nLeonhard Euler popularizou esta serie no seu libro de texto de c\u00e1lculo diferencial de 1755, e m\u00e1is tarde utilizouna con f\u00f3rmulas similares \u00e1s de Machin, inclu\u00edndo formula_40 co que calculou 20 d\u00edxitos de \u03c0 nunha hora.\nAs f\u00f3rmulas maquinais seguiron sendo o m\u00e9todo m\u00e1is co\u00f1ecido para calcular \u03c0 ata ben entrada a era dos computadores, e utiliz\u00e1ronse para establecer r\u00e9cords durante 250 anos, culminando cunha aproximaci\u00f3n de 620 d\u00edxitos en 1946 por Daniel Ferguson\u00a0- a mellor aproximaci\u00f3n lograda sen a axuda dun dispositivo de c\u00e1lculo.\nEn 1844, Zacharias Dase estableceu un r\u00e9cord, que empregou unha f\u00f3rmula similar a Machin para calcular 200 decimais de \u03c0 coa s\u00faa cabeza a instancias do matem\u00e1tico alem\u00e1n Carl Friedrich Gauss.\nEn 1853, o matem\u00e1tico brit\u00e1nico William Shanks calculou \u03c0 ata os 607 d\u00edxitos, pero cometeu un erro no d\u00edxito 528, o que fixo que todos os d\u00edxitos posteriores fosen incorrectos. A\u00ednda que en 1873 calculou 100 d\u00edxitos adicionais, co que o total ascendeu a 707, o seu erro anterior fixo que todos os novos d\u00edxitos tam\u00e9n fosen incorrectos."}
{"id": "1836", "revid": "56817", "url": "https://gl.wikipedia.org/wiki?curid=1836", "title": "Pi", "text": ""}
{"id": "1837", "revid": "6", "url": "https://gl.wikipedia.org/wiki?curid=1837", "title": "3,14159", "text": ""}
{"id": "1838", "revid": "98629", "url": "https://gl.wikipedia.org/wiki?curid=1838", "title": "N\u00famero e", "text": "O n\u00famero \"formula_1\" \u00e9 o valor l\u00edmite da sucesi\u00f3n formula_2 cando \"formula_3\" tende a infinito e \"formula_3\" \u00e9 un enteiro positivo formula_5, formula_6 \u00e9 real, sendo as s\u00faas primeiras cifras \"2,718 28\".\nHistoria.\nA existencia dun l\u00edmite de formula_7 por \"formula_3\" enteiro positivo se \"formula_3\" \u2192 \u221e foi probada por Daniel Bernoulli en 1728 por primeira vez. A notaci\u00f3n con formula_1, de 1728, \u00e9 debida a Leonhard Euler, que superou outras propostas.\nPropiedades.\nformula_15"}
{"id": "1846", "revid": "98629", "url": "https://gl.wikipedia.org/wiki?curid=1846", "title": "Can", "text": "O can (\"Canis lupus familiaris\") \u00e9 un mam\u00edfero carn\u00edvoro que pertence \u00e1 familia \"Canidae\", ao igual que os lobos, raposos e coiotes. En xeral, o termo 'can' empr\u00e9gase para referirse \u00e1 raza dom\u00e9stica (\"Canis familiaris\"), a cal crese que descende dun antergo similar \u00f3 lobo, segundo distintos indicios, a secuencia do ADN e outros estudos xen\u00e9ticos.. Con todo, alg\u00fans cient\u00edficos soste\u00f1en que o can \u00e9 unha subespecie de lobo.\nAs probas arqueol\u00f3xicas demostran que o can estivo en convivencia pr\u00f3xima cos humanos desde hai polo menos 9.000 anos, pero posiblemente desde hai 14.000 anos. As probas f\u00f3siles demostran que os antepasados dos cans modernos xa estaban asociados cos humanos hai 100.000 anos.\nNeste tempo o can desenvolveu diferentes razas que poden variar moito en tama\u00f1o e cor. Por exemplo, est\u00e1n os cans chihuahuas, que miden apenas unhas polgadas, en oposici\u00f3n aos grandes cans San Bernardo ou ao mast\u00edn. As cores dos cans var\u00edan de branco a negro, con vermello, caf\u00e9 ou gris. De igual xeito que os humanos, son unha especie moi sociable e cazan en grupo.\nA media de vida \u00e9 de 12 anos, cada ano do can semella uns sete anos humanos, a\u00ednda que non \u00e9 unha f\u00f3rmula exacta.\nSentidos.\nOs sentidos m\u00e1is desenvoltos nos cans son o olfacto e o o\u00eddo, sendo estes utilizados polo ser humano de moitas maneiras, tanto na caza como na detecci\u00f3n de certos elementos como drogas ou mesmo persoas.\nO\u00eddo.\nO campo de audibilidade dos cans \u00e9 de aproximadamente de 40 a 60.000 Hz, detectan sons tan graves coma 16\u201320\u00a0Hz (en contraste co 20\u201370\u00a0Hz que detecta o o\u00eddo humano) e tam\u00e9n tan agudos coma sons de 45 KHz (polos 13-20 KHz do ser humano), ademais te\u00f1en un grao de mobilidade da orella tan elevado que lles permite determinar rapidamente a fonte exacta dun son. Esta mobilidade est\u00e1 determinada polos dezaoito ou m\u00e1is m\u00fasculos que permiten o seu movemento. Por\u00e9n, os c\u00e1nidos silvestres, coma os raposos ou os cans cunha forma da orella m\u00e1is natural xeralmente escoitan moito mellor que os cans cunhas orellas m\u00e1is flex\u00edbeis, t\u00edpicos das razas dom\u00e9sticas.\nOlfacto.\nO cerebro canino est\u00e1 dominado principalmente por unha gran codia olfactiva, o tama\u00f1o relativo do bulbo olfactivo con respecto ao tama\u00f1o total do cerebro \u00e9 unhas corenta veces maior que no caso do ser humano. Dependendo da raza os cans te\u00f1en entre 125 e 220 mill\u00f3ns de c\u00e9lulas olfactivas estendidas nunha superficie do tama\u00f1o dun pano de peto, no caso dos cans de raza Bloodhound o animal pode contar con aproximadamente 300 mill\u00f3ns de receptores olfactivos.\nOs cans poden distinguir olores en concentraci\u00f3ns case cen mill\u00f3ns de veces inferiores que as que poden distinguir os humanos.\nGusto.\nDe t\u00f3dolos sentidos o do gusto \u00e9 o que menos se ten estudado nos cans, relacion\u00e1ndoo moitas veces co do olfacto. Os cans poden diferenciar os sabores b\u00e1sicos dunha maneira similar aos humanos, por\u00e9n case non distinguen o sabor salgado.\nAs apetencias en canto a sabores poden diferir moito dun can a outro, xa que se cre que non escollen a comida en funci\u00f3n do gusto sen\u00f3n da s\u00faa intensidade, sabor forte ou sabor suave.\nAo igual que moitos outros animais, os cans te\u00f1en a capacidade de asociar determinados sabores cos problemas de sa\u00fade, as\u00ed se un alimento os fai enfermar ou fai que se atopen mal no futuro evitar\u00e1n o sabor deste alimento. Este \u00e9 un mecanismo instintivo de defensa, que protexe ao animal de envelenarse pola inxesti\u00f3n frecuente de substancias t\u00f3xicas.\nComportamento.\nIntelixencia.\nOs cans son apreciados pola s\u00faa intelixencia. Esta ref\u00edrese \u00e1 habilidade dun can de procesar a inormaci\u00f3n que recibe a trav\u00e9s dos seus sentidos para aprender, adaptarse e resolver problemas. A etolox\u00eda cognitiva \u00e9 a disciplina que se encarga de estudar esta \u00e1rea dentro da cognici\u00f3n animal.\nAlg\u00fans estudos de antropolox\u00eda evolutiva c\u00e9ntranse tam\u00e9n na identificaci\u00f3n das capacidades cognitivas especiais que o can pos\u00fae, e que desenvolveu debido ao seu estreito contacto co ser humano; como \u00e9 a habilidade de reco\u00f1ecer un vocabulario extenso. Nun exercicio para observar o seu nivel de comprensi\u00f3n pasivo do vocabulario humano, pediuse a un humano sentado detr\u00e1s dunha barreira transparente que sostivese un xoguete e, con voz mon\u00f3tona, lle dese ao can a orde \u00abtrae\u00bb (\"bring\"). O can dirixiuse a un c\u00edrculo onde estaban dispersos obxectos diferentes \u2014dende un xoguete exactamente igual ao que o humano solicitou, ata outro tipo de cousas con texturas e olores diferentes\u2014, o animal observou por un momento o c\u00edrculo de obxectos para dirixirse a coller o xoguete exacto que se lle pedira e despois presentarllo ao humano. Tam\u00e9n se lle pediu que trouxese determinados obxectos empregando s\u00f3 a fotograf\u00eda ou r\u00e9plica en miniatura do oxecto. O estudo foi complementado con d\u00faas condici\u00f3ns de control adicionais para evitar que o animal actuase por preferencias preestablecidas. O exemplar empregado, un Border collie, puido reco\u00f1ecer ata 200 palabras do vocabulario humano.\nA habilidade de aprender r\u00e1pido foi empregada como un dos par\u00e1metros para medir a intelixencia entre as razas caninas, outras probas te\u00f1en que ver co desexo e a habilidade de responder ante diversas situaci\u00f3ns. Os cans gu\u00edas, por exemplo, deben de aprender un n\u00famero enorme de ordes, entender como comportarse nunha gran variedade de situaci\u00f3ns e reco\u00f1ecer riscos ou perigos para o seu compa\u00f1eiro humano \u2014fronte a alg\u00fan dos que nunca se enfrontaron con anterioridade\u2014, actuando mesmo baixo o comportamento co\u00f1ecido como desobediencia intelixente que significa que o animal de asistencia ir\u00e1 en contra do desexo do seu dono para evitar unha equivocada.\nCertas razas foron continuamente seleccionadas ao longo de centos ou de miles de anos pola s\u00faa capacidade de aprendizaxe r\u00e1pida, mentres que noutras razas, esta calidade foi relegada en favor doutras caracter\u00edsticas, como son: a habilidade de correr, perseguir, cazar ou pelexar con outros animais. Non obstante, a capacidade de aprender obediencia b\u00e1sica e eventualmente comportamentos complexos \u00e9 inherente en todos os cans. Mesmo o can m\u00e1is t\u00edmido ou distra\u00eddo responde m\u00e1is facilmente ao adestramento que, por exemplo, un gato. Os propietarios deben de ser simplemente m\u00e1is pacientes con algunhas razas que con outras.\nSocializaci\u00f3n.\nTam\u00e9n nos cans, o termo socializaci\u00f3n empr\u00e9gase para caracterizar o proceso polo que o animal se relaciona coa s\u00faa contorna, co\u00f1ece as s\u00faas regras, entende a estrutura social e percibe os l\u00edmites. Os cans novos adoitan aprender rapidamente como comportarse con outros membros do grupo, xa sexan cans ou humanos. Os cans adultos modelan os seus cachorros mediante correcci\u00f3ns (auditivas ou f\u00edsicas) cando non se comportan da forma esperada, e con premios se te\u00f1en comportamentos aceptables (xogando con eles, aliment\u00e1ndoos, limp\u00e1ndoos...).\nO proceso de socializaci\u00f3n l\u00e9vase a cabo especialmente de xeito intenso durante os primeiros meses de vida, e a primeira etapa est\u00e9ndese aproximadamente dende a terceira ata a d\u00e9cimo segunda semana de vida, tempo en que se basea a maduraci\u00f3n dos \u00f3rganos sensoriais e o desenvolvemento das habilidades motoras.\nCando son cachorros deber\u00e1n experimentar:\nUn can ben socializado aprende a estar tranquilo e receptivo \u00e1 hora de facer fronte aos estra\u00f1os, aos nenos, a outras mascotas e a situaci\u00f3ns non previstas. O desenvolvemento futuro de cada can est\u00e1 determinado principalmente pola s\u00faa socializaci\u00f3n e educaci\u00f3n. Cans mal socializados ter\u00e1n dificultades para adaptarse \u00e1 s\u00faa contorna e tender\u00e1n a presentar condutas e actitudes temerosas ou agresivas, xunto con outros trastornos do comportamento. Os procesos de socializaci\u00f3n que non se producen nas primeiras catorce semanas de vida non poden ser substitu\u00eddos. Un cachorro sen socializaci\u00f3n con catorce semanas de vida ser\u00e1 moi dif\u00edcil de educar e/ou adestrar. En que medida se traduce isto en trastornos da conduta depender\u00e1 da avaliaci\u00f3n do can de xeito individual.\nDebido a que son animais con tendencia a empregar goridas no momento do parto e para criar os seus cachorros, poden aprender facilmente comportamentos como manter o seu lugar limpo e aceptar estar nunha \u00e1rea pechada como \u00e9 o caso dunha gaiola temporal para o transporte ou outro lugar cercado.\nProblemas de comportamento.\nOs trastornos da conduta canina clasif\u00edcanse en tres tipos:\nSegundo a tese de zoopsiquiatr\u00eda desenvolvida por Patrick Pageat:\nC\u00f3mpre sinalar tam\u00e9n que moitas dos malos costumes son a mostra de comportamentos desenvolvidos por raz\u00f3ns tales como falta de actividade (como pode ser cami\u00f1atas ou deportes caninos), ausencia de socializaci\u00f3n, disciplina, adestramento ou educaci\u00f3n irresponsable por parte dos propios donos.\nGru\u00f1ido.\nUn estudo feito en Budapest, Hungr\u00eda, descubriu que os cans son capaces de saber o tama\u00f1o doutro can s\u00f3 con escoitar o seu gru\u00f1ido. Tam\u00e9n que un gru\u00f1ido espec\u00edfico se emprega para protexer a s\u00faa comida. A investigaci\u00f3n amosou que os cans non menten sobre o seu tama\u00f1o, e foi a primeira vez que unha investigaci\u00f3n puxo de manifesto que os animais poden determinar o tama\u00f1o doutro polo son que producen. A proba utilizou imaxes de moitos tipos de cans, mostrando un can pequeno, despois un grande e reproducindo o gru\u00f1ido de cada tipo. O resultado demostrou que vinte dos 24 cans do esnaio miraban primeiro a imaxe do can de tama\u00f1o apropiado durante os per\u00edodos m\u00e1is longos de tempo.\nRazas.\nHai numerosas razas de cans, as organizaci\u00f3ns cinol\u00f3xicas reco\u00f1ecen m\u00e1is de 400. Moitos cans, especialmente f\u00f3ra dos Estados Unidos e de Europa occidental, non pertencen a ningunha raza reco\u00f1ecida. Uns cantos tipos de can b\u00e1sicos evolucionaron gradualmente durante a relaci\u00f3n do can dom\u00e9stico cos humanos ao longo dos \u00faltimos 10\u00a0000 anos ou m\u00e1is pero todas as razas modernas te\u00f1en unha orixe relativamente moderna. Moitas delas son o resultado dun proceso deliberado de selecci\u00f3n artificial como no caso dos terriers ou dos schnauzers. Debido a isto, algunhas razas est\u00e1n altamente especializadas e hai unha diversidade morfol\u00f3xica extraordinaria entre razas diferentes. A pesar destas diferenzas, os cans son quen de distinguir os outros cans doutros tipos de animal.\nA definici\u00f3n do que \u00e9 unha raza de can \u00e9 tema dunha certa pol\u00e9mica. Dependendo do tama\u00f1o da poboaci\u00f3n fundadora orixinal, as razas cun acervo x\u00e9nico reducido poden ter problemas de consanguinidade, concretamente debido ao efecto fundador. Os criadores de cans toman cada vez m\u00e1is conciencia da importancia da xen\u00e9tica de poboaci\u00f3ns e de manter patrimonios x\u00e9nicos diversos. As probas de sa\u00fade e ADN poden contribu\u00edr a evitaren problemas, ofrecendo un substituto da selecci\u00f3n natural. Sen selecci\u00f3n, os patrimonios x\u00e9nicos consangu\u00edneos ou pechados poden aumentar o risco de graves problemas de sa\u00fade ou de comportamento. Algunhas organizaci\u00f3ns definen unha raza menos estritamente, de modo que un exemplar pode ser considerado dunha raza sempre que o 75% da s\u00faa ascendencia sexa desta raza. Estas consideraci\u00f3ns afectan tanto aos animais de compa\u00f1a coma \u00f3s cans que participan en exposici\u00f3ns caninas. Incluso cans con pedigree que foron premiados sofren de defectos xen\u00e9ticos debido ao efecto fundador ou consanguinidade. Estes problemas non se limitan aos cans de pedigree e poden afectar a exemplares cruzados. P\u00f3dese predicir en certa medida o comportamento e a aparencia dun can dunha raza determinada, mentres que os cruzamentos presentan un abano m\u00e1is amplo de aparencia e comportamento innovadores.\nOs cans mestizos son aqueles que non pertencen a ningunha raza determinada, sen\u00f3n que te\u00f1en ascendencia de diferentes razas. Tanto os cans de pedigree coma os cruzados son aptos como animais de compa\u00f1a, cans de carga ou competidores en deportes cin\u00f3filos. \u00c1s veces se cruzan deliberadamente cans de d\u00faas razas diferentes para crear unha raza cruzada como o \"Cockapoo\", que \u00e9 unha mestura de cocker spaniel e caniche en miniatura. Estes cruzamentos deliberados poden presentar un certo grao de vigor h\u00edbrido e outras caracter\u00edsticas desexables, pero non \u00e9 seguro que herden caracter\u00edsticas desexables dos seus pais, como o temperamento ou unha determinada cor ou pelaxe. Se non se fan probas xen\u00e9ticas aos pais, os cruzamentos poden acabar herdando defectos xen\u00e9ticos presentes nas d\u00faas razas parentes.\nUnha raza \u00e9 un grupo de animais que ten un conxunto de caracter\u00edsticas herdadas que os distinguen doutros animais da mesma especie. O cruzamento deliberado de d\u00faas ou m\u00e1is razas tam\u00e9n \u00e9 unha maneira de crear novas razas, pero s\u00f3 ser\u00e1 unha raza cando os descendentes presenten de forma fiable este conxunto de caracter\u00edsticas e cualidades.\nClasificaci\u00f3n de cans segundo a FCI.\nA Federaci\u00f3n Cinol\u00f3xica Internacional (FCI) clasifica os cans en dez grupos de razas considerando \"os cans que realizan o mesmo tipo de traballo ou que te\u00f1an a mesma aparencia, a fin de que os cin\u00f3filos poidan ter mecanismos facilitados para julgar a estrutura e din\u00e1mica dos exemplares de cans presentados en exposici\u00f3ns de beleza e, fundamentalmente, organizar aquelas razas que, con particularidades e utilidades similares, sexan facilmente identificadas pola sua funci\u00f3n\":\nLista de razas clasificadas como potencialmente perigosas.\nA seguinte lista est\u00e1 baseada na relaci\u00f3n de razas de cans potencialmente perigosas elaborada pola Conseller\u00eda de Medio Ambiente da Xunta de Galicia:\nTam\u00e9n son considerados cans potencialmente perigosas os cruzamentos en primeira xeraci\u00f3n destas razas entre si ou cruzamentos destes con outras razas, obtendo unha tipolox\u00eda similar a algunha das razas anteriormente enumeradas."}
{"id": "1847", "revid": "98629", "url": "https://gl.wikipedia.org/wiki?curid=1847", "title": "Gato", "text": "O gato ou gato dom\u00e9stico (\"Felis silvestris catus\" ou \"Felis catus\"), chamado familiarmente micho ou mico, \u00e9 un mam\u00edfero dom\u00e9stico da familia dos felinos, con unllas retr\u00e1ctiles, carn\u00edvoro, de pelaxe espesa e suave. Os humanos adoitan valorar estes animais pola s\u00faa compa\u00f1\u00eda e pola s\u00faa capacidade de cazar pequenos animais coma os ratos. Existen m\u00e1is de setenta razas de gatos reco\u00f1ecidas por varios rexistros.\nOs gatos pos\u00faen unha anatom\u00eda semellante \u00e1 doutros f\u00e9lidos, cun corpo forte e flexible, r\u00e1pidos reflexos, unllas retr\u00e1ctiles afiadas e dentes adaptados para a caza de pequenas presas. Os sentidos de gato entran dentro dun nicho ecol\u00f3xico crepuscular e predatorio. Estes animais poden escoitar sons demasiado leves ou cunha frecuencia demasiado alta para o o\u00eddo humano, como os que emiten os ratos e outros pequenos animais, e poden ver en condici\u00f3ns de escuridade. \u00d3 igual que a maior\u00eda de mam\u00edferos, os gatos te\u00f1en unha peor visi\u00f3n en cor e un mellor sentido do olfacto que os humanos. Malia ser cazadores solitarios, os gatos son unha especie social, e a s\u00faa comunicaci\u00f3n incl\u00fae o uso dunha variedade de vocalizaci\u00f3ns (por exemplo ronronando ou mia\u00f1ando) ademais da emisi\u00f3n de feromonas e da linguaxe corporal espec\u00edfica.\nDebido \u00e1 veneraci\u00f3n polos gatos no antigo Exipto, a crenza popular m\u00e1is com\u00fan foi a de atribu\u00edr a s\u00faa domesticaci\u00f3n a esta \u00e9poca e lugar, mais co\u00f1\u00e9cense instancias de domesticaci\u00f3n m\u00e1is temper\u00e1s que datan do Neol\u00edtico, \u00f3 redor do ano 7500 a.C. Un estudo xen\u00e9tico de 2007 conclu\u00edu que t\u00f3dolos gatos dom\u00e9sticos descenden de gatos salvaxes do Oriente Medio, diverxendo destes \u00f3 redor do ano 8000 a.C. no propio Oriente Medio, e outro estudo de 2017 confirmou que os gatos dom\u00e9sticos descenden destes primeiros gatos domesticados no Oriente Medio. Por outra banda, un estudo de 2016 conclu\u00edu que o \"Prionailurus bengalensis\" pasara por un proceso de domesticaci\u00f3n independente na China \u00f3 redor do ano 5500 a.C., malia que esta li\u00f1a particular de gatos domesticados non deixou traza nas poboaci\u00f3ns dom\u00e9sticas actuais.\nEtimolox\u00eda.\nO seu nome com\u00fan procede do lat\u00edn vulgar ' (\"gato dom\u00e9stico\"), \u00e1 s\u00faa vez do lat\u00edn ' (usado \u00f3 redor do ano 75 d. C. por Marco Valerio Marcial). Consid\u00e9rase que a palabra latina poder\u00eda ter a s\u00faa orixe nunha lingua afroasi\u00e1tica, mais t\u00f3dalas palabras destas linguas propostas como orixe presentan problemas. Un gran n\u00famero de referencias indican o termo cabila ' (\"gato salvaxe\") e o termo nubio ' como posibles fontes ou cognados, pero segundo Lionel Bender o termo nubio \u00e9 un pr\u00e9stamo do \u00e1rabe ('). Jean-Paul Savignac suxeriu que a palabra latina proced\u00eda dun precursor exipcio do copto (') ou da s\u00faa forma en feminino, mais segundo John Huehnergard \"a fonte [...] era claramente non exipcia en si mesma, onde non se atestigua ningunha forma an\u00e1loga\".\nTaxonom\u00eda e evoluci\u00f3n.\nO gato pertence \u00e1 familia dos f\u00e9lidos, unha familia de mam\u00edferos de r\u00e1pida evoulci\u00f3n que comparte un devanceiro com\u00fan de hai entre 10 e 15 mill\u00f3ns de anos e incl\u00fae os le\u00f3ns, os tigres e os pumas entre outros. Dentro desta familia, o gato (\"Felis silvestris catus\") forma parte do x\u00e9nero \"Felis\", que \u00e9 un grupo de pequenos felinos composto por unhas sete especies (dependendo do esquema de clasificaci\u00f3n que se te\u00f1a en conta). Os membros deste x\u00e9nero at\u00f3panse en t\u00f3dalas rexi\u00f3ns do mundo e incl\u00faen o \"Felis chaus\" no sueste asi\u00e1tico, o \"F. silvestris silvestris\" europeo , o \"F. s. lybica\" africano, o \"F. bieti\" chin\u00e9s e o \"F. margarita\" de Arabia entre outros.\nO gato dom\u00e9stico ter\u00eda evolucionado do \"Felis silvestris lybica\", que abarca un rango de grandes porci\u00f3ns do Oriente Medio en direcci\u00f3n oeste cara \u00e1 costa atl\u00e1ntica de \u00c1frica. Hai entre uns 70000 e 100000 anos, este animal dar\u00eda lugar \u00e1 li\u00f1axe xen\u00e9tica que eventualmente produciu os gatos domesticados, diverxendo do gato salvaxe \u00f3 redor do ano 8000 a. C. no Oriente Medio.\nLinneo clasificou inicialmente \u00f3s gatos como \"Felis catus\" na s\u00faa 10\u00aa edici\u00f3n de \"Systema Naturae\" publicada en 1758. Debido \u00e1 filoxen\u00e9tica moderna, os gatos dom\u00e9sticos adoitan considerarse outra subespecie do gato salvaxe, \"F. silvestris\". Isto deu como resultado unha mestura no uso dos termos, xa que o gato dom\u00e9stico pode denominarse polo seu nome de subespecie, \"Felis silvestris catus\". Os gatos salvaxes tam\u00e9n recibiron en ocasi\u00f3ns a clasificaci\u00f3n de varias subespecies de \"F. catus\", mais no ano 2003 a Comisi\u00f3n Internacional de Nomenclatura Zool\u00f3xica fixou o nome para os gatos salvaxes como \"F. silvestris\". O nome cient\u00edfico m\u00e1is com\u00fan en uso para o gato dom\u00e9stico \u00e9 \"F. catus\". En ocasi\u00f3ns tam\u00e9n se denominaron \"Felis domesticus\" seguindo a proposta do naturalista alem\u00e1n J. C. P. Erxleben en 1777, mais estes non son nomes taxon\u00f3micos v\u00e1lidos e s\u00f3 se empregaron en contadas ocasi\u00f3ns na literatura cient\u00edfica.\nEn comparaci\u00f3n cos cans, os gatos non sufriron cambios maiores durante o seu proceso de domesticaci\u00f3n, xa que as formas e o comportamento do gato dom\u00e9stico non son radicalmente diferentes \u00e1s dos gatos bravos, e os gatos dom\u00e9sticos son perfectamente capaces de sobrevivir en liberdade na natureza. \u00c9 com\u00fan que gatos dom\u00e9sticos completamente domesticados se cruzen con poboaci\u00f3ns silvestres de \"F. catus\", producindo h\u00edbridos como o gato de Kellas. Esta limitada evoluci\u00f3n durante a domesticaci\u00f3n significa que a hibridaci\u00f3n pode darse con moitos outros f\u00e9lidos, sendo notable no caso do \"Prionailurus bengalensis\" asi\u00e1tico. Hai varios comportamentos naturais e caracter\u00edsticas dos gatos bravos que os predispuxeron para a s\u00faa domesticaci\u00f3n como mascotas. Entre estas caracter\u00edsticas est\u00e1 o seu pequeno tama\u00f1o, a s\u00faa natureza social, a s\u00faa linguaxe corporal obvia, o gusto polo xogo e a s\u00faa relativa alta intelixencia.\nOs gatos mante\u00f1en unha relaci\u00f3n ben mutualista ou comensal cos humanos. Existen d\u00faas teor\u00edas principais sobre a domesticaci\u00f3n dos gatos. Nunha delas ind\u00edcase que as persoas domesticaron \u00f3s gatos deliberadamente mediante un proceso de selecci\u00f3n artificial por seren \u00fatiles predadores de alima\u00f1as. Esta teor\u00eda foi criticada por improbable, xa que a recompensa por un esforzo tal ser\u00eda moi pequena. Os gatos xeralmente non seguen instruci\u00f3ns, e malia que comen roedores, outras especies coma os fur\u00f3ns ou os cans Terrier poden ser mellores para controlar este tipo de pragas. A teor\u00eda alternativa indica que a xente simplemente toleraba os gatos, e que estes diverxeron gradualmente dos seus parentes salvaxes mediante un proceso de selecci\u00f3n natural, adapt\u00e1ndose \u00e1 cazar as alima\u00f1as atopadas preto dos humanos nas aldeas e vilas.\nBiolox\u00eda.\nAnatom\u00eda.\nOs gatos dom\u00e9sticos te\u00f1en un tama\u00f1o semellante \u00f3 doutros membros do x\u00e9nero \"Felis\", pesando habitualmente entre uns 4 e 5 kg. Algunhas razas coma o Maine Coon poden exceder en ocasi\u00f3ns os 11\u00a0kg de peso. Pola contra, tam\u00e9n existen rexistros da existencia de exemplares de gatos dom\u00e9sticos moi pequenos, de menos de 2\u00a0kg de peso. Adoitan medir unha media de entre 23 e 25 cm de altura e uns 46\u00a0cm de lonxitude de cabeza e corpo, sendo os machos habitualmente m\u00e1is longos que as femias, con colas que miden de media uns 30\u00a0cm de largo.\nOs gatos pos\u00faen sete v\u00e9rtebras cervicais, da mesma forma que a maior\u00eda de mam\u00edferos. Te\u00f1en 13 v\u00e9rtebras tor\u00e1cicas, sete v\u00e9rtebras lumbares, tres v\u00e9rtebras do sacro e un n\u00famero variable de v\u00e9rtebras caudais na s\u00faa cola. Este n\u00famero de v\u00e9rtebras lumbares e tor\u00e1cicas son as que lle outorgan \u00f3s gatos a s\u00faa mobilidade espi\u00f1al e flexibilidade. Unidas \u00f3 espi\u00f1azo te\u00f1en 13 costelas, os ombros e a pelve. A diferenza dos brazos humanos, as extremidades superiores dos gatos \u00fanense \u00f3s ombros por medio de clav\u00edculas flotantes libres, que lles permiten pasar o seu corpo por calquera espazo no que lles caiba a cabeza.\nO cranio dos gatos \u00e9 infrecuente entre os mam\u00edferos por ter unhas \u00f3rbitas de gran tama\u00f1o e unha forte mand\u00edbula especializada. Na mand\u00edbula os gatos pos\u00faen dentes adaptados para matar as s\u00faas presas e desgarrar carne. Cando conseguen cazar unha presa, os gatos d\u00e1nlle unha mordedura letal no pescozo cos seus dous cairos, insert\u00e1ndoos entre as v\u00e9rtebras da presa e cort\u00e1ndolle a medula espi\u00f1al, o que lles provoca unha par\u00e1lise irreversible e a morte. Comparados con outros felinos, os gatos dom\u00e9sticos te\u00f1en os caninos moi preto o un do outro, sendo isto unha adaptaci\u00f3n \u00e1 s\u00faa presa preferida de pequenos roedores con pequenas v\u00e9rtebras. O premolar e o primeiro molar compo\u00f1en o par carniceiro en cada lado da boca, encargados de rillar de forma eficiente a carne en anacos, como se fosen unhas tesoiras. Estes dentes resultan vitais na s\u00faa alimentaci\u00f3n, xa que os pequenos molares dos gatos fan que estes sexan practicamente incapaces de mastigar. Malia que os gatos adoitan ter unha mellor dentadura que a maior\u00eda dos humanos, cun menor decaemento xeral por mor dunha capa protectora de esmalte m\u00e1is grosa, unha saliva menos destrutiva, menos retenci\u00f3n de part\u00edculas de comida entre os dentes e unha dieta na s\u00faa maior\u00eda libre de azucres, est\u00e1n non obstante suxeitos \u00e1s perdas ocasionais de dentes e a infecci\u00f3ns.\nOs gatos son dixit\u00edgrados, cami\u00f1an directamente sobre as s\u00faas dedas, mentres que os \u00f3sos dos seus p\u00e9s compo\u00f1en a parte inferior da perna visible. Son capaces de cami\u00f1ar con gran precisi\u00f3n, e \u00f3 igual que t\u00f3dolos felinos pousan cada pata traseira directamente no mesmo lugar onde pousan a pata dianteira correspondente, minimizando o ru\u00eddo e pegadas visibles que producen. Isto tam\u00e9n lles proporciona un agarre m\u00e1is seguro para as s\u00faas patas traseiras cando atravesan terreos dif\u00edciles. A diferenza da maior\u00eda dos mam\u00edferos, o andar dos gatos e r\u00edtmico, movendo as d\u00faas patas dun costado antes que as patas do outro. Comparten esta caracter\u00edstica cos camelos e coas xirafas. Cando aceleran o paso ata un ritmo de trote, o seu andar cambia a un \"diagonal\", semellante \u00f3 da maior\u00eda de mam\u00edferos e outros animais terrestres coma os lagartos, no que as patas traseiras e dianteiras diagonalmente opostas se moven de forma simult\u00e1nea.\nComo case t\u00f3dolos f\u00e9lidos, os gatos pos\u00faen poutas protr\u00e1ctiles e retr\u00e1ctiles. Na s\u00faa posici\u00f3n relaxada as garras quedan gardadas entre a pelaxe e a pel \u00f3 redor das dedas das s\u00faas patas. Isto man\u00e9n as unllas afiadas \u00f3 previr que entren en contacto co chan, e perm\u00edtenlles asexar \u00e1s presas de forma silenciosa. As garras das patas dianteiras adoitan ser m\u00e1is afiadas que as das patas traseiras. Os gatos poden estender as garras de forma voluntaria, habitualmente en defensa propia, para escalar, cando amasan ou cando precisan dunha tracci\u00f3n extra en superficies brandas. A maior\u00eda dos gatos pos\u00faen cinco garras nas patas dianteiras, e catro nas traseiras. A quinta garra dianteira \u00e9 proximal en relaci\u00f3n \u00f3 resto. Tam\u00e9n pos\u00faen unha protusi\u00f3n que se asemella a unha sexta deda. Estas xemas carpais na parte interior dos pulsos das patas dianteiras, presentes tam\u00e9n nas gadoupas doutros grandes felinos e dos cans, non te\u00f1en unha funci\u00f3n no cami\u00f1ar normal, mais s\u00e9rvenlles como axuda para non esvarar cando saltan. Algunhas razas de gatos son propensas \u00e1 polidactilia, algo particularmente com\u00fan na costa nordeste de Norteam\u00e9rica.\nFisiolox\u00eda.\nA fisiolox\u00eda dos gatos asem\u00e9llase \u00e1 do resto de animais carn\u00edvoros, mais con varias caracter\u00edsticas pouco frecuentes que se atrib\u00faen \u00e1 s\u00faa ascendencia de especies nativas dos desertos. Os gatos son capaces de tolerar temperaturas relativamente altas. Mentres que os humanos adoitan comezar a sentir incomodidade cando a s\u00faa temperatura superficial na s\u00faa pel supera \u00f3s 38\u00a0\u00b0C, os gatos non amosan incomodidade ata que a s\u00faa pel acada uns 52\u00a0\u00b0C, e son capaces de tolerar temperaturas de ata 56\u00a0\u00b0C se te\u00f1en acceso a auga. Os valores fisiol\u00f3xicos normais dos gatos son uns 38,6\u00a0\u00b0C de temperatura corporal, un ritmo card\u00edaco de entre 120 e 140 latidos por minuto, e un ritmo respiratorio de entre 16 e 40 respiraci\u00f3ns por minuto.\nOs gatos conservan calor reducindo o fluxo de sangue cara a s\u00faa pel e perden calor por evaporaci\u00f3n a trav\u00e9s da s\u00faa boca. Os gatos pos\u00faen unha capacidade m\u00ednima de suar, con gl\u00e1ndulas localizadas principalmente nas dedas das patas, e s\u00f3 arfan para aliviar a calor a temperaturas moi altas. A temperatura corporal dun gato non var\u00eda durante o d\u00eda, o que forma parte da falta xeral de ritmos circadianos dos gatos e reflicte a s\u00faa tendencia de estar activos tanto polo d\u00eda como pola noite. As feces de gato son comparativamente secas e os seus ouri\u00f1os presentan unha alta concentraci\u00f3n, \u00e1mbalas d\u00faas adaptaci\u00f3ns que lles permiten reter unha alta cantidade de auga corporal. Os seus riles son moi eficientes, e poden sobrevivir nunha dieta consistente s\u00f3 de carne, sen auga adicional, e poden incluso rehidratarse bebendo auga mari\u00f1a. Malia que os gatos dom\u00e9sticos saben nadar, son xeralmente reticentes a entrar na auga xa que isto esg\u00f3taos con rapidez.\nSentidos.\nOs gatos pos\u00faen unha excelente visi\u00f3n nocturna e son capaces de ver a un sexto do nivel de luz que require a visi\u00f3n humana. Isto d\u00e9bese en parte a que pos\u00faen un tapetum lucidum nos seus ollos, o cal reflicte a luz que atravesa a retina de volta \u00f3 propio ollo, aumentanto a s\u00faa sensibilidade \u00e1 luz t\u00e9nue. A diferenza doutros felinos maiores como por exemplo os tigres, os gatos pos\u00faen pupilas en forma de fendidura vertical, capaces de enfocar baixo condici\u00f3ns de luz brillante sen sufrir aberraci\u00f3n crom\u00e1tica. A baixos niveis de luz, as pupilas dos gatos exp\u00e1ndense ata cubrir a maior\u00eda da superficie dos seus ollos. Por\u00e9n, os gatos dom\u00e9sticos te\u00f1en unha pobre percepci\u00f3n da cor, e s\u00f3 pos\u00faen dous tipos de conos, optimizados para a sensibilidade \u00f3 azul e \u00f3 verde amarelado, o que lles deixa cunha capacidade limitada para distinguir entre o vermello e o verde.\nOs gatos te\u00f1en un excelente sentido do o\u00eddo e poden detectar un amplo rango de frecuencias. Poden oir sons m\u00e1is agudos que os cans e os humanos, sendo capaces de detectar frecuencias dende os 55\u00a0Hz ata os 79\u00a0000\u00a0Hz, nun rango de 10,5\u00a0oitavas, sendo m\u00e1is efectivo no rango de entre 500\u00a0Hz e 32\u00a0kHz. Os gatos poden o\u00edr ultras\u00f3ns, algo que lles axuda na detecci\u00f3n e caza de roedores que emiten este tipo de sons. Estas capacidades auditivas vense aumentadas polas s\u00faas grandes orellas exteriores m\u00f3biles, que amplifican os sons e ax\u00fadanlles a detectar a direcci\u00f3n da que proceden os mesmos.\nO sentido do olfacto dos gatos \u00e9 agudo, en parte polo seu desenvolvido bulbo olfactivo e unha gran superficie de mucosa olfactiva. Son sensibles a feromonas como o 3-mercapto-3-metil-1-butanol, que utilizan para comunicarse por medio dos seus ouri\u00f1os e gl\u00e1ndulas odor\u00edferas. Entre o 70% e o 80% dos gatos son tam\u00e9n mois sensibles a determinadas plantas que conte\u00f1en nepetalactona, especialmente \u00e1 herba gateira, xa que son capaces de detectar esta substancia en proporci\u00f3ns de menos dunha parte por mil mill\u00f3ns. Outras plantas tam\u00e9n producen este tipo de respostas nos gatos, como por exemplo a \"Actinidia polygama\" e a \"Valeriana officinalis\".\nOs gatos pos\u00faen relativamente poucas papilas gustativas en comparaci\u00f3n cos humanos, \u00f3 redor dunhas 470 en comparaci\u00f3n das 9\u00a0000 da lingua humana. Os gatos dom\u00e9sticos e os bravos comparten unha mutaci\u00f3n xen\u00e9tica que lles impde que as s\u00faas papilas gustativas para o doce se unan a mol\u00e9culas azucradas, o que lles impide detectar este sabor. Pola contra, as s\u00faas papilas son sensibles \u00f3s \u00e1cidos, \u00f3s amino\u00e1cidos presentes nas prote\u00ednas e \u00f3s sabores amargos. \u00d3 igual que outros animais, pos\u00faen un \u00f3rgano de Jacobson na boca que usan no proceso de comportamento co\u00f1ecido como reflexo de Flehmen, que lles permite detectar certos aromas. Ademais, os gatos te\u00f1en unha preferencia de temperatura distinctiva para a s\u00faa comida, preferindo a comida a uns de temperatura, asemell\u00e1ndose \u00e1 temperatura dunha presa recentemente cazada, e rexeitando de forma rutineira a comida fr\u00eda ou refrixerada.\nOs gatos pos\u00faen ducias de vibrisas, especialmente na s\u00faa cara. Estas ax\u00fadanlle na navigaci\u00f3n e na obtenci\u00f3n de sensaci\u00f3ns, e forn\u00e9cenlles informaci\u00f3n sobre a anchura de buracos e da localizaci\u00f3n de obxectos na escuridade, tanto \u00f3 tocar estes obxectos directamente como sentindo correntes de aire. Tam\u00e9n pos\u00faen reflexos corneais para protexer os seus ollos. Cando caen dende lugares altos, entre os 90 cm e os 3 metros de altura, os gatos poden xirar o seu corpo de forma reflexa e endereitarse grazas \u00f3 seu agudo sentido do equilibrio e a s\u00faa flexibilidade, o que se co\u00f1ece domo reflexo de endereitamento dos gatos. Os gatos sen cola (como moitos esp\u00e9cimes das razas manx e cymric) tam\u00e9n pos\u00faen esta capacidade, xa que os gatos utilizan principalmente o movemento das pernas e a conservaci\u00f3n do momento angular para aterrar desta forma.\nSa\u00fade e xen\u00e9tica.\nA esperanza de vida media dos gatos dom\u00e9sticos foi en aumento dende os anos 1980. A comezos desa d\u00e9cada era duns sete anos,\n aumentando ata os 9,4 anos en 1995 e ata os 15,1 anos en 2018. Existen non obstante rexistros de gatos que viviron ata superar 30 anos de idade, e o gato m\u00e1is lonxevo co\u00f1ecido, Creme Puff, chegou \u00f3s 38 anos de idade. Castrar ou capar \u00f3s gatos incrementa a s\u00faa esperanza de vida. Os gatos machos castrados viven de media o dobre que os non castrados, mentres que as femias castradas viven de media un 62% m\u00e1is que as non castradas. A castraci\u00f3n resulta beneficiosa para a sa\u00fade dos gatos, xa que os machos castrados non poden desenvolver cancro testicular, as femias non desenvolven cancro uterino ou ov\u00e1rico, e \u00e1mbolos dous pasan a ter un menor risco de cancro de mama.\nOs gatos poden verse afectados por unha ampla serie de problemas de sa\u00fade, inclu\u00edndo doenzas infecciosas, parasitos, feridas e doenzas cr\u00f3nicas. Existen vacinas dispo\u00f1ibles para moitas destas doenzas, e os gatos dom\u00e9sticos adoitan recibir tratamentos para eliminar parasitos como por exemplo os vermes e as pulgas. O gato dom\u00e9stico \u00e9 un organismo diploide que pos\u00fae 38 cromosomas e aproximadamente 20\u00a0000 xenes. Identific\u00e1ronse \u00f3 redor de 250 trastornos xen\u00e9ticos nos gatos, moitos deles semellantes \u00f3s erros conx\u00e9nitos no metabolismo dos humanos. O alto nivel de semellanza entre o metabolismo dos mam\u00edferos permite que moitas destas doenzas felinas se diagnostiquen empregando probas xen\u00e9ticas orixinalmente dese\u00f1adas para os humanos, e de forma inversa permite que os gatos sirvan de organismos modelo no estudo de doenzas humanas.\nComportamento.\nOs gatos adoitan estar activos tanto de d\u00eda como de noite, a\u00ednda que tenden a estar m\u00e1is activos polas noites. Estes per\u00edodos de actividade son flexibles e variados, polo que os gatos dom\u00e9sticos poden ser m\u00e1is activos \u00f3 amencer e \u00f3 anoitecer en resposta a unha maior actividade humana nestes momentos do d\u00eda. Malia que os gatos dom\u00e9sticos pasan a maior\u00eda do tempo nos arredores do fogar \u00f3 que pertencen, poden afastarse a varios centos de metros do seu punto central, e establecen territorios que poden variar considerablemente de tama\u00f1o.\nOs gatos conservan enerx\u00eda \u00f3 durmir m\u00e1is que a maior\u00eda doutros animais, sendo isto m\u00e1is pronunciado segundo se fan m\u00e1is vellos. O tempo que pasan durmindo var\u00eda, sendo habitual unha media de entre 13 e 14 horas \u00f3 d\u00eda, a\u00ednda que poden chegar a durmir ata unhas 20 horas \u00f3 d\u00eda. Cando dormen os gatos pasan por curtos per\u00edodos de sono REM, acompa\u00f1ados habitualmente de tics musculares, o que suxire que est\u00e1n a so\u00f1ar durante eses momentos.\nPasan unha cantidade de tempo considerable lamb\u00e9ndose a pelaxe para mantela limpa. A lingua dos gatos pos\u00fae unhas espi\u00f1as orientadas cara a atr\u00e1s duns 500\u00a0\u03bcm de longo, denominadas papilas. Estas conte\u00f1en queratina, o que fai que sexan r\u00edxidas, actuando en forma de peite. Alg\u00fans gatos, en particular os de pelo largo, regurxitan en ocasi\u00f3ns bolas de pelo que se acumula nos seus est\u00f3magos debido a este tipo de aseo.\nSociabilidade.\nO comportamento social dos gatos dom\u00e9sticos \u00e9 variable, e vai dende a individuos solitarios ata colonias de gatos silvestres que se xuntan \u00f3 redor dunha fonte de alimento, baseados en grupos de femias cooperativas. Por\u00e9n, alg\u00fans gatos dom\u00e9sticos mantidos como mascotas presentan unha pobre socializaci\u00f3n. En particular os gatos m\u00e1is vellos poden ser agresivos cara \u00e1 gatos novos recentemente chegados, comportamento co\u00f1ecido como agresi\u00f3n asocial felina.\nMalia que os gatos e os cans adoitan caracterizarse como inimigos naturais, poden vivir xuntos se est\u00e1n correctamente socializados. A vida na proximidade de humanos e outros animais dom\u00e9sticos deu lugar a unha adaptaci\u00f3n social simbi\u00f3tica nos gatos, que poden chegar a expresar un grande afecto cara \u00f3s humanos e outros animais. Etol\u00f3xicamente o dono humano dun gato pode realizar a funci\u00f3n dunha especie de \"infancia estendida\", unha forma de neotenia do comportamento. Os sons agudos que os gatos emiten para pedirlle comida \u00f3s humanos poden simular os choros dun beb\u00e9 humano con fame, algo dif\u00eddil de ignorar para as persoas. Consid\u00e9rase que o feito de restregarse con humanos ou con outros gatos para impregnar o seu olor \u00e9 un medio de uni\u00f3n social para os gatos. Os gatos dom\u00e9sticos usan diversas vocalizaci\u00f3ns para comunicarse, como por exemplo cando mia\u00f1an ou cando gru\u00f1en. A s\u00faa linguaxe corporal, inclu\u00edndo a posici\u00f3n das orellas e da cola ou a relaxaci\u00f3n do corpo, \u00e9 un indicador do seu estado de \u00e1nimo. A cola e as orellas son un mecanismo de sinais sociais particularmente importante nos gatos.\nRelaci\u00f3ns cos humanos.\nXunto cos cans, os gatos son as mascotas m\u00e1is com\u00fans en todo o mundo. Houbo varios intentos de levar a cabo un censo de gatos, tanto por medio de asociaci\u00f3ns nacionais ou internacionais, como o realizado pola Canadian Federation of Humane Societies, coma a trav\u00e9s de Internet. As estimaci\u00f3ns xerais da poboaci\u00f3n global de gatos dom\u00e9sticos var\u00edan amplamente entre os 200 e os 600 mill\u00f3ns.\nAdemais de manterse como mascotas, os gatos tam\u00e9n se usan nas industrias internacionais de peles e coiro para facer sombreiros, abrigos, mantas, xoguetes, zapatos e luvas. Estes usos prohib\u00edronse nos Estados Unidos, Australia e na Uni\u00f3n Europea. Na tradici\u00f3n intelectual occidental, a idea de gatos como obxectos com\u00fans serviu en varias ocasi\u00f3ns para ilustrar problemas da mec\u00e1nica cu\u00e1ntica, como por exemplo na disquisici\u00f3n te\u00f3rica do gato de Schr\u00f6dinger.\nO d\u00eda 8 de agosto cel\u00e9brase o \"D\u00eda Internacional do Gato\", se ben pode celebrarse tam\u00e9n nos d\u00edas 20 de febreiro e 29 de outubro\nMordeduras e transmisi\u00f3n de infecci\u00f3ns.\nOs gatos poden morder \u00f3s humanos cando se senten atacados, durante o xogo ou cando son agresivos, e estas mordeduras poden chegar a dar lugar a complicaci\u00f3ns de sa\u00fade. Unha mordedura de gato difire das mordeduras doutras mascotas xa que os dentes dos gatos son afiados en forma de punta, polo que poden provocar perforaci\u00f3ns profundas, que a pel adoita cubrir rapidamente atrapando microorganismos que poden provocar infecci\u00f3ns.\nOs gatos poden estar infectados ou infestados de virus, bacterias pat\u00f3xenas, fungos, protozoos, artr\u00f3podos ou vermes que poden transmitir doenzas \u00f3s humanos. As probabilidades de que unha persoa enferme depende da idade e do estado inmune da persoa. Aqueles que viven con gatos no seu fogar ou preto deles te\u00f1en unha maior probabilidade de infectarse, mais aqueles que non te\u00f1en gatos como mascotas tam\u00e9n poden infectarse por medio de feces e parasitos procedentes de gatos. Algunhas das infecci\u00f3ns m\u00e1is preocupantes que poden transmitir os gatos son a salmonelose, a doenza por rabu\u00f1adura de gato e a toxoplasmose.\nHistoria e mitolox\u00eda.\nTradicionalmente os historiadores tenderon a crer que o Antigo Exipto foi o sitio onde tivo lugar a domesticaci\u00f3n do gato, debido as representaci\u00f3ns de gatos dom\u00e9sticos en pinturas exipcias de hai uns 3600 anos de antig\u00fcidade. Por\u00e9n, no ano 2004 atopouse nunha tumba neol\u00edtica escavada en Shillourokambos, Chipre, \u00f3sos dun humano e dun gato depositados preto o un do outro. A estimaci\u00f3n sobre a antig\u00fcidade desta tumba indicou que ter\u00eda uns 9500 anos, atrasando no tempo a primeira asociaci\u00f3n co\u00f1ecida entre os humanos e os gatos de forma significativa. Este descubrimento, combinado con estudos xen\u00e9ticos, suxeriu que os gatos probablemente foron domesticados no Oriente Medio, na Crecente F\u00e9rtil coincidindo co desenvolvemento da agricultura, e foron levados dende al\u00ed ata os actuais Chipre e Exipto.\nNo antigo Exipto os gatos eran animais sagrados, e son com\u00fans as representaci\u00f3ns da deusa Bastet en forma de gato, tomando en ocasi\u00f3ns o aspecto guerreiro dunha leoa. Matar gatos estaba completamente prohibido, e segundo o historiador grego Her\u00f3doto, cando un gato pertencente a un fogar falec\u00eda, a familia enteira pasar\u00eda a estar de loito e afeitar\u00edan as cellas. As familias levaban \u00f3s seus gatos mortos \u00e1 cidade sagrada de Bubastis, onde se embalsamaban e soterraban en dep\u00f3sitos sagrados. Os historiadores indican que os gatos foron introducidos en Grecia e no sur de Italia por primeira vez no s\u00e9culo V a. C. polos fenicios. A evidencia m\u00e1is temper\u00e1 da posesi\u00f3n de gatos dom\u00e9sticos por parte dos gregos prov\u00e9n de d\u00faas moedas da Magna Grecia que datan de mediados do s\u00e9culo V a. C., nas que se representa a Iocasto e Falanto, fundadores lendarios de Rhegion e Taras respectivamente, xogando cos seus gatos mascota.\nPor\u00e9n, os gatos eran aparentemente extremadamente raros entre os antigos gregos e os romanos. Her\u00f3doto expresaba o seu asombro dos gatos dom\u00e9sticos en Exipto, xa que anteriormente s\u00f3 ti\u00f1a visto gatos bravos. Incluso en \u00e9pocas posteriores, os fur\u00f3ns eran moito m\u00e1is habituais como mascotas, e consider\u00e1banse os cazadores de roedores ideais no lugar dos gatos. A palabra en grego antigo habitual para \"gato\" era \"ailouros\", que significa \"cousa coa cola ondeante\", malia que esta palabra tam\u00e9n se pod\u00eda aplicar a calquera dos \"varios carn\u00edvoros de longa cola que manti\u00f1an para cazar ratos\". Os gatos case non se mencionan na literatura grega antiga, mais Arist\u00f3teles si afirmou na s\u00faa \"Historia dos animais\" que as \"gatas femias son naturalmente lascivas.\" Posteriormente os gregos levaron a cabo un sincretismo da s\u00faa propia deusa \u00c1rtemis coa deusa exipcia Bastet, adoptando as asociaci\u00f3ns desta \u00faltima cos gatos e adscrib\u00edndoas a \u00c1rtemis. Nas \"Metamorfoses\" de Ovidio, cando os deuses escapan \u00f3 Exipto e toman formas animais, a deusa Diana (equivalente romana de \u00c1rtemis) t\u00f3rnase nun gato.\nOs gatos eventualmente desplazaron \u00f3s fur\u00f3ns como o control de pragas elixido xa que se consideraban m\u00e1is agradables para ter \u00f3 redor do fogar e eran m\u00e1is entusiastas na caza de ratos. Durante a Idade Media, moitas das asociaci\u00f3ns de \u00c1rtemis cos gatos foron implantadas na Virxe Mar\u00eda. Os gatos adoitaban representarse en iconograf\u00eda relixiosa sobre a Anunciaci\u00f3n e sobre a Sagrada Familia, e segundo unha lenda italiana, na mesma noite que Mar\u00eda deu luz a Xes\u00fas, unha gata virxe en Bel\u00e9n deu a luz a un gato. Os gatos dom\u00e9sticos espall\u00e1ronse a gran parte do resto do mundo durante a Era dos descubrimentos, lev\u00e1ndose como gatos de barcos en veleiros para controlar os roedores a bordo e como talism\u00e1ns de boa sorte.\nVarias relixi\u00f3ns antigas cr\u00edan que os gatos son \u00e1nimas exaltadas, compa\u00f1eiros ou gu\u00edas para os humanos, que son omniscientes pero mudos, e polo tanto non poden influenciar as decisi\u00f3ns tomadas polos humanos. No Xap\u00f3n, o gato Maneki Neko \u00e9 un s\u00edmbolo de boa fortuna. Na mitolox\u00eda n\u00f3rdica, Freia, deusa do amor, da beleza e da fertilidade, repres\u00e9ntase montada nun carro tirado por gatos. Nas lendas xud\u00edas, o primeiro gato viv\u00eda no fogar do primeiro home Ad\u00e1n como unha mascota que cazaba ratos. Segundo estas mesmas lendas, o gato era compa\u00f1eiro do primeiro can, mais este \u00faltimo rompeu un xuramento que fixeran ambos, o que deu como resultado a inimizade entre os descendentes destes dous animais. Nas lendas xud\u00edas tam\u00e9n se indica que nin os gatos nin os raposos est\u00e1n representados na auga, mentres que t\u00f3dolos outros animais te\u00f1en unha especie mari\u00f1a que os encarna. Pola s\u00faa banda, malia que no islam non hai especies sagradas, os musulm\u00e1ns veneran \u00f3s gatos. Segundo alg\u00fans escritores occidentais, Mahoma ti\u00f1a un gato favorito, chamado Muezza. Segundo estes, Mahoma amaba tanto \u00f3s gatos que \"prefer\u00eda quedarse sen poder coller o seu manto en lugar de molestar a un gato que estivese durmindo sobre este\". Por\u00e9n, esta historia non ten orixe nos escritores musulm\u00e1s temper\u00e1s, e semella ser unha confusi\u00f3n dunha historia dun santo suf\u00ed posterior, Ahmed ar-Rifa'i, que data de s\u00e9culos despois de Mahoma. Nas illas brit\u00e1nicas vinculados \u00e1 mitolox\u00eda celta hai lendas como a do Cait Sidhe que se mesturan con avistamentos, reais ou non, como os dos gatos de Kellas ou os grandes gatos brit\u00e1nicos.\nSuperstici\u00f3ns.\nUn gran n\u00famero de culturas pos\u00faen superstici\u00f3ns sobre os gatos. Nalgunhas existe a crenza popular de que cruzarse no cami\u00f1o cun gato negro trae mala sorte, e nas culturas europeas \u00e9 habitual atopar a gatos negros como esp\u00edritos familiares das meigas. En Ieper, B\u00e9lxica, conmem\u00f3rase a matanza de gatos en \u00e9poca medieval cunha cabalgata anual co\u00f1ecida como Kattenstoet. Segundo James George Frazer e Norman Davies, existen rexistros tam\u00e9n de que na Francia medieval queim\u00e1banse gatos vivos como superstici\u00f3n e como entretemento:\nUn dos mitos presentes nun gran n\u00famero de culturas \u00e9 que os gatos pos\u00faen m\u00faltiples vidas. En moitos pa\u00edses a crenza indica que te\u00f1en nove vidas, mais en Italia, Alema\u00f1a, Grecia e algunhas rexi\u00f3ns de fala castel\u00e1 dise que te\u00f1en sete vidas, mentres que nas tradici\u00f3ns \u00e1rabes e turcas o n\u00famero de vidas \u00e9 de seis. Este mito atrib\u00faese \u00e1 flexibilidade e axilidade natural que exhiben os gatos \u00e1 hora de escapar de situaci\u00f3ns ameazadoras para a s\u00faa vida. Outro dos factores que alimenta este mito \u00e9 o feito de que a mi\u00fado os gatos que caen aterran cos seus p\u00e9s, usando un reflexo instintivo para xirar os seus corpos. Non obstante e maila este reflexo, os gatos poden resultar igualmente feridos ou falecer a causa dunha ca\u00edda desde grande altitude."}
{"id": "1848", "revid": "98629", "url": "https://gl.wikipedia.org/wiki?curid=1848", "title": "Muller", "text": "Unha muller (do lat\u00edn \"mul\u012der\", \"-\u0113ris\") (), \u00e9 un ser humano de x\u00e9nero feminino. O termo muller adoita estar reservado para unha persoa adulta, sendo o termo rapaza o termo habitual para unha nena ou adolescente. Muller tam\u00e9n remite a distinci\u00f3ns de x\u00e9nero de car\u00e1cter cultural e social que se lle atrib\u00faen as\u00ed como \u00e1s diferenzas sexuais e biol\u00f3xicas da femia na especie humana fronte ao macho. Conta con aspectos f\u00edsicos que a diferencian do var\u00f3n da especie como voz m\u00e1is aguda, cintura m\u00e1is estreita, cadeira m\u00e1is ancha e pelve m\u00e1is ampla, menos pelame corporal, menos masa muscular e m\u00e1is tecido adiposo, mamas m\u00e1is grandes e \u00e9 de menor estatura comparada co var\u00f3n.\nO D\u00eda Internacional da Muller Traballadora cel\u00e9brase o d\u00eda 8 de marzo.\nReproduci\u00f3n, esforzo reprodutivo e demograf\u00eda.\nA muller realizou e realiza o esforzo ou traballo reprodutivo que permite a supervivencia de individuos e sociedades. Ao longo da historia e ata datas recentes, co obxecto de garantir a supervivencia social e nun contexto de alt\u00edsima mortalidade (tanto na taxa bruta de mortalidade como na mortalidade infantil), foi necesario manter unha moi alta natalidade (tanto na taxa bruta de natalidade como na taxa de fecundidade) para garantir unha substituci\u00f3n suficiente das poboaci\u00f3ns.\nA mellora na alimentaci\u00f3n, a xeneralizaci\u00f3n da hixiene, a sanidade e a difusi\u00f3n de medicamentos foron decisivos para o forte crecemento da poboaci\u00f3n mundial que pasou dos case 1.000 mill\u00f3ns no ano 1800 a m\u00e1is de 6.000 mill\u00f3ns no ano 2000 e os 7.000 mill\u00f3ns a finais do 2011.\nA necesidade dunha alta reproduci\u00f3n deixou de ser un dos tradicionais problemas das sociedades -e por suposto do mundo no seu conxunto- para chegar a converterse, para alg\u00fans autores de corte neomalthusiano, nun novo problema, a superpoboaci\u00f3n.\nA reduci\u00f3n da taxa bruta de mortalidade \u00e9 caracter\u00edstica da denominada transici\u00f3n demogr\u00e1fica as\u00ed como dunha forte reduci\u00f3n das taxa de natalidade \u00e9 caracter\u00edstica da segunda transici\u00f3n demogr\u00e1fica xunto con cambios sociol\u00f3xicos que afectan basicamente ao papel tradicional da muller.\nOs avances e difusi\u00f3n dos m\u00e9todos anticonceptivos xunto coa reduci\u00f3n da presi\u00f3n social sobre a muller para manter a poboaci\u00f3n -ao alcanzarse unha alta supervivencia das poboaci\u00f3ns- permiten que se produza o que alg\u00fans autores como John MacInnes e Julio P\u00e9rez D\u00edaz denominan revoluci\u00f3n reprodutiva. O esforzo reprodutivo red\u00facese, a supervivencia dos individuos -a baixa mortalidade- permite ent\u00f3n reducir substancialmente o n\u00famero de fillos. Nas sociedades modernas d\u00e1se unha alta eficiencia reprodutiva que libera \u00e1 muller de boa parte do traballo que desenvolv\u00eda tradicionalmente e perm\u00edtea incorporarse ao mercado de traballo modific\u00e1ndose substancialmente as relaci\u00f3ns sociais antes establecidas e advert\u00edndose cambios substanciais: declive do traballo reprodutivo (fundamentalmente na muller), derrubamento do patriarcado, privatizaci\u00f3n da sexualidade e reduci\u00f3n do control social sobre a sexualidade; desaparici\u00f3n da punibilidade das relaci\u00f3ns sexuais non reprodutivas; alto control sobre a procreaci\u00f3n co uso de m\u00e9todos anticonceptivos e apoio interxeracional moi amplo a fillos e netos, reforzamento dos lazos familiares profundos; aumento dos anos vividos ou madurez de masas; centralidade da familia e reforzamento dos lazos e importancia da mesma.\nEvoluci\u00f3n hist\u00f3rica, cultura, antropolox\u00eda e historia cultural.\nPrehistoria.\nA\u00ednda que existe gran diversidade, dependendo do tipo de sociedade -matriarcado, patriarcado, cazadores recolectores, agr\u00edcola, etc- e da filiaci\u00f3n, pode dicirse que desde a prehistoria, as mulleres, como os var\u00f3ns, asumiron un papel cultural particular normalmente diferenciado. En sociedades de caza e recolecci\u00f3n, as mulleres case sempre eran as que recoll\u00edan os produtos vexetais, mentres que os var\u00f3ns fornec\u00edan a carne mediante a caza de animais. Por mor do seu co\u00f1ecemento profundo da flora, a maior parte dos antrop\u00f3logos cren que foron as mulleres quen conduciron as sociedades antigas cara ao Neol\u00edtico e convert\u00e9ronse nas primeiras agricultoras. De feito, os datos de moitas sociedades recolectoras modernas mostraron que a maior parte das calor\u00edas inxeridas prove\u00f1en da recolecci\u00f3n realizada polas mulleres.\nAntig\u00fcidade e Idade Media no Mediterr\u00e1neo e Europa.\nNa antig\u00fcidade cl\u00e1sica, tanto gregos como romanos documentaron amplamente que moitos outros pobos mediterr\u00e1neos e europeos de feito non eran patriarcados. En moitos pobos exist\u00eda unha organizaci\u00f3n matrilineal, isto est\u00e1 documentado en varias sociedades protohist\u00f3ricas de Europa. Existen abundantes elementos para pensar que orixinalmente entre os lidios, etruscos, \u00e1stures, minoicos e alg\u00fans pobos xermanos as mulleres ti\u00f1an un papel moito m\u00e1is preponderante que na sociedade grega e romana. Igualmente na antiga Persia as mulleres ti\u00f1an un papel social m\u00e1is preponderante que as mulleres romanas. A situaci\u00f3n noutras partes do planeta est\u00e1 menos clara.\nNa Idade Media, os autores masculinos, pertencentes a unha estirpe, relixiosos, tratadistas laicos e sobre todo, predicadores, falaron das condici\u00f3ns e condutas que lles esixen \u00e1s nenas, \u00e1s xoves e \u00e1s maiores. A conduta feminina foi pautada para cada momento e situaci\u00f3n da vida. Case sempre a idade corresponde a un estado civil e a unha funci\u00f3n de acordo con ela. Tal \u00e9 as\u00ed que a muller represent\u00e1base na imaxe da noiva, a prometida, a casada, a vi\u00fava, \u00e9 dicir, sempre ligada inexorablemente a un var\u00f3n que deb\u00eda responsabilizarse dela e da s\u00faa conduta. O papel m\u00e1is importante atribu\u00eddo \u00e1 muller era o de esposa e nai.\nIdade moderna e contempor\u00e1nea en Europa.\nNa historia recente, os roles das mulleres cambiaron enormemente. As funci\u00f3ns sociais tradicionais das mulleres da clase media consist\u00edan nas tarefas dom\u00e9sticas, acentuando o coidado de nenos, e non adoitaban acceder a un posto de traballo remunerado. Para as mulleres m\u00e1is pobres, sobre todo entre as clases obreiras, esta situaci\u00f3n era \u00e1s veces un obxectivo, xa que a necesidade econ\u00f3mica obrigounas durante moito tempo a buscar un emprego f\u00f3ra de casa, a\u00ednda que as ocupaci\u00f3ns en que se empregaban tradicionalmente as mulleres de clase obreira eran inferiores en prestixio e salario que aquelas que levaban a cabo os homes. Eventualmente, o liberar \u00e1s mulleres da necesidade dun traballo remunerado converteuse nun sinal de riqueza e prestixio familiar, mentres que a presenza de mulleres traballadoras nunha casa denotaba a unha familia de clase inferior.\nNo s\u00e9culo XIX ocorre unha transformaci\u00f3n nos \u00e1mbitos social, pol\u00edtico e econ\u00f3mico. Nesta etapa mobiliz\u00e1ronse mulleres feministas en pos da igualdade de x\u00e9nero. As mulleres en pa\u00edses de primeiro mundo, recibiron liberdade no sentido de expresi\u00f3n ata poder ser parte do mundo laboral. En 1979, aprobouse a eliminaci\u00f3n de todas as formas de discriminaci\u00f3n contra a muller. Este evento, aprobado pola Asemblea de Naci\u00f3ns Unidas, foi un logro para as mulleres quen loitou polos seus dereitos na sociedade. A muller a trav\u00e9s da historia tivo que combater moitos problemas. Cos s\u00e9culos os dereitos, roles e estereotipos das mulleres evolucionaron; desde a Idade Media ata o s\u00e9culo XXI. Os dereitos humanos da muller, define a discriminaci\u00f3n contra a muller como \"toda distinci\u00f3n, exclusi\u00f3n ou restrici\u00f3n baseada no sexo.\nOutras rexi\u00f3ns.\nAs mulleres nativas e africanas, consider\u00e1banse mulleres guerreiras e axudantes no per\u00edodo de conquista. Os conquistadores espa\u00f1ois enfront\u00e1banse a estas mulleres poderosas durante as s\u00faas invasi\u00f3ns. Non retroced\u00edan ao momento de batallar aos europeos contra as s\u00faas armas. Ao contrario, a estratexia dos europeos foi utilizar \u00e1s mulleres espa\u00f1olas para controlar as sociedades nativas e \u00e1 mesma vez empezar a transmisi\u00f3n cultural. O pensar era que os homes guerreiros non \u00edan rebelarse estando mulleres e nenos presentes. \nUn descubrimento importante da antropolox\u00eda moderna foi que f\u00f3ra de Europa as sociedades non sempre eran patriarcais. As\u00ed os antrop\u00f3logos descubriron durante o s\u00e9culo XIX e XX, centenares de sociedades matrilineais nas que as mulleres ti\u00f1an un papel moito m\u00e1is destacado, que o das mulleres de Europa e as s\u00faas colonias en Am\u00e9rica. De feito un n\u00famero significativo das sociedades humanas poder\u00edan ser matrilineais e non patrilineais como a maior parte de sociedades hist\u00f3ricas europeas. Unha an\u00e1lise contida no \"Ethnographic Atlas\" (1967) de George Peter Murdock sobre 752 sociedades historicamente documentadas deu os seguintes datos:\nNos datos de Murdock, obs\u00e9rvase que algo m\u00e1is dunha quinta parte das sociedades te\u00f1en un r\u00e9xime de filiaci\u00f3n matrilineal, no que os individuos reciben o nome familiar, a herdanza e o prestixio da s\u00faa rama materna. De acordo con centenares de descrici\u00f3ns antropol\u00f3xicas, queda claro que, en xeral, nas sociedades matrilineais as mulleres te\u00f1en un status social m\u00e1is alto que en sociedades patrilineais. A\u00ednda que non pode dicirse que as sociedades matrilineais sexan matriarcados, xa que a\u00ednda que a maior parte do poder econ\u00f3mico e familiar est\u00e1 en mans das mulleres, nestas sociedades matrilineais moitas das m\u00e1is altas responsabilidades pol\u00edticas e lexislativas est\u00e1n nas mans de ambos os sexos.\nFeminismo.\nO movemento feminista \u00e9 en parte unha loita polo reco\u00f1ecemento de igualdade de oportunidades cos homes, e para a igualdade de dereitos independentemente do sexo. As dificultades para obter este reco\u00f1ecemento deb\u00e9ronse a factores hist\u00f3ricos combinados cos costumes e tradici\u00f3ns sociais. Actualmente, grazas aos cambios econ\u00f3micos, o apoio do poder econ\u00f3mico e os esforzos do movemento feminista de fai d\u00e9cadas e outros movementos de dereitos humanos, na maior parte das sociedades industrializadas as mulleres te\u00f1en acceso a carreiras e traballos, m\u00e1is al\u00f3 da atenci\u00f3n das tarefas dom\u00e9sticas ou de ama de casa. En moitas sociedades modernas as mulleres te\u00f1en plena igualdade xur\u00eddica tanto no \u00e1mbito laboral como no familiar, podendo ser cabezas de familia, deter altos cargos tanto en pol\u00edtica como en grandes empresas. As\u00ed que se poder\u00eda dicir que as condici\u00f3ns das mulleres melloraron.\nAlgunhas correntes feministas cambian constantemente o significado da palabra muller, entend\u00e9ndose que a categor\u00eda muller esta estreitamente vinculada \u00e1 expresi\u00f3n de xenitalidade, polo que frecuentemente presuponse que muller \u00e9 aquela cuxa expresi\u00f3n gon\u00e1dica \u00e9 igual a XX. Esta articulaci\u00f3n discursiva sop\u00f3rtase sobre fundamentos biol\u00f3xicos e esencialistas. A naturalizaci\u00f3n do concepto impide o seu cuestionamento, dogmatiz\u00e1ndoo. Con todo, desde diferentes correntes feministas, isto foi criticado. O rol sexual e o exercicio da sexualidade son en si mesmo, construci\u00f3ns socioculturais motivadas por un mecanismo de control social, e dunha reproduci\u00f3n das estruturas de poder. Ademais, a categor\u00eda muller conceptual\u00edzase en tanto que \u00e9 oposta \u00e1 categor\u00eda home, formando as\u00ed un binomio, mutuamente exclu\u00ednte, a partir do cal se articula a distinci\u00f3n de sexo (feminino - masculino, respectivamente). Nesta situaci\u00f3n existe opresi\u00f3n social cando as persoas non reproducen os esquemas preestablecidos de acordo co esperado, limitando a diversidade sexual, omitindo e deixando a marxe situaci\u00f3ns tales como a transexualidade e a intersexualidade.\nSufraxio feminino.\nO sufraxio feminino foi garantido e revogado, varias veces en varios pa\u00edses do mundo. En moitos pa\u00edses, o sufraxio feminino garantiuse antes que o sufraxio universal; as\u00ed, unha vez concedido este, as mulleres e homes de certas razas, a\u00ednda se lles segu\u00eda negando o dereito para votar.\nO primeiro sufraxio feminino (coas mesmas caracter\u00edsticas propias que o masculino) garantiuse en Nova Jersey en 1776, a\u00ednda que rescindiu en 1807. Varios pa\u00edses e estados garantiron un sufraxio feminino restrinxido na segunda metade do s\u00e9culo XIX, comezando por Australia do Sur en 1861. O primeiro sufraxio feminino sen restrinxir, no que a dereito a votar se refire (xa que \u00e1s mulleres non se lles permit\u00eda presentarse a elecci\u00f3ns), garantiuse en Nova Zelandia en 1893.\nOs dereitos legais das mulleres na historia.\nAo longo da historia, na maior\u00eda das culturas, as mulleres foron sometidas a estruturas patriarcais que lles negaron os dereitos humanos m\u00e1is fundamentais.\nAs leis antigas e os sistemas tradicionais, como o cristianismo e o islamismo, antecedentes dos sistemas modernos, provocaron a dependencia da muller, de forma an\u00e1loga \u00e1 escravitude, \u00e1 explotaci\u00f3n das clases desfavorecidas e \u00e1 man de obra.\nUnha das raz\u00f3ns poder\u00eda ser o fortalecemento e sostemento do poder e da actividade econ\u00f3mica e de igual forma evid\u00e9nciase que os que resultan sometidos son vistos, polos explotadores, como seres inferiores, inmaturos, infant\u00eds, malvados ou depravados.\nOs inicios infrutuosos dos dereitos da muller - Revoluci\u00f3n francesa de 1789.\nA declaraci\u00f3n dos dereitos da muller e da cidad\u00e1 foi un texto redactado en 1791 por Olympe de Gouges parafraseando a declaraci\u00f3n dos dereitos do home e do cidad\u00e1n do 26 de agosto de 1789, o texto fundamental da revoluci\u00f3n francesa. \u00c9 un dos primeiros documentos hist\u00f3ricos que prop\u00f3n a emancipaci\u00f3n feminina no sentido da igualdade de dereitos ou a equiparaci\u00f3n xur\u00eddica e legal das mulleres en relaci\u00f3n aos homes.\nA muller e a lei.\nNalg\u00fans pa\u00edses a muller tardou moitos s\u00e9culos en conseguir igualdade, a\u00ednda que s\u00f3 sexa te\u00f3rica, ante a lei. E a\u00ednda cando a lei fale de igualdade, adoita haber un gran abismo entre a teor\u00eda e a pr\u00e1ctica.\nA publicaci\u00f3n das Naci\u00f3ns Unidas titulada \"The World\u2019s Women\u20141970-1990\" di: \"Esta brecha [na pol\u00edtica gobernamental] quedou recollida en gran parte nas leis que negan \u00e1 muller a igualdade co home no que respecta aos seus dereitos de tenencia de terras, solicitude de pr\u00e9stamos e firma de contratos\". Unha muller de Uganda declarou: \"Seguimos sendo cidad\u00e1s de segunda clase... ou de terceira clase m\u00e1is ben, pois os nosos fillos homes van diante noso. Ata os burros e os tractores reciben \u00e1s veces mellor trato\".\nO libro\" Men and Women\", editado por Time-Life, di: \"En 1920, a d\u00e9cimo novena emenda da Constituci\u00f3n dos Estados Unidos garantiu \u00e1s mulleres o dereito ao voto, moito despois que en bastantes pa\u00edses europeos. Pero no Reino Unido non se lles concedeu ese privilexio ata o ano 1928 ...\". Como protesta pola inxustiza pol\u00edtica \u00e1 que se somet\u00eda \u00e1s mulleres, Emily Wilding Davison, sufraxista brit\u00e1nica, botouse diante do cabalo do rei no derby de 1913, e perdeu a vida. Converteuse nunha m\u00e1rtir na causa da igualdade dos dereitos para a muller.\nO propio feito de que en datas tan tard\u00edas como o ano 1990 o senado dos Estados Unidos promulgase o decreto Violence Against Women Act, indica que as lexislaturas dominadas polo home foron lentas \u00e1 hora de responder as necesidades da muller.\nFactores biol\u00f3xicos.\nEn termos biol\u00f3xicos, os \u00f3rganos sexuais femininos forman o aparello reprodutor, mentres que as caracter\u00edsticas sexuais secundarias te\u00f1en como funci\u00f3n a atracci\u00f3n dun home ou a alimentaci\u00f3n dos beb\u00e9s.\nA\u00ednda que nazan menos mulleres que homes (a proporci\u00f3n est\u00e1 ao redor de 1:1.05), hai m\u00e1is mulleres entre a poboaci\u00f3n adulta (sobre un 1.04:1). As mulleres te\u00f1en un \u00edndice de mortalidade inferior que os homes, a\u00ednda no \u00fatero, e viven unha media de cinco anos m\u00e1is debido a unha combinaci\u00f3n de factores: a xen\u00e9tica, a sociolox\u00eda, a sa\u00fade, a presenza do estr\u00f3xeno (a hormona feminina), e o efecto de altos niveis de andr\u00f3xenos nos homes. No ano 2001, da poboaci\u00f3n total, hab\u00eda 101.3 homes por cada 100 mulleres.\nCo inicio da menstruaci\u00f3n (menarqu\u00eda), as funci\u00f3ns reprodutivas permiten que a maior parte das mulleres poidan quedar embarazadas e dar a luz. \u00c1 ciencia que estuda a reproduci\u00f3n feminina e os \u00f3rganos reprodutores \u00e9 a xinecolox\u00eda. As mulleres xeralmente chegan \u00e1 menopausa en torno aos 50 anos, idade \u00e1 cal os seus ovarios deixan de producir estr\u00f3xenos e termina a etapa de aptitude reprodutiva.\nEn xeral, as mulleres sofren as mesmas enfermidades que os homes; con todo hai algunhas enfermidades espec\u00edficas que se dan con maior frecuencia ou exclusivamente en mulleres, e pola contra hai enfermidades que as mulleres non padecen como a hemofilia, doenza exclusiva dos homes.\nEn xeral as mulleres te\u00f1en menor tama\u00f1o, talle e peso total que os homes. As\u00ed mesmo, e debido a factores hormonais, te\u00f1en un peso \u00f3seo inferior e unha maior porcentaxe graxa con menos masa graxa. Malia isto as mulleres desenv\u00f3lvense m\u00e1is r\u00e1pido na adolescencia, polo tanto nese per\u00edodo ten unha media de estatura maior aos homes que decrece ata que se chegue ata a idade adulta.\nA distribuci\u00f3n graxa na muller \u00e9 diferente ao home, presentando unha distribuci\u00f3n maior en gl\u00fateos, mamas, cadeiras e coxas. A muller ten unha pelve m\u00e1is ancha, maior angulaci\u00f3n do f\u00e9mur e maior lordose lumbar que o home."}
{"id": "1849", "revid": "132357", "url": "https://gl.wikipedia.org/wiki?curid=1849", "title": "Illas brit\u00e1nicas", "text": "As illas brit\u00e1nicas (\u00e1s veces escrito con mai\u00fasculas, Illas Brit\u00e1nicas) son xeograficamente a illa de Gran Breta\u00f1a e a illa de Irlanda, separadas polo mar de Irlanda, a illa de Mann e outras illas arredor, como as Scilly (Sorlingas), Orcadas, Shetland e H\u00e9bridas (Interiores e Exteriores).\nTermo.\n\u00c1s veces incl\u00faense por raz\u00f3ns m\u00e1is pol\u00edticas que xeogr\u00e1ficas as illas da Canle.\nEn Irlanda, o termo Illas Brit\u00e1nicas \u00e9 controvertido, e hai obxecci\u00f3ns ao seu uso. O Goberno de Irlanda non reco\u00f1ece oficialmente o termo, e a s\u00faa embaixada en Londres desaconsella o seu uso.\nEtimolox\u00eda.\nAs primeiras referencias co\u00f1ecidas \u00e1s illas apareceron nos escritos dos mari\u00f1eiros da antiga colonia grega de Massalia. Perd\u00e9ronse os rexistros orixinais; por\u00e9n, escritos posteriores, como a \"Ora maritima\" de Avienius, citada no \"Massaliote periplo\" (s\u00e9culo VI a.C.) e en \"O oc\u00e9ano\" de Pytheas (arredor de 325\u2013320 a. C.) sobreviviron. No s\u00e9culo I a.C., Diodorus Siculus menciona \"Prettanik\u0113 n\u0113sos\", \"a illa brit\u00e1nica\" e \"Prettanoi\", \"os brit\u00e1nicos\". Estrab\u00f3n utilizou \u0392\u03c1\u03b5\u03c4\u03c4\u03b1\u03bd\u03b9\u03ba\u03ae (\"Brettanike),\" e Marciano de Heraclea\",\" no seu \"Periplus maris exteri,\" utilizaba \"\u03b1\u1f31 \u03a0\u03c1\u03b5\u03c4\u03c4\u03b1\u03bd\u03b9\u03ba\u03b1\u03af \u03bd\u1fc6\u03c3\u03bf\u03b9\" (\"illas Prettanicai\") para referirse \u00e1s illas\".\" Os historiadores actuais, a\u00ednda que non est\u00e1n de acordo absoluto, coinciden en gran parte en que estes nomes gregos e latinos probabelmente foron extra\u00eddos das linguas celtas para o arquip\u00e9lago\".\" Nesta li\u00f1a, os habitantes das illas foron chamados \u03a0\u03c1\u03b5\u03c4\u03c4\u03b1\u03bd\u03bf\u03af (\"Priteni\" ou \"Pretani\")\".\" O cambio do \"P\" de \"Pretannia\" ao \"B\" de \"Britannia\" polos romanos ocorreu na \u00e9poca de Xulio C\u00e9sar.\"\"\nClaudius Ptolomeo referiuse \u00e1 illa m\u00e1is grande como \"Gran Breta\u00f1a\" (\u03bc\u03b5\u03b3\u03ac\u03bb\u03b7 \u0392\u03c1\u03b5\u03c4\u03c4\u03b1\u03bd\u03af\u03b1, \"megale Brettania\") e a Irlanda como \"Pequena Breta\u00f1a\" ( \u03bc\u03b9\u03ba\u03c1\u1f70 \u0392\u03c1\u03b5\u03c4\u03c4\u03b1\u03bd\u03af\u03b1, \"mikra Brettania\") na s\u00faa obra \"Almagest\" (147\u2013148 d. C.). No seu traballo posterior, \"Xeograf\u00eda\" (c. 150), deulles a estas illas os nomes \"Alwion\", \"Iwernia\" e \"Mona\" (a illa de Man).\nXeolox\u00eda e clima.\nAs rochas m\u00e1is antigas do grupo at\u00f3panse no noroeste de Escocia, Irlanda e o norte de Gales con 2.700 mill\u00f3ns de anos. Durante o Sil\u00farico as rexi\u00f3ns do noroeste chocaron coas do sueste, que fora parte dunha pen\u00ednsula continental separada. A s\u00faa altitude m\u00e1xima das illas, Ben Nevis, el\u00e9vase at\u00e9 s\u00f3 1344 metros. O seu maior lago, o Lough Neagh, ocupa 381 quil\u00f3metros cadrados.\nO clima das illas \u00e9 oce\u00e1nico temperado, con invernos suaves e ver\u00e1ns quentes. A corrente do Atl\u00e1ntico Norte trae moita humidade e eleva a temperatura 11 \u00b0C por riba da media mundial para a s\u00faa latitude. Isto deu lugar a unha paisaxe que estivo durante moito tempo dominada polos bosques temperados, a\u00ednda que a actividade humana despexou a maior parte da cuberta forestal.\nDemograf\u00eda.\nAs Illas Brit\u00e1nicas hoxe caracter\u00edzanse por unha densidade de poboaci\u00f3n xeralmente alta en Inglaterra, que sup\u00f3n case o 80% da poboaci\u00f3n total das illas. Noutros lugares de Gran Breta\u00f1a e en Irlanda, a alta densidade de poboaci\u00f3n est\u00e1 limitada a \u00e1reas metropolitanas ou pr\u00f3ximas a algunhas grandes cidades. A \u00e1rea urbana m\u00e1is grande \u00e9 a \u00e1rea urbana de Gran Londres con 9 mill\u00f3ns de habitantes. Outros grandes centros de poboaci\u00f3n incl\u00faen a \u00e1rea urbana do Gran M\u00e1nchester (2,4 mill\u00f3ns), a conurbaci\u00f3n de West Midlands (2,4 mill\u00f3ns) e a \u00e1rea urbana de West Yorkshire (1,6 mill\u00f3ns) en Inglaterra, o Gran Glasgow (1,2 mill\u00f3ns) en Escocia e a \u00e1rea de Gran Dubl\u00edn (1,8 mill\u00f3ns) en Irlanda.\nHistoria.\nOs hiberni (Irlanda), pictos (norte de Gran Breta\u00f1a) e brit\u00f3nicos (sur/oeste de Gran Breta\u00f1a), que falaban linguas celtas insulares, habitaron as illas a principios do I milenio a.C. Gran parte da Gran Breta\u00f1a foi conquistada polo Imperio Romano a partir do ano 43 d.C. Os primeiros anglosax\u00f3ns chegaron cando o poder romano decaeu no s\u00e9culo V, e finalmente dominaron o groso do que hoxe \u00e9 Inglaterra. As invasi\u00f3ns viquingas comezaron no s\u00e9culo IX, seguidas de asentamentos m\u00e1is permanentes e cambios pol\u00edticos, particularmente en Inglaterra. A conquista normanda de Inglaterra en 1066 e a posterior conquista parcial do Anxevino a partir de 1169 levaron \u00e1 imposici\u00f3n dunha nova elite gobernante normanda en boa parte de Gran Breta\u00f1a e partes de Irlanda. Ao final da Baixa Idade Media, Gran Breta\u00f1a quedou separada no Reino de Inglaterra e Reino de Escocia, mentres que o control en Irlanda flu\u00eda entre os reinos ga\u00e9licos, Hiberno-Normandos e o Se\u00f1or\u00edo de Irlanda dominado polos ingleses, pronto restrinxido s\u00f3 a \"The Pale\". A Uni\u00f3n das Coroas de 1603, Actas de Uni\u00f3n de 1707 e Actas de Uni\u00f3n de 1800 ti\u00f1an como obxectivo consolidar a Gran Breta\u00f1a e Irlanda nunha \u00fanica unidade pol\u00edtica, o Reino Unido de Gran Breta\u00f1a e Irlanda, quedando a illa de Man e as illas da Canle como dependencias da Coroa. A expansi\u00f3n do Imperio Brit\u00e1nico e as migraci\u00f3ns posteriores \u00e1 Fame irlandesa e as Highland Clearances provocaron a dispersi\u00f3n de parte da poboaci\u00f3n e da cultura das illas por todo o mundo, e a r\u00e1pida despoboaci\u00f3n de Irlanda na segunda metade do s\u00e9culo XIX. A maior parte de Irlanda separouse do Reino Unido despois da Guerra de Independencia de Irlanda e do posterior Tratado anglo-irland\u00e9s (1919\u20131922), quedando seis condados no Reino Unido como Irlanda do Norte.\nPol\u00edtica.\nAs illas brit\u00e1nicas constit\u00faen o lugar de dous estados-naci\u00f3n: O Reino Unido de Gran Breta\u00f1a e Irlanda do Norte por unha banda, e por outra a Rep\u00fablica de Irlanda. As d\u00faas illas estiveron vencelladas historicamente \u00e1 coroa inglesa, pero no s\u00e9culo XX (coa guerra de independencia irlandesa e a posterior guerra civil) 32 condados da illa de Irlanda segreg\u00e1ronse da monarqu\u00eda e constitu\u00edronse en rep\u00fablica. Os outros catro condados, que estaban comprendidos historicamente na provincia do Ulster (de seis condados), forman parte a\u00ednda do Reino Unido.\nHistoricamente, o nacionalismo irland\u00e9s (maiormente cat\u00f3lico) sempre pretendeu independizarse do Reino Unido (maior\u00eda protestante), e coa creaci\u00f3n da Rep\u00fablica de Irlanda os seus obxectivos v\u00edronse parcialmente acadados: por\u00e9n, o grupo terrorista IRA seguiu atentando para buscar que os catro condados baixo dominio ingl\u00e9s se integrasen na rep\u00fablica. Co Tratado de Stormont chegouse a unha soluci\u00f3n de compromiso: en termos xerais, a banda terrorista disolv\u00edase a cambio de certa autonom\u00eda para os catro condados de maior\u00eda protestante."}
{"id": "1851", "revid": "23204", "url": "https://gl.wikipedia.org/wiki?curid=1851", "title": "Teclado de ordenador", "text": "En inform\u00e1tica, un teclado de ordenador \u00e9 un perif\u00e9rico utilizado pola introduci\u00f3n de ordes e datos nun ordenador, a\u00ednda que teclados similares se utilizan tam\u00e9n en m\u00e1quinas de escribir. Actualmente o teclado \u00e9 un elemento indispens\u00e1bel para un ordenador e \u00e9 xunto co rato o perif\u00e9rico de entrada m\u00e1is importante.\nClasificaci\u00f3n dos teclados para PCs.\nPolo tipo de pulsadores.\n- De contacto (cando unha tecla est\u00e1 pulsada deixa pasar a corrente):\n- Capacitativos\nPola distribuci\u00f3n das teclas.\nTam\u00e9n se poden distinguir polo orde das teclas que representan as letras, os teclados QWERTY e Dvorak."}
{"id": "1852", "revid": "85894", "url": "https://gl.wikipedia.org/wiki?curid=1852", "title": "A Pontenova", "text": "A Pontenova \u00e9 un concello da provincia de Lugo, pertencente \u00e1 comarca da Mari\u00f1a Oriental. Segundo o padr\u00f3n municipal (INE 2015) conta con 2.470 habitantes (1.196 homes e 1.274 mulleres) . O seu xentilicio \u00e9 \u00ab\u00bb.\nDemograf\u00eda.\nA poboaci\u00f3n da Pontenova caracter\u00edzase por un forte envellecemento e unha escasa natalidade.\nXeograf\u00eda.\nO concello est\u00e1 atravesado polo r\u00edo Eo na zona media-alta do seu percorrido, formando fermosos vales e paisaxes monta\u00f1osas. O clima \u00e9 de transici\u00f3n entre o propio da costa e o do interior da provincia de Lugo. Limita \u00f3 norte con Trabada, \u00f3 sur coa Fonsagrada e Ribeira de Piqu\u00edn, \u00f3 leste con Asturias e \u00f3 oeste con Riotorto. Polo concello pasa a estrada N-640, que vai de Lugo \u00e1 Veiga.\nHistoria.\nO concello est\u00e1 na Terra de Miranda, feudo de estirpes de fidalgos. O nome alude \u00e1 existencia doutra ponte antiga sobre o Eo, que comunicaba a vila coa outra beira do r\u00edo, onde xa se explotaban xacementos mineiros desde \u00e9pocas antigas.\nExisten probas arqueol\u00f3xicas da s\u00faa poboaci\u00f3n cara \u00e1 idade de Pedra, e hai restos posteriores de poboados castrexos. Non existen moitos restos da \u00e9poca da antiga Roma. Por\u00e9n, \u00e9 posible que o trazado da actual estrada N-640 siga o da antiga calzada romana, que serviu de entrada a suevos e \u00e1rabes.\nDurante a idade Media a comarca estivo dominada polo monacato, que colonizou e repoboou as terras abandonadas polos sarracenos. Proba disto son os abundantes templos e construci\u00f3ns relixiosas que se conservan desta \u00e9poca, como o mosteiro de Meira, constru\u00eddo no s\u00e9culo XII pola orde do C\u00edster. A titularidade laica tam\u00e9n tivo posesi\u00f3ns dentro do termo municipal.\nOs se\u00f1or\u00edos laico e eclesi\u00e1stico repart\u00edanse a posesi\u00f3n das terras da Pontenova, a\u00ednda que foi a igrexa quen acadou un maior patrimonio, mercede as doaz\u00f3ns que recib\u00eda da realeza e do pobo, para remisi\u00f3n dos seus pecados. A partir do s\u00e9culo XII comezou a aparecer na documentaci\u00f3n referencias sobre a \"Vila de Goios\" entre as propiedades do mosteiro de Meira, antecedente da actual A Pontenova.\nDeclinado o poder eclesi\u00e1stico, as terras desta comarca pertenceron a varias casas nobres, como os Pardo de Cela, os Osorio, os Losada e os Miranda.\nHoubo dous fen\u00f3menos sociais que afectaron \u00e1s terras de Miranda. Un foi a fundaci\u00f3n no s\u00e9culo XVIII da gran f\u00e1brica de Sargadelos, no concello de Cervo, de onde sa\u00edron os ladrillos que serviron para constru\u00edr os fornos das minas de Vilaoudriz. Xa no s\u00e9culo XIX, iniciouse a explotaci\u00f3n dos xacementos de limonita por parte dunha sociedade vasca, explotaci\u00f3n que continuou ata a guerra civil espa\u00f1ola. A importancia desta actividade provocou a comezos de s\u00e9culo a construci\u00f3n dun ferrocarril mineiro entre Vilaoudriz e Ribadeo para transportar o mineral cara \u00f3 porto de Ribadeo.\nAta 1845 o termo estaba dividido en tres concellos: Conforto, Miranda e Vilame\u00e1. Nese ano Miranda e Conforto un\u00edronse no de Vilaoudriz. En 1950 o concello de Vilame\u00e1 mudou o seu nome polo oficial de Puente Nuevo, e en 1963 fusionouse co de Vilaoudriz, cham\u00e1ndose ata 1979 Puente Nuevo Vilaoudriz. O 9 de xu\u00f1o dese ano pasou a chamarse oficialmente A Pontenova.\nLugares da Pontenova.\nPara unha lista completa de todos os lugares do concello da Pontenova vexa: Lugares da Pontenova"}
{"id": "1854", "revid": "6", "url": "https://gl.wikipedia.org/wiki?curid=1854", "title": "R\u00eda de Ribadeo", "text": "A r\u00eda de Ribadeo, (en Asturias \u00e9 empregado tam\u00e9n o nome de r\u00eda do Eo) \u00e9 unha r\u00eda cant\u00e1brica situada entre Galiza e Asturias e formada pola desembocadura do r\u00edo Eo xunto con outros r\u00edos menores, como o r\u00edo Suar\u00f3n e o r\u00edo Grande. Ten 10\u00a0km de lonxitude e unha largura abondo constante duns 800 m, estreit\u00e1ndose ata os 600 m preto da boca \u2014onde \u00e9 atravesada pola ponte dos Santos\u2014 e abr\u00edndose m\u00e1is \u00e1 altura das enseadas de Arnao \u2014xusto \u00e1 beira da boca\u2014 da Lieira \u2014entre Castropol e As Figueiras\u2014 e del Tarr\u00f3n \u2014a m\u00e1is interior\u2014, todas na parte oriental.\nA r\u00eda e o seu espazo natural da parte galega est\u00e1n amparados polas figuras de protecci\u00f3n de zona especial de conservaci\u00f3n, zona de especial protecci\u00f3n para as aves e zona h\u00famida protexida, e a parte asturiana como reserva natural parcial. O conxunto da r\u00eda de Ribadeo est\u00e1 dentro da Reserva da biosfera R\u00edo Eo, Ozcos e Terras de Bur\u00f3n e dentro do programa internacional de zonas h\u00famidas Ramsar.\nXeograf\u00eda e xeolox\u00eda.\nSituaci\u00f3n.\nColle o seu nome da principal vila ribeir\u00e1, Ribadeo, a \u00fanica situada baixo administraci\u00f3n galega. Os outros tres enclaves principais son, na beira asturiana e de norte a sur, As Figueiras, Castropol e A Veiga. \u00d3 norte, o l\u00edmite con Cant\u00e1brico ven marcado pola li\u00f1a Illa Pancha (Galicia) - Punta da Cruz (Asturias).\nAccidentes xeogr\u00e1ficos.\nNa ribeira castropolega aparecen diversos entrantes do mar. De sur a norte (do Eo \u00f3 Cant\u00e1brico) son: a enseada del Tarr\u00f3n, (en Vilavedelle), a Regueira (en Moldes), a enseada da Lieira (a meirande, entre a vila de Castropol As Figueiras), e a de Arnao. Na beira galega, oeste, a m\u00e1is salientable \u00e9 a enseada da Vilavella en Ove.\nOs entrantes de terra m\u00e1is salientables son, na parte asturiana, A Punta, na mesma vila de Castropol, e a punta da Cruz. Na beira galega destacan o Puntal e a Punta da Torba.\nHidrograf\u00eda.\nRecibe achegas de varios r\u00edos, o Eo \u00e9 o principal deles e o que aporta a maior\u00eda da auga doce que recibe, e outros son o Suar\u00f3n e o Monxard\u00edn (ambos desembocando na Veiga, Asturias) e o r\u00edo Grande na zona galega. A sa\u00edda \u00f3 mar prod\u00facese na zona norte, entre os enclaves da Illa Pancha na parte galega (concello de Ribadeo) e a Punta da Cruz na asturiana (concello de Castropol). Polo interior, na desembocadura do r\u00edo Eo, a variaci\u00f3n mareal amortece \u00f3 longo de varios quil\u00f3metros, chegando ata Abres, zona final na que a r\u00eda recibe o nome de r\u00eda de Abres.\nXeolox\u00eda.\nA r\u00eda formouse, como todas as r\u00edas, polo afundimento dun val fluvial e \u00e9 unha das r\u00edas altas. Est\u00e1 colmatada de materiais fluviais formando marismas na s\u00faa primeira metade, e, facendo unha transici\u00f3n a materiais de orixe mari\u00f1a, na parte central forma os tesos ou tes\u00f3ns. A r\u00eda da acubillo a varias praias, entre as que destacan Arnao (a maior, con diferenza) e San Rom\u00e1n, na parte asturiana, e O Cargadoiro na parte galega. Ademais cabe mencionar a praia dos bloques, artificial, \u00f3 sur do porto de Ribadeo, e a praia de Cabanela, desaparecida baixo o paseo mar\u00edtimo de Ribadeo.\nA r\u00eda sofre un proceso de colmataci\u00f3n que \u00e9 tratado periodicamente con dragados, e que produce os tes\u00f3ns, bancos de area de forma variable, \nIsidoro Asensio Amor estudou os procesos de sedimentaci\u00f3n na r\u00eda.\nEspazo natural.\nFlora e fauna.\nAves.\nAbrangue no seu interior unha zona de especial protecci\u00f3n para as aves (ZEPA). \u00c9 destacable a avifauna da r\u00eda, asentada na lama da s\u00faa parte interior (sur).\nLexislaci\u00f3n.\nA r\u00eda e o seu espazo natural est\u00e1 acollido por diferentes figuras de protecci\u00f3n en Galicia e Asturias.\nA zona oeste galega est\u00e1 declarada en Galicia como zona de especial protecci\u00f3n dos valores naturais e zona especial de conservaci\u00f3n (ZEC) denominada \"R\u00edo Eo\", de 1.003 ha., e de \"Ribadeo\" de 536 ha.; e zona de especial protecci\u00f3n para as aves (ZEPA) de 625 ha.\n Dende o ano 1983, \u00e9 Refuxio Nacional de Caza.\nAsturias declarou como \"Reserva Natural Parcial da R\u00eda do Eo\" a parte leste da r\u00eda, desde a punta Espiela ata As Figueiras, e ata o sur en Castropol e A Veiga.\nEn coordinaci\u00f3n, a parte galega e asturiana forman da r\u00eda de Ribadeo forman parte da Reserva da Biosfera e da Zona h\u00famida Ramsar \"R\u00eda do Eo\" de 1.740 ha.\nEconom\u00eda.\nInstalaci\u00f3ns portuarias.\nNo ano 2004 na r\u00eda de Ribadeo as instalaci\u00f3ns portuarias ocupaban un 4% do espazo. A comezos de 2006 completouse o recheo cunha extensi\u00f3n de 8.000 m2, no porto de Ribadeo, instalaci\u00f3ns de Mirasol. Con este recheo incrementouse a \u00e1rea portuaria ata acadar o 5 % do total da r\u00eda. En Ribadeo as instalaciones comprenden un porto comercial, outro deportivo e outro pesqueiro. As Figueiras e Castropol tam\u00e9n te\u00f1en instalaci\u00f3ns porturarias, pero menores.\nOutros empregos.\nNa parte asturiana da r\u00eda est\u00e1n enclavados os estaleiros Gond\u00e1n, con abundante produci\u00f3n de barcos no s\u00e9culo XXI.\nHistoria.\nNa r\u00eda te\u00f1en afundido diversas naves. Entre elas, o gale\u00f3n s. Giacomo di Galizia no 1597 e do que se acordou a petici\u00f3n de ben de interese cultural para os seus restos en 2019. Asemade, hai documentados outros afundimentos, como o da fragata Casas, de 43 m de eslora en 1857, ou a corveta Juliana Gonz\u00e1lez, da armadora Bengoechea.\nA actividade mar\u00edtima alterouse pola construci\u00f3n da ponte dos Santos, afectando \u00e1 reconversi\u00f3n das lanchas de pasaxe para paseos tur\u00edsticos ou limitando a altura dos nav\u00edos constru\u00eddos nos estaleiros.\nNome da r\u00eda.\nControversia sobre o nome: r\u00eda de Ribadeo ou r\u00eda do Eo.\nNa vertente asturiana da r\u00eda \u00fasase principalmente o nome de \"r\u00eda del Eo\" (ou \"r\u00eda do Eo\") entre os habitantes da zona; por\u00e9n, os organismos oficiais, segundo resoluci\u00f3n da Direcci\u00f3n Xeral de Cartograf\u00eda, avalada polo Instituto Xeogr\u00e1fico Nacional, denom\u00ednana \"r\u00eda de Ribadeo\".\nIsto levou a petici\u00f3ns diverxentes por parte dos alcaldes da Veiga e Castropol, a Xunta de Galicia ou a \"Plataforma para a Defensa da R\u00eda de Ribadeo\".\nSe ben, etimoloxicamente, o termo \"Ribadeo\" ref\u00edrese a s\u00faa localizaci\u00f3n na ribeira do esteiro do r\u00edo Eo, as d\u00faas partes argumentan defendendo diferentes denominaci\u00f3ns. Dunha banda, a parte asturiana valora que a r\u00eda fora propiedade de Castropol entre 1154 at\u00e9 1956, en que se deslindan as \u00e1reas que pasan a ser territorio tanto de Galicia como de Asturias. Igualmente, o Principado se apoia en que o top\u00f3nimo tradicional de maior uso en \u00e1mbalas d\u00faas beiras \u00e9 o de \"r\u00eda del Eo-Ria do Eo, de uso exclusivo en Asturias dende a d\u00e9cada dos anos 80 e maioritario en Galicia\". Pola parte galega, oponse que o termo R\u00eda de Ribadeo est\u00e1 avalado porque tradicionalmente nas r\u00edas cant\u00e1bricas, tanto galegas como asturianas, denom\u00ednanse adoptando o nome da localidade de maior entidade na s\u00faa desembocadura (caso da r\u00eda de Vigo ou de Pontevedra; e non do Verdugo ou do L\u00e9rez) e, tam\u00e9n, porque xa aparece con esa denominaci\u00f3n nos mapas e cartas mari\u00f1as do s\u00e9culo XVI.\nO caso foi tratado pola Comisi\u00f3n especializada de nomes xeogr\u00e1ficos nas s\u00faas reuni\u00f3ns de 19 de decembro de 2007 e 12 de marzo de 2008, estudando os informes da Comisi\u00f3n de Toponimia da Xunta de Galicia, a Direcci\u00f3n General de Promoci\u00f3n Cultural y Pol\u00edtica Ling\u00fc\u00edstica da Consejer\u00eda de Cultura y Turismo do Principado de Asturias e a Real Sociedad Geogr\u00e1fica, acordando que o nome oficial reco\u00f1ecido sexa o de \"r\u00eda de Ribadeo\". Por\u00e9n, e a pesar da resoluci\u00f3n oficial baseada en datos hist\u00f3ricos e xeogr\u00e1ficos, a pol\u00e9mica contin\u00faa, dado o interese asturiano en que se considere o nome que eles defenden como oficioso.\nEn novembro de 2021, o Instituto Geogr\u00e1fico Nacional, organismo dependente do Ministerio de Transportes, Mobilidade e Axenda Urbana, aceptara nun dictame a denominaci\u00f3n de R\u00eda del Eo mais foi recurrido polo, daquela, alcalde de Ribadeo, Fernando Su\u00e1rez. Por\u00e9n, ese dictame foi confirmado en novembro do 2022, afirmando que as d\u00faas denominaci\u00f3ns topon\u00edmicas ser\u00e1n inclu\u00eddas nas bases de datos xeogr\u00e1ficas oficiais. \nPor outra parte, e de acordo co nome \"legal\", o expresidente do Goberno de Espa\u00f1a, Leopoldo Calvo-Sotelo, foi investido polo rei Xo\u00e1n Carlos I, o 24 de xu\u00f1o de 2002, como o primeiro marqu\u00e9s da r\u00eda de Ribadeo (con Grandeza de Espa\u00f1a)."}
{"id": "1856", "revid": "408", "url": "https://gl.wikipedia.org/wiki?curid=1856", "title": "Sin\u00f3nimo", "text": ""}
{"id": "1859", "revid": "89787", "url": "https://gl.wikipedia.org/wiki?curid=1859", "title": "Fur\u00f3n", "text": "O fur\u00f3n dom\u00e9stico (\"Mustela putorius furo\", Linnaeus, 1758) \u00e9 un descendente do tour\u00f3n ou fur\u00f3n bravo, que foi domeado hai polo menos 2.500 anos. Outros mam\u00edferos da familia dos must\u00e9lidos te\u00f1en tam\u00e9n a palabra \"fur\u00f3n\" nos seus nomes com\u00fans. Por exemplo, hai un escaso e protexido tour\u00f3n de Norteam\u00e9rica co\u00f1ecido como fur\u00f3n de p\u00e9s negros.\nHistoria.\nNingu\u00e9n sabe de certo cando foi domesticado, pero alg\u00fans achados arqueol\u00f3xicos de fur\u00f3n datan do 1500 adC. Crese que a domesticaci\u00f3n foi similar \u00e1 do gato. Hai quen di que os antigos exipcios ti\u00f1an fur\u00f3ns, pero \u00e9 m\u00e1is crible que os europeos que visitaban Exipto visen gatos, e pensaron que usar un pequeno carn\u00edvoro para protexer as reservas de gran era unha grande idea. O fur\u00f3n descende probablemente do tour\u00f3n (\"Mustela putorius\"), polo que o nome cient\u00edfico m\u00e1is utilizado para este animal \u00e9 \"Mustela putorius furo\". Tam\u00e9n \u00e9 posible que os fur\u00f3ns te\u00f1an como antepasados o tour\u00f3n da estepa (\"Mustela eversmanni\").\nCaza.\nDurante centos de anos o principal uso dos fur\u00f3ns foi a caza. Coa s\u00faa natureza agresiva e o seu corpo longo e estilizado, est\u00e1n ben adaptados para entrar en tobos e cazar os animais que haxa dentro. A\u00ednda se usan para cazar nalg\u00fans pa\u00edses, sobre todo en Australia onde os coellos son unha praga e, malia a tecnolox\u00eda moderna, a combinaci\u00f3n dunhas cantas redes e un par de fur\u00f3ns resulta moi efectiva.\nFur\u00f3ns como mascotas.\nEn moitos sentidos, os fur\u00f3ns son como gatos que nunca medran. Son enerx\u00e9ticos, curiosos e con todo, son moito m\u00e1is sociables c\u00f3s gatos, e g\u00fastalles xogar cos seus donos. Dise que os humanos domesticaron fur\u00f3ns pola curiosidade que espertaban; sexa isto certo ou non, a s\u00faa curiosidade \u00e9 maior c\u00f3 seu sentido com\u00fan e isto fai que as s\u00faas posibilidades de supervivencia na nosa contorna sexa bastante limitada.\nOs fur\u00f3ns son a terceira mascota m\u00e1is frecuente en Estados Unidos, logo dos cans e gatos. Afirmouse en ocasi\u00f3ns que os fur\u00f3ns atacan os nenos pequenos, pero esta afirmaci\u00f3n \u00e9 falsa ou polo menos pos\u00fae moi pouco fundamento. En proporci\u00f3n, os fur\u00f3ns causan moitos menos danos c\u00f3s cans ou gatos.\nPerigos para os fur\u00f3ns.\nOs fur\u00f3ns son expertos en coarse polos buracos das paredes, os armarios, ou detr\u00e1s dos electrodom\u00e9sticos, onde poden resultar feridos ou ata mortos polos cables el\u00e9ctricos, os ventiladores e outros aparellos perigosos. As cadeiras pregables son unha aut\u00e9ntica trampa mortal para eles, pois soben con frecuencia sobre estes mobles, preg\u00e1ndoos despois e morrendo esmagados. Por estas raz\u00f3ns \u00e9 necesario tomar unha serie de medidas no fogar antes de adquirir un fur\u00f3n como animal dom\u00e9stico, como retirar ou asegurar calquera aparello ou moble perigoso ou tapar os posibles buracos repartidos pola casa. Moitos donos optan por reclu\u00edr os seus fur\u00f3ns nunha gaiola durante a noite ou mentres se ausentan de casa.\nAlimentaci\u00f3n.\nOs fur\u00f3ns son obrigatoriamente carn\u00edvoros. A comida para gatos non proporciona normalmente as prote\u00ednas ou a proporci\u00f3n de graxas necesarias para o correcto metabolismo do fur\u00f3n, a\u00ednda que o alimento de alta calidade destinado aos gatos m\u00e1is novos pode ser utilizado durante un tempo se a comida espec\u00edfica para fur\u00f3ns non se atopa nese determinado momento. Non son apropiados alimentos de baixa calidade na dieta do animal. Cando se lea a etiqueta, os tres ingredientes m\u00e1is abundantes deben ser derivados c\u00e1rnicos, pois os fur\u00f3ns non poden dixerir correctamente os compostos de cereais usados nas marcas m\u00e1is baratas de alimento para gatos. O alimento do fur\u00f3n ideal cont\u00e9n un 32,38% de prote\u00ednas e un 15,20% de graxas (a orixe das prote\u00ednas do alimento do fur\u00f3n debe proceder sempre de carne, non de soia ou plantas similares). A\u00ednda que un alto contido proteico \u00e9 esencial, se este \u00e9 maior do 38% pode xerar ocasionais c\u00e1lculos renais e obstruci\u00f3ns urinarias nos fur\u00f3ns m\u00e1is vellos. \u00c1 maior\u00eda dos fur\u00f3ns enc\u00e1ntanlles os doces como pasas e manteiga de cacahuete, pero tales caprichos d\u00e9benselles dar s\u00f3 ocasionalmente, pois ata unha cantidade pequena de azucre pode ocasionar \u00e1s veces anomal\u00edas no funcionamento das gl\u00e1ndulas suprarrenais e o p\u00e1ncreas, onde se produce a insulina. Malia que os produtos vexetais poden prover aos fur\u00f3ns de certos elementos e unha dieta variable, o feito de que o seu aparello dixestivo sexa relativamente curto impide que poidan extraer moita enerx\u00eda deles, e por esta raz\u00f3n deben ser s\u00f3 un suplemento, e non unha alternativa, \u00e1 s\u00faa dieta habitual.\nActividade.\nOs fur\u00f3ns pasan a maior parte do tempo (de 14 a 18 horas ao d\u00eda) durmindo, pero cando est\u00e1n espertos son moi activos, dedic\u00e1ndose a explorar o seu mundo de forma exhaustiva. Os fur\u00f3ns son animais crepusculares, \u00e9 dicir, que son m\u00e1is activos durante o amencer, o atardecer e parte da noite. Se est\u00e1n engaiolados, deben ser sacados de diariamente para que fagan exercicio e satisfagan a s\u00faa curiosidade; necesitan polo menos unha hora e un lugar de xogo. Os fur\u00f3ns, do mesmo xeito c\u00f3s gatos, poden utilizar unha caixa para realizar as s\u00faas deposici\u00f3ns cun pouco de adestramento, a\u00ednda que \u00e9 necesario ter caixas en distintos cuartos porque non a buscar\u00e1n se lles queda lonxe. Os fur\u00f3ns son tam\u00e9n bos inquilinos do patio traseiro e enc\u00e1ntalles que os acompa\u00f1en no xard\u00edn. As\u00ed a todo, non se lles debe permitir vagar libremente; os fur\u00f3ns son audaces, chegan \u00e1 insensatez e exploran calquera buraco que atopen, inclu\u00eddos os desaugadoiros para a choiva. Sempre que se atopen no exterior deben ser vixiados de preto, e preferiblemente suxeitos por unha correa con arn\u00e9s.\nXogos.\nOs fur\u00f3ns son animais moi sociables e \u00e1 maior\u00eda enc\u00e1ntalles xogar cos humanos. O \"xogo\", dende o punto de vista dun fur\u00f3n, pode ser algo parecido ao xogo das agachadas ou m\u00e1is ben unha forma de representaci\u00f3n da caza na cal o ser humano debe capturar ao fur\u00f3n, ou o fur\u00f3n intenta morder os humanos nos dedos de mans e p\u00e9s. Do mesmo xeito ca un gato enredante, os fur\u00f3ns non morden \"de verdade\" os seus compa\u00f1eiros humanos a maior\u00eda das veces, sen\u00f3n que agarran suavemente un dedo da man ou o p\u00e9 coa boca e logo roldan ao redor del. Pola contra, os fur\u00f3ns que sufriron tratos incorrectos ou est\u00e1n feridos morder\u00e1n firmemente o ser humano. Os fur\u00f3ns te\u00f1en unhas mand\u00edbulas extremadamente fortes e poden atravesar con facilidade a pel humana. Unha vez correctamente educados, as\u00ed a todo, os fur\u00f3ns morden moi raramente. A maior\u00eda dos xoguetes para gatos funcionan ben cos fur\u00f3ns. Por\u00e9n, os que est\u00e1n feitos de caucho ou de espuma d\u00e9bense evitar, pois os fur\u00f3ns poden mastigalos e tragar anacos pequenos que ocasionan obstruci\u00f3ns intestinais. Cando os fur\u00f3ns est\u00e1n particularmente estresados, poden realizar a \"danza de guerra da donicela\", caracterizada por unha serie de fren\u00e9ticos saltos laterais acompa\u00f1ados dun berro caracter\u00edstico similar a un \"\u00a1Dok, dok, dok!\".\nOs fur\u00f3ns e os nenos.\nOs nenos pequenos deben ser vixiados cando se atopan con fur\u00f3ns, xa que a mi\u00fado pensan que un fur\u00f3n \u00e9 un simple animal de peluxe que poden estrullar canto queiran, sen darse conta de que en realidade o est\u00e1n estrangulando. O animal adoita reaccionar retorc\u00e9ndose, rabu\u00f1ando, ou, cando xa est\u00e1 totalmente desesperado, mordendo con forza. Non ten por que haber nada malo en que un neno xogue cun fur\u00f3n, a condici\u00f3n de que exista un control por parte dos adultos, como no caso de calquera outro animal.\nNo Reino Unido, os fur\u00f3ns \u00fasanse \u00e1s veces para capturar as ratas e ratos que infestan as casas. Estes fur\u00f3ns cazadores de roedores co\u00f1\u00e9cense como \"fur\u00f3ns galgo\" debido ao seu menor tama\u00f1o e capacidade para desprazarse rapidamente por espazos estreitos. Alg\u00fans donos de fur\u00f3ns cazadores adestran os seus animais para que sexan moi agresivos; xa que logo, un neno que te\u00f1a un contacto previo con fur\u00f3ns dom\u00e9sticos pode correr perigo cando se atopa cun fur\u00f3n criado de forma non dom\u00e9stica ou simplemente irresponsable, como ocorre con calquera outro animal.\nNatureza social.\nOs fur\u00f3ns son animais extremadamente sociais, aos que lles encanta xogar con outros membros da s\u00faa especie. A mi\u00fado amont\u00f3anse uns sobre outros cando dormen. \u00c9 recomendable que en caso de ter fur\u00f3ns como mascotas, sexan dous ou m\u00e1is preferiblemente tres fur\u00f3ns \u00e1 vez para non expo\u00f1elos \u00e1 soidade. Por\u00e9n, tampouco hai nada malo en posu\u00edr un s\u00f3 fur\u00f3n, a condici\u00f3n de que reciba as s\u00faas porci\u00f3ns de tempo, atenci\u00f3n e xogos por parte do seu dono. Alg\u00fans fur\u00f3ns xogan tam\u00e9n con gatos dom\u00e9sticos.\nCoidados necesarios.\nOs fur\u00f3ns necesitan unha serie de coidados. As u\u00f1as deben ser recortadas e o seu pelo cepillado con certa regularidade. Deben visitar o veterinario polo menos unha vez ao ano. Non facer caso do primeiro pode causar problemas, dificilmente reco\u00f1ecibles, de sobredesenvolvemento, podendo facer dano ao fur\u00f3n sen o co\u00f1ecemento do dono. Se un fur\u00f3n se comporta de xeito distinto \u00e1 habitual, deber\u00e1 ser levado ao veterinario.\nOs fur\u00f3ns deben ser vacinados contra o virus do dist\u00e9mper canino, mortal para eles. A maior\u00eda dos pa\u00edses requiren tam\u00e9n a vacina contra a rabia, a\u00ednda que non hai casos documentados de contaxio de rabia aos humanos por parte dos fur\u00f3ns.\nOutros usos dos fur\u00f3ns.\nEn tempos recentes os fur\u00f3ns son utilizados para levar cables a trav\u00e9s de longos condutos. Empreg\u00e1ronos deste xeito no Jet Propulsion Laboratory da NASA e polos organizadores de eventos en Londres. Os cables de televisi\u00f3n e de son foron instalados por fur\u00f3ns na voda de Carlos de Inglaterra e Diana Spencer, e para o concerto Millenium no parque de Greenwich.\nOs fur\u00f3ns tam\u00e9n se utilizan moito, xunto con outros animais, en (usualmente controvertidos) experimentos para investigaci\u00f3ns m\u00e9dicas e biol\u00f3xicas.\nFur\u00f3ns como logos.\nRecentemente, a Business Software Alliance elixiu un fur\u00f3n como mascota, o cal ser\u00e1 utilizado nas escolas para ensinar aos nenos sobre \"os perigos\" da pirater\u00eda.\nBiolox\u00eda do fur\u00f3n.\nComo moitos outros carn\u00edvoros, os fur\u00f3ns te\u00f1en gl\u00e1ndulas olfactivas xunto ao ano. As segregaci\u00f3ns destas \u00fasanse para marcar o territorio. Demostrouse que os fur\u00f3ns poden identificar se unha marca foi deixada por macho ou unha femia. Como a mofeta, o fur\u00f3n pode usar as s\u00faas gl\u00e1ndulas cando se excita ou se asusta, pero o cheiro desaparece rapidamente. A maior\u00eda dos fur\u00f3ns de Estados Unidos v\u00e9ndense coas gl\u00e1ndulas quitadas.\nNos Estados Unidos co\u00f1\u00e9cese que moitos fur\u00f3ns sofren varios problemas de sa\u00fade. Os m\u00e1is com\u00fans son os cancros que afectan \u00e1 gl\u00e1ndula adrenal, ao p\u00e1ncreas e ao sistema linf\u00e1tico.\nEnfermidade adrenal.\nA enfermidade adrenal, un crecemento excesivo das gl\u00e1ndulas adrenais que pode ser producido por hiperplasia ou cancro, \u00e9 usualmente diagnosticada polos s\u00edntomas como a perda de pelo, incremento da agresividade, e (nas femias) ensanchamento de vulva. Ata se \u00e9 crecemento \u00e9 benigno, pode causar un desequilibrio hormonal que pode ter efectos devastadores na sa\u00fade do fur\u00f3n. Algunhas opci\u00f3ns de tratamento son extirpar as gl\u00e1ndulas afectadas e terapia de esteroides e/ou hormonas. A causa da enfermidade adrenal \u00e9 desco\u00f1ecida, pero alg\u00fans especulan que os ciclos de luz artificiais aos que os fur\u00f3ns son expostos pode ou contrib\u00fae \u00e1 crecida deses tumores. Outros suxiren que o problema \u00e9 hereditario, e tam\u00e9n se especulou moito con que pode ser producido por unha castraci\u00f3n precoz, antes das seis semanas de idade.\nInsulinoma.\nS\u00e1bese que os fur\u00f3ns poden sufrir tam\u00e9n de insulinoma, un cancro do p\u00e1ncreas. O crecemento de n\u00f3dulos cancer\u00edxenos nos lobes do p\u00e1ncreas \u00e1s veces, a\u00ednda que non sempre, produce un incremento na produci\u00f3n de insulina, a cal regula o metabolismo da glicosa. Demasiada insulina sup\u00f3n unha baixada de nivel de azucre, o cal produce letargo, ataques e finalmente a morte. Os s\u00edntomas de insulinoma incl\u00faen letargos, babeo, bufar ou escumar pola boca, miradas \"perdidas\" ao baleiro, e ataques.\nComa co cancro adrenal, desco\u00f1\u00e9cese a causa da insulinoma. Espec\u00falase con que a dieta dos fur\u00f3ns dom\u00e9sticos \u00e9 demasiado diferente \u00e1 dieta natural dos seus antecesores, e incl\u00faen demasiado azucre e/ou carbohidratos. O tratamento de insulinoma incl\u00fae extirpaci\u00f3n dos l\u00f3bulos cancer\u00edxenos, tratamento farmac\u00e9utico con esteroides que supriman a produci\u00f3n de insulina, cambios suplementais na dieta (a mi\u00fado tarros baseados en polo), ou unha combinaci\u00f3n. Desafortunadamente, o crecemento dos tumores non se pode deter totalmente, e o fur\u00f3n sufrir\u00e1 eventualmente os s\u00edntomas de novo.\nEnfermidades virais.\nA enterite catarral epizo\u00f3tica (ECE nas s\u00faas siglas en ingl\u00e9s), unha enfermidade v\u00edrica aparecida por primeira vez no nordeste dos Estados Unidos en 1994, \u00e9 unha inflamaci\u00f3n das membranas mucosas do intestino. Nos fur\u00f3ns, a enfermidade manif\u00e9stase como unha severa diarrea (a mi\u00fado de brillante cor verde), acompa\u00f1ada de perda de apetito e unha forte perda de peso. O virus pode pasar por medio de flu\u00eddos e indirectamente entre humanos. Malia que a mi\u00fado resultaba fatal cando foi descuberta, a ECE \u00e9 hoxe en d\u00eda unha ameaza menor, sempre que se conte co tratamento adecuado.\nO virus da enfermidade aleutiana (ADV) \u00e9 unha enfermidade que se achaba a comezos do s\u00e9culo XX nos vis\u00f3ns das Illas Aleutianas. Nos fur\u00f3ns, o virus afecta ao sistema inmunitario (fac\u00e9ndoos incapaces de producir anticorpos eficaces) e moitos \u00f3rganos interiores, sobre todo os riles. Non existe cura nin vacina para esta enfermidade, e os fur\u00f3ns poden portar o virus durante meses ou anos sen presentar s\u00edntomas exteriores. Como resultado, moitas organizaci\u00f3ns de amantes dos fur\u00f3ns, as\u00ed como vendedores, recomendan que os propietarios sometan as s\u00faas mascotas \u00e1s probas de identificaci\u00f3n da enfermidade con regularidade, e que os separen doutros fur\u00f3ns se os resultados son positivos.\nColoraci\u00f3ns.\nOs fur\u00f3ns pos\u00faen unha gran variedade de coloraci\u00f3ns e tonalidades, sendo as m\u00e1is com\u00fans as seguintes:\nCores basee (segundo cabeza, ombreiros, patas e cola; non se ten en conta o resto do corpo):\nPatr\u00f3n de cor:\nMarcas ou Patr\u00f3ns de cor brancos:\nOs fur\u00f3ns brancos foron apreciados durante a Idade Media debido a que eran f\u00e1ciles de ver nas zonas de maleza densa, e a s\u00faa propiedade quedou reservada a aqueles que ga\u00f1asen m\u00e1is de 40 xilins ao ano (unha suma importante para a \u00e9poca). A obra \"Dama con Armi\u00f1o\", de Leonardo da Vinci, representa un fur\u00f3n e non un armi\u00f1o propiamente dito (\"Mustela erminea\"), xa que nesa \u00e9poca se usaba ese nome para un tipo de coloraci\u00f3n e non para unha especie de animal en concreto. Do mesmo xeito, o \"Retrato da Ra\u00ed\u00f1a Isabel con Armi\u00f1o\" mostra a Isabel I de Inglaterra co seu fur\u00f3n-mascota, ao cal lle debuxa unhas \"her\u00e1ldicas\" manchas de armi\u00f1o.\nS\u00edndrome de Waardenburg.\nOs fur\u00f3ns con raias ou cabeza completamente branca (\"labaradas\", \"pandas\" etc.) son portadores seguros dun defecto conx\u00e9nito co\u00f1ecido como S\u00edndrome de Waardenburg. Esta s\u00edndrome causa, entre outras cousas, unha deformaci\u00f3n na b\u00f3veda do cranio, que se ensancha e produce as marcas brancas da cabeza, pero tam\u00e9n unha xordeira total ou parcial. Est\u00edmase que ata o 75% dos fur\u00f3ns con signos visibles da s\u00edndrome son xordos. Ademais disto, a deformaci\u00f3n cranial causa tam\u00e9n un alto n\u00famero de cachorros que nacen mortos e alg\u00fan caso de fisura no padal. Debido a isto, moitos coidadores non cr\u00edan fur\u00f3ns que presenten s\u00edntomas da s\u00edndrome de Waardenburg.\nFur\u00f3ns como pestes.\nOs fur\u00f3ns (do mesmo xeito que outros must\u00e9lidos coma o armi\u00f1o) depredan sobre a fauna ind\u00edxena de Nova Zelandia. Introducidos por primeira vez en 1879 como medio de control sobre os coellos asilvestrados, os fur\u00f3ns causaron gran preocupaci\u00f3n entre os neozelandeses cando comezaron a cazar aves en lugar da s\u00faa presa m\u00e1is t\u00edpica. Isto debeuse a que as aves neozelandesas evolucionaron sen contacto con mam\u00edferos depredadores, e son xa que logo unha presa moito m\u00e1is doado para estes.\nOs propietarios de fur\u00f3ns de Nova Zelandia def\u00e9ndense lembrando que, ao contrario que os fur\u00f3ns que se te\u00f1en normalmente como mascotas, os animais que se liberaron ent\u00f3n eran cruces de fur\u00f3n e tour\u00f3n (fur\u00f3n salvaxe europeo) provenientes de granxas peleteiras, co fin de asegurar a s\u00faa supervivencia na natureza. Na actualidade, os gatos dom\u00e9sticos causan m\u00e1is dano nas poboaci\u00f3ns de aves salvaxes c\u00f3s fur\u00f3ns, pois estes se castran normalmente a unha idade moi temper\u00e1 (de 6 a 8 semanas) e mant\u00e9\u00f1ense reclu\u00eddos nas casas.\nPor\u00e9n, moitos lugares en todo o mundo prohibiron a posesi\u00f3n de fur\u00f3ns como mascota debido aos problemas rexistrados en Nova Zelandia.\nLeis.\nAustralia.\n\u00c9 ilegal ter fur\u00f3ns como mascotas en Queensland e o Territorio do Norte; en Victoria e Camberra neces\u00edtase unha licenza.\nCanad\u00e1.\nSen limitaci\u00f3ns.\nNova Zelandia.\n\u00c9 ilegal vender, distribu\u00edr ou criar fur\u00f3ns en Nova Zelandia dende 2002.\nEstados Unidos de Am\u00e9rica.\nCalifornia e Hawai pos\u00faen leis que restrinxen a propiedade de fur\u00f3ns. En California, alg\u00fans residentes realizaron unha petici\u00f3n para que ter fur\u00f3ns fose legal no estado , pero a demanda foi rexeitada por un comit\u00e9 gobernamental a mediados de 2005. O resto dos estados non dispo\u00f1en limitaci\u00f3ns na cr\u00eda, posesi\u00f3n e venda de fur\u00f3ns.\nOs fur\u00f3ns est\u00e1n tam\u00e9n restrinxidos nalgunhas cidades como Nova York, Washington DC, Beamunt (Texas) e Bloomington (Minnesota). Neces\u00edtase un permiso especial nalgunhas zonas como Nova Jersey e Rhode Island. Os fur\u00f3ns non foron legalizados en Dallas (Texas) ata agosto de 2005.\nUni\u00f3n Europea.\nNon existen limitaci\u00f3ns na maior\u00eda de pa\u00edses. En xeral, ag\u00e1s permiso da administraci\u00f3n competente, o uso do fur\u00f3n para cazar animais est\u00e1 prohibido por considerarse dani\u00f1o para o medio ambiente, pero a s\u00faa posesi\u00f3n como mascota \u00e9 totalmente legal, menos en Portugal onde est\u00e1n totalmente prohibidos."}
{"id": "1861", "revid": "15490", "url": "https://gl.wikipedia.org/wiki?curid=1861", "title": "Asturias", "text": "Asturias, oficialmente Principado de Asturias (en asturiano: \"Princip\u00e1u d'Asturies\", en galego eonaviego: \"Principao d'Asturias\"), \u00e9 unha comunidade aut\u00f3noma espa\u00f1ola uniprovincial, situada no norte da Pen\u00ednsula Ib\u00e9rica. Limita con Galiza ao oeste, con Cantabria ao leste, con Castela e Le\u00f3n ao sur, e co Mar Cant\u00e1brico ao norte. Coincide coa antiga provincia de Oviedo e recibe o nome de Principado por raz\u00f3ns hist\u00f3ricas, ao ostentar o herdeiro da Coroa de Espa\u00f1a o t\u00edtulo de Pr\u00edncipe de Asturias. A s\u00faa capital \u00e9 Oviedo, a\u00ednda que Xix\u00f3n \u00e9 a cidade m\u00e1is poboada.\nAsturias segundo o seu Estatuto de Autonom\u00eda est\u00e1 considerada comunidade hist\u00f3rica no seu artigo 1. Pos\u00fae un \u00f3rgano de autogoberno medieval chamado Xunta Xeral fundado no ano 1388, como consecuencia da s\u00faa transformaci\u00f3n en Principado por orde de Xo\u00e1n I de Castela. Tam\u00e9n pos\u00fae unha lingua propia, o bable, lingua que, a\u00ednda non sendo considerada lingua oficial, pos\u00fae un \"status\" xur\u00eddico de protecci\u00f3n. A parte m\u00e1is occidental da comunidade, co\u00f1ecida como Terra Eo-Navia, \u00e9 de fala galega.\nEtimolox\u00eda.\nO termo Asturias recibe o nome dos seus antigos poboadores, os \u00e1stures, primitivos habitantes das beiras do r\u00edo Astura (actual Esla) ata a dominaci\u00f3n romana. O nome de \u00e1stures englobaba non s\u00f3 aos da Meseta chamados cismontanos, sen\u00f3n tam\u00e9n aos do norte, co\u00f1ecidos como transmontanos.\n\"Astura\" (que m\u00e1is atr\u00e1s da invasi\u00f3n romana, cham\u00e1base \"Estura\" ou \"Estula\") tomar\u00eda a ra\u00edz do celta; \"stour\", que significa \u00abr\u00edo\u00bb. Devandito top\u00f3nimo aparece na Breta\u00f1a, onde Plinio fala do r\u00edo \u00abStur\u00bb; hoxe en d\u00eda existen tres r\u00edos \"Stour\" en Kent, Suffolk e Dorset. Na desembocadura do Elba hai outro r\u00edo \"St\u00f6r\", chamado antigamente \u00abSturia\u00bb. As\u00ed mesmo, no Piemonte situ\u00e1base a tribo celta dos \"Esturi\" e un r\u00edo \"Stura\". A mesma ra\u00edz perdura a\u00ednda hoxe no ga\u00e9lico e o bret\u00f3n nas palabras \"ster\" e \"stour\" co significado de \u00abr\u00edo\u00bb.\nXeograf\u00eda.\nAsturias at\u00f3pase situada na costa setentrional de Espa\u00f1a. Limita ao oeste coa provincia de Lugo (Galicia), ao leste con Cantabria, ao sur coa provincia de Le\u00f3n (Castela e Le\u00f3n) e ao norte co mar Cant\u00e1brico.\nTras a morte do rei Paio (cara ao ano 737), o territorio asturiano abarcaba desde o r\u00edo Eo ao r\u00edo As\u00f3n.\nNa maior\u00eda dos mapas cartogr\u00e1ficos feitos desde o s\u00e9culo XVI vese unha Asturias dividida en d\u00faas: As \"Asturias de Oviedo\" e as \"Asturias de Santillana\". As de Oviedo ti\u00f1an a s\u00faa fronteira occidental no r\u00edo Eo e pola parte oriental no concello de Ribadesella, onde comezaban as de Santillana. Esta chegaba ata pouco m\u00e1is al\u00f3 de Santander, situ\u00e1ndose a s\u00faa fronteira oriental no r\u00edo As\u00f3n. Polo sur as Asturias limitaban co Cordal Cant\u00e1brico.\nNo mapa cartogr\u00e1fico editado en 1700 por Charles Hubert (primeiro xe\u00f3grafo do rei de Espa\u00f1a) empeza a nomearse como Principado de Asturias, estando dividido a\u00ednda na de Oviedo e a de Santillana. No ano 1778 as Asturias de Santillana int\u00e9granse definitivamente na provincia dos Nove Vales de Cantabria.\nO contorno actual establ\u00e9cese, coa creaci\u00f3n da provincia de Oviedo, na divisi\u00f3n territorial de 1833, que divide Espa\u00f1a en provincias a imitaci\u00f3n da francesa. Comprende os territorios da comarca hist\u00f3rica das Asturias de Oviedo, engadindo os concellos de Ribadeva, Pe\u00f1amellera Alta e Pe\u00f1amellera Baxa que pertenc\u00edan \u00e1s Asturias de Santillana, agora en Cantabria.\nHistoria.\nOcupada por grupos humanos desde o Paleol\u00edtico Inferior. Durante o superior Asturias caracterizouse polas pinturas rupestres do oriente da Comunidade. No mesol\u00edtico desenvolveuse unha cultura orixinal, o asturiense; a continuaci\u00f3n introduciuse a Idade de Bronce, caracterizada polos meg\u00e1litos e t\u00famulos. Na Idade de Ferro, o territorio estivo sometido \u00e1 influencia cultural celta. O pobo celta dos \u00e1stures comprend\u00eda tribos como os lugones, p\u00e9sicos etc., que poboaron todo o territorio \u00e1stur de castros, antigos poboados celtas. A influencia celta a\u00ednda perdura hoxe cos top\u00f3nimos de r\u00edos e monta\u00f1as, as\u00ed como nomes de poboaci\u00f3ns.\nA conquista romana tivo lugar entre os anos 29 e 19 a. C.. Pouco tempo despois o centro e oriente do actual territorio asturiano pasar\u00eda a pertencer ao Conventus asturicensis, tam\u00e9n co\u00f1ecido como \"Asturia\", e que acabar\u00eda por designar o territorio ao norte da Cordilleira cant\u00e1brica. Tras a reforma territorial de Diocleciano, todo o Conventus asturicensis pasar\u00eda a formar parte da nova provincia romana da Gallaecia, e baixo esta denominaci\u00f3n perdurar\u00e1 ata a Baixa Idade Media.\nTras varios s\u00e9culos sen presenza estranxeira, os suevos conseguiron po\u00f1er baixo o seu reino gran parte do occidente asturiano, ata, polo menos, o r\u00edo Narcea. Pola s\u00faa banda tam\u00e9n os visigodos intentaron ocupar o territorio no s\u00e9culo VI. O territorio, como sucedera con Roma e Toledo, non foi f\u00e1cil de someter, e de feito, a\u00ednda coa destruci\u00f3n da monarqu\u00eda visigoda a mans dos musulm\u00e1ns, e a posterior islamizaci\u00f3n de Hispania, o territorio asturiano permaneceu en mans dunha aristocracia aut\u00f3ctona, capaz de gobernar o pa\u00eds. Dentro do co\u00f1ecido como reino de Galicia ou de \"Galicia e Asturias\", o territorio asturiano vai gozar de gran relevancia dentro da coroa, que establecera a s\u00faa capital na cidade asturiana de Oviedo, os numerosos monumentos prerrom\u00e1nicos falan dunha etapa florecente para Asturias. A decisi\u00f3n, no entanto, pouco despois do traslado da corte a Le\u00f3n, minguara sen d\u00fabida o esplendor de antano, relegando Oviedo e a s\u00faa rexi\u00f3n \u00e1 condici\u00f3n de antiga sede palatina. Durante os s\u00e9culos medievais, o illamento propiciado pola cordilleira cant\u00e1brica fai que as referencias hist\u00f3ricas sexan relativamente escasas. Tras a rebeli\u00f3n do fillo de Henrique II de Trast\u00e1mara, establ\u00e9cese realmente o \"Principado de Asturias\". Houbo varios intentos de independencia, os m\u00e1is co\u00f1ecidos foron o conde Gonzalu Pelaiz ou a ra\u00ed\u00f1a Urraca (a asturiana), que a\u00ednda conseguindo importantes vitorias ao final foron derrotados polas tropas castel\u00e1s.\nNo s\u00e9culo XVI o territorio alcanzou por primeira vez os 100.000 habitantes, n\u00famero que se duplicou coa chegada do millo americano no s\u00e9culo seguinte.\nO 8 de maio de 1808, a Xunta Xeral do Principado de Asturias declara a guerra a Francia e procl\u00e1mase soberana, creando ex\u00e9rcito propio e enviando embaixadores ao estranxeiro, sendo o primeiro organismo oficial de Espa\u00f1a en dar ese paso. O 1 de xaneiro de 1820, o oficial Rafael de Riego subl\u00e9vase en C\u00e1diz proclamando a Constituci\u00f3n de 1812.\nA partir de 1830 comeza a explotaci\u00f3n do carb\u00f3n, iniciando a revoluci\u00f3n industrial na comunidade. M\u00e1is tarde establecer\u00edase a industria sider\u00farxica e naval.\nO 6 de outubro de 1934 comezou unha rebeli\u00f3n na cunca mineira provocada porque os revolucionarios non admitiron a entrada da CEDA no goberno. A Revoluci\u00f3n de 1934 tivo a Asturias por escenario principal.\nDurante a revoluci\u00f3n de 1934, protagonizada polos mineiros das Cuncas, a cidade queda asolada en boa parte: resultan incendiados, entre outros edificios, o da Universidade, cuxa biblioteca gardaba fondos bibliogr\u00e1ficos de extraordinario valor que non se puideron recuperar, ou o teatro Campoamor. A C\u00e1mara Santa na Catedral, pola s\u00faa banda, foi dinamitada.\nA guerra civil produciu a divisi\u00f3n de Asturias en dous bandos desde o 18 de xullo. O 25 de agosto de 1937 procl\u00e1mase en Xix\u00f3n o Consello Soberano de Asturias e Le\u00f3n presidido polo dirixente sindical e socialista Belarmino Tom\u00e1s, terminando o conflito o 20 de outubro de 1937. Tras vinte anos de estancamento econ\u00f3mico, produciuse a definitiva industrializaci\u00f3n de Asturias.\nFortemente afectado pola reconversi\u00f3n industrial da d\u00e9cada de 1990, o Principado intenta actualmente potenciar a s\u00faa abundante paisaxe e os recursos naturais con vistas ao turismo.\nDemograf\u00eda.\nAsturias conta con 1.080.138 habitantes (INE 2008), o que representa un 2,38% do total nacional. A s\u00faa densidade de poboaci\u00f3n, de 101,4 habitantes por km\u00b2, \u00e9 lixeiramente superior \u00e1 media espa\u00f1ola.\nA poboaci\u00f3n caracter\u00edzase por posu\u00edr a m\u00e1is alta taxa de mortalidade de Espa\u00f1a (12 por mil) e a m\u00e1is baixa taxa de natalidade (6 por mil), polo que desde 1987 a poboaci\u00f3n est\u00e1 diminu\u00edndo, dado que a natalidade s\u00f3 representa o 42% da taxa de mantemento da poboaci\u00f3n, a\u00ednda que as cidades grandes mante\u00f1en a s\u00faa poboaci\u00f3n. No \u00faltimo ano a poboaci\u00f3n de Asturias sufriu unha pequena alza, que foi asumida principalmente por Oviedo e Xix\u00f3n (2.500 e 3.000 habitantes respectivamente) e outros 17 concellos. No resto dos municipios a poboaci\u00f3n diminu\u00edu. Significativo \u00e9 o despoboamento nas concas mineiras e o suave descenso de Avil\u00e9s en 44 persoas.\nA porcentaxe de estranxeiros \u00e9 do 2,81 %, tres veces menos que a media nacional e s\u00f3 por diante de Galicia e Estremadura. Os principais colectivos estranxeiros son o ecuatoriano (14,76% do total de estranxeiros), o colombiano (9,01%) e o portugu\u00e9s (7,34%).\nLinguas.\nA\u00ednda que o castel\u00e1n \u00e9 a \u00fanica lingua oficial do Principado, na comunidade tam\u00e9n se falan o asturiano e o galego. O primeiro \u00e9 a lingua aut\u00f3ctona do Principado de Asturias que, a\u00ednda que non goza de status oficial, si est\u00e1 reco\u00f1ecida como tal polo Principado de Asturias de acordo ao seu Estatuto de Autonom\u00eda e a lexislaci\u00f3n desenvolvida.\nAsturiano.\nO asturiano ten a s\u00faa orixe na lingua romance derivada do lat\u00edn falada nos reinos medievais de Asturias e de Le\u00f3n. O texto m\u00e1is antigo que se co\u00f1ece nesta lingua \u00e9 a \"Nodicia de Kesos\" que data do ano 959, mentres que o documento normativo escrito en asturiano m\u00e1is antigo que se conserva \u00e9 o Foro de Avil\u00e9s de 1085. Ten algunhas variantes locais. A partir da Transici\u00f3n Espa\u00f1ola, a oficialidade do asturiano \u00e9 unha das reivindicaci\u00f3ns de diversos movementos sociais. En 1981 creouse a Academia de la Llingua Asturiana, instituci\u00f3n do Principado de Asturias cuxo fin \u00e9 o estudo, a promoci\u00f3n e a defensa do asturiano. Desde 2005 fix\u00e9ronse oficiais alg\u00fans top\u00f3nimos de localidades en asturiano.\nO asturiano \u00e9 a lingua materna dun 17,7% dos asturianos, en tanto que para un 20,1% o \u00e9 tam\u00e9n xunto co castel\u00e1n. Ademais, \u00e9 materia de estudo voluntaria para os alumnos de primaria e optativa para os de secundaria en todo o Principado de Asturias. Tam\u00e9n ten certa presenza nos medios a trav\u00e9s de semanarios e que usan esta lingua como vehicular. Nos \u00faltimos anos, a literatura asturiana gozou de gran desenvolvemento desde o que se veu en chamar o Surdimientu.\nEonaviego.\nPola s\u00faa parte, o galego f\u00e1lase entre os r\u00edos Eo e Navia, e habitualmente \u00e9 denominado galego-asturiano ou eonaviego. Filoloxicamente, tr\u00e1tase dunha sub\u00e1rea dentro do bloque oriental do galego que incl\u00fae tanto esta rexi\u00f3n de Asturias como o municipio galego de Negueira de Mu\u00f1iz.\nSegundo un estudo do profesor da Universidade Complutense de Madrid Alberto G\u00f3mez Bautista, na Franxa Leste, que abrangue as zonas de Eo-Navia, Ancares Leste, O Bierzo Occidental e As Portelas existen entre 70.000 e 100.000 galegofalantes, \u00e9 dicir un 50% da poboaci\u00f3n que ten o galego como lingua de uso coti\u00e1n. As\u00ed mesmo, alg\u00fans falantes do Eo-Navia e tam\u00e9n do Bierzo tam\u00e9n falan astur-leon\u00e9s, froito dos fluxos migratorios.\nPol\u00edtica.\nA organizaci\u00f3n e a estrutura pol\u00edtica do Principado de Asturias r\u00e9xese polo Estatuto de Autonom\u00eda, en vigor desde o 30 de xaneiro de 1982. Segundo o Estatuto, os \u00f3rganos institucionais do Principado de Asturias son tres: a Xunta Xeral, o Consello de Goberno e o Presidente. A forma de goberno do Principado \u00e9 parlamentaria: A Xunta Xeral \u00e9 o poder lexislativo que elixe, en representaci\u00f3n do pobo asturiano, ao Presidente do Principado de Asturias. O Presidente do Principado de Asturias \u00e9 o do Consello de Goberno, o xefe do poder executivo, e responde politicamente ante a Xunta Xeral, a cal, a trav\u00e9s dunha moci\u00f3n de censura ou unha moci\u00f3n de confianza pode cesarlle nas s\u00faas funci\u00f3ns.\nO poder lexislativo recae sobre a Xunta Xeral, integrada polos representantes do pobo asturiano. Entre as s\u00faas funci\u00f3ns est\u00e1n a aprobaci\u00f3n dos orzamentos, e a orientaci\u00f3n e control da acci\u00f3n do Consello de Goberno. A Xunta est\u00e1 integrada por 45 deputados, electos por un per\u00edodo de catro anos por medio do sufraxio universal dentro dun sistema de representaci\u00f3n proporcional en que a asignaci\u00f3n de deputados bas\u00e9ase no m\u00e9todo D'Hondt.\nEconom\u00eda.\nA econom\u00eda do Principado de Asturias conta cun sector primario en retroceso que ocupa ao 6% da poboaci\u00f3n activa con gander\u00eda vac\u00faa, agricultura (millo, patacas e maz\u00e1s) e pesca. Segue sendo significativa a miner\u00eda do carb\u00f3n a\u00ednda que non goza do papel preponderante de outrora.\nO sector secundario emprega ao 30% da poboaci\u00f3n activa, sendo importantes: a siderurxia, a alimentaci\u00f3n, os estaleiros, as armas, as qu\u00edmicas, equipos de transporte etc. No sector terciario as\u00e9ntase o 65% da poboaci\u00f3n activa e vai en aumento, sendo este feito sintom\u00e1tico da concentraci\u00f3n da poboaci\u00f3n nos centros urbanos e da importancia que o turismo adquiriu na rexi\u00f3n nos \u00faltimos anos.\nA pesar da relocalizaci\u00f3n industrial que golpeou \u00e1 comunidade en d\u00e9cadas anteriores, a renda por habitante creceu por encima da media nacional ata situarse en 19.868 \u20ac en 2006 (o 89,7% do PIB per capita do pa\u00eds).\nOs concellos que forman parte do Principado de Asturias te\u00f1en unha d\u00e9beda p\u00fablica global de 451.071.000 mill\u00f3ns de euros.\nOrganizaci\u00f3n territorial.\nSegundo o Estatuto de Autonom\u00eda de Asturias, a efectos administrativos, a Comunidade est\u00e1 dividida en 78 concellos (\"concejos\"), figura que na actualidade conta co mesmo valor legal que o municipio. A entidade menor que o concello \u00e9 a parroquia, que non ten por que coincidir necesariamente coa parroquia eclesi\u00e1stica. Dentro de cada parroquia dist\u00ednguense os diferentes barrios.\nO Estatuto de Autonom\u00eda tam\u00e9n fala da posibilidade de ordenaci\u00f3n de comarcas. A\u00ednda que legalmente non se desenvolveron a\u00ednda, si existen algunhas administraci\u00f3ns comarcais establecidas por varios municipios ou concellos para a prestaci\u00f3n dos servizos que son competencia municipal, as\u00ed como para a ordenaci\u00f3n, planificaci\u00f3n e promoci\u00f3n ao exterior da comarca. Estas son: a comarca de Avil\u00e9s que comprende os concellos de Avil\u00e9s, Illas, Corvera e Castrill\u00f3n, e a comarca do Nal\u00f3n que comprende Langreu, San Mart\u00edn del Rey Aurelio, Laviana, Caso e Sobrescobio.\nA efectos xur\u00eddicos en Asturias atopamos tres circunscrici\u00f3ns electorais, sendo a maior de todas elas a efectos poboacionais a central.\nDesde o punto de vista xudicial Asturias div\u00eddese en 18 partidos xudiciais, con xulgados de primeira instancia na capital de cada un deles.\nDesde o punto de vista sanitario Asturias ten 8 \u00e1reas sanitarias, 2 distritos sanitarios, 66 zonas b\u00e1sicas de sa\u00fade e 15 zonas especiais de sa\u00fade.\nTransportes.\nAsturias est\u00e1 bastante illada debido ao gran relevo monta\u00f1oso que ten. Desde a \u00e9poca dos romanos a rexi\u00f3n comunicouse coa meseta a trav\u00e9s da V\u00eda da Prata, que cruza a Cordilleira Cant\u00e1brica chegando ata a cidade de Sevilla, a actual A-66. En canto ao tren, co desenvolvemento do ferrocarril no s\u00e9culo XIX, comunicouse co resto da pen\u00ednsula, principalmente con Le\u00f3n e Santander. Na rexi\u00f3n sit\u00faase un dos portos m\u00e1is importantes do Cant\u00e1brico, El Musel, o cal ten rutas comerciais diarias con Francia e Reino Unido.\nAeroportos.\nAsturias unicamente conta cun aeroporto: o aeroporto de Asturias, situado en Castrill\u00f3n e un aer\u00f3dromo, o aer\u00f3dromo de La Morgal situado en Llanera. A peculiaridade do aeroporto \u00e9 que \u00e9 extremadamente pequeno, est\u00e1 cerca do mar e debido \u00e1 densa n\u00e9boa que ocasionalmente se forma, a aterraxe nel \u00e9 algo dif\u00edcil.\nO aeroporto de Asturias ten li\u00f1as a\u00e9reas diarias con Palma, Madrid, Barcelona e Lanzarote e semanais con Londres, Xenebra e Par\u00eds. O aeroporto rexistrou un considerable aumento de pasaxeiros, desde 774.317 en 2002 ata 1.530.248 en 2008. \u00c9 un dos aeroportos que menos pasaxeiros recibe ao ano, sendo o 20\u00ba aeroporto de Espa\u00f1a. P\u00f3dese acceder a trav\u00e9s da autov\u00eda do Cant\u00e1brico A-8 e a estrada N-632.\nBarallouse a posibilidade de constru\u00edr un aeroporto na Providencia (Xix\u00f3n), pero foi descartado debido ao relevo algo ondulado e \u00e1 proximidade de vivendas.\nFerrocarril.\nExiste unha importante rede de servizos de proximidades das d\u00faas empresas que prestan os seus servizos en Asturias RENFE e FEVE, e servizos rexionais e de longa distancia con Ferrol, Santander, Le\u00f3n, Madrid, Alacant e Barcelona.\nNa actualidade estase constru\u00edndo a \"variante de Pajares\", unha infraestrutura ferroviaria longamente solicitada, que permitir\u00e1 o acceso \u00e1 alta velocidade e a conexi\u00f3ns con tempos m\u00e1is reducidos con Madrid e o resto de Espa\u00f1a.\nEstradas.\nOs dous grandes eixos de Asturias son as autov\u00edas A-66 e A-8 que cruzan de norte para sur e de leste para oeste respectivamente a rexi\u00f3n. Ademais existe un n\u00famero crecente de novas autov\u00edas, algunhas a\u00ednda en construci\u00f3n ou proxecto, como a A-63, a A-64, a AS-I e a AS-II.\nGastronom\u00eda.\nTen elementos que a emparentan coa coci\u00f1a galega, normanda e bretoa. O prato m\u00e1is co\u00f1ecido \u00e9 a \"fabada\", potente guiso feito con fabas, unha variedade de feix\u00f3n branco, acompa\u00f1adas por chourizo, morcilla, lac\u00f3n, e touci\u00f1o. Isto s\u00e9rvese \u00e1 parte e co\u00f1\u00e9cese co nome de \"compango\". Ademais destaca a variedade de peixes frescos e mariscos do Cant\u00e1brico e a calidade da s\u00faa carne de vitela e boi.\nExisten m\u00e1is de cen variedades distintas de excelentes queixos artes\u00e1ns, dos que o de \"cabrales\" \u00e9 o m\u00e1is popular. Se se prefire unha sobremesa doce, o m\u00e1is tradicional \u00e9 o arroz con leite e as \"casadielles\" (un tipo de empanadillas cheas dunha mestura de froitos secos como noz, am\u00e9ndoa ou abel\u00e1, previamente triturados, mesturados con azucre e regado por an\u00eds) ben fritas ou ao forno. A bebida asturiana por excelencia \u00e9 a sidra.\nDeporte.\nEn f\u00fatbol, os principais equipos do Principado son: o Real Sporting de Xix\u00f3n, que xogou 39 tempadas en Primeira e conta con 6 participaci\u00f3ns europeas, 1 subcampionato de Liga e 2 de Copa do Rei, e o Real Oviedo, que conta con 38 tempadas en 1\u00aa divisi\u00f3n e 1 participaci\u00f3n europea, e agora milita en Segunda B. Outros tres equipos xogaron en Segunda Divisi\u00f3n: Real Avil\u00e9s Industrial (14 tempadas), Uni\u00f3n Popular de Langreo (8 tempadas) e Caudal Deportivo de Mieres (7 tempadas). O Principado \u00e9 representado pola Selecci\u00f3n de f\u00fatbol de Asturias.\nEn baloncesto o principal equipo \u00e9 o Oviedo CB, anteriormente destacou o Gij\u00f3n Baloncesto, equipo que estivo 4 tempadas na m\u00e1xima categor\u00eda, a Liga ACB.\nEn balonm\u00e1n, Asturias \u00e9 berce de grandes xogadores como os irm\u00e1ns Alberto Entrerr\u00edos e Ra\u00fal Entrerr\u00edos ou o avilesino Rub\u00e9n Garabaya (Todos eles Internacionais absolutos). Na rexi\u00f3n c\u00f3ntase cun equipo en Divisi\u00f3n de Honra B, o Real Grupo de Cultura Covadonga, equipo de Xix\u00f3n que \u00e1 s\u00faa vez \u00e9 un centro deportivo de alto rendemento, tras a recente desaparici\u00f3n do Naranco de Oviedo.\nA nivel individual destaca en Asturias o piloto ovetense Fernando Alonso dobre campi\u00f3n do mundo de F\u00f3rmula 1 nos anos 2005 e 2006. Tam\u00e9n en automobilismo, cabe mencionar a pilotos como Alberto Hevia, campi\u00f3n de Espa\u00f1a de rallyes de asfalto en 2004 e 2010 e subcampi\u00f3n en 2005 e 2007, Jos\u00e9 Antonio L\u00f3pez Fombona ou Daniel Alonso. Tam\u00e9n hai que destacar ao ciclista Samuel S\u00e1nchez, medalla ol\u00edmpica de ouro nos Xogos Ol\u00edmpicos de Pequ\u00edn 2008 na modalidade de ciclismo en ruta e Chechu Rubiera.\nUn acontecemento deportivo moi popular tanto en Asturias como no resto de Espa\u00f1a \u00e9 o Descenso Internacional do Sella, proba de pirag\u00fcismo con participantes de varios pa\u00edses e que ten lugar anualmente no tramo final do r\u00edo Sella, entre Arriondas e Ribadesella, o primeiro s\u00e1bado de agosto, desde a d\u00e9cada de 1930. Con este acontecemento d\u00e1 comezo a semana Internacional de Pirag\u00fcismo en Asturias, que finaliza co Descenso Internacional do Cares.\nEn Asturias existen tam\u00e9n deportes aut\u00f3ctonos con amplo seguimento de afeccionados. De entre estes os birlos son o m\u00e1is importante e en Asturias se pr\u00e1ctica en varias modalidades: cuatreada, batente, palma (ou birle), celta (ou de Tineo) etc.\nAdemais, destacar os deportes invernais e de monta\u00f1a. Conta coa estaci\u00f3n invernal e de monta\u00f1a Valgrande-Pajares, que \u00e9 unha das primeiras estaci\u00f3ns de esqu\u00ed espa\u00f1olas, inaugurada en 1954. Ademais en marzo de 2007, inaugurouse a estaci\u00f3n invernal de Fuentes de Invierno."}
{"id": "1862", "revid": "98629", "url": "https://gl.wikipedia.org/wiki?curid=1862", "title": "Perif\u00e9rico", "text": "Un perif\u00e9rico \u00e9 un compo\u00f1ente externo dun sistema computacional que se liga mediante conexi\u00f3ns f\u00edsicas directas (cabos ou cables) ou indirectas (radiofrecuencia ou raios infravermellos) e que serve para interactuar co sistema. Poden ser para introducir ou recibir informaci\u00f3n, caso no que se adoitan chamar respectivamente perif\u00e9ricos de entrada (input, abreviado \"I\") ou de sa\u00edda (output, abreviado \"O\"). Polo tanto, alg\u00fans elementos como o microprocesador non son perif\u00e9ricos, sen\u00f3n que forman parte do sistema mesmo. A\u00ednda as\u00ed, outros como o disco duro ou a memoria USB tam\u00e9n se poden entender como perif\u00e9ricos de sa\u00edda, pois permiten almacenamento de datos. Hai tam\u00e9n dispositivos mixtos de entrada e sa\u00edda (I/O), como o m\u00f3dem, e casos de elementos intermediarios ou posibilitadores do funcionamento dun perif\u00e9rico, como a tarxeta que permite o uso do m\u00f3dem, a tarxeta de rede. N\u00f3tese que as abreviaci\u00f3ns O e I semellan tam\u00e9n os n\u00fameros 0 e 1 do c\u00f3digo binario."}
{"id": "1864", "revid": "89787", "url": "https://gl.wikipedia.org/wiki?curid=1864", "title": "Uni\u00f3n Fenosa", "text": "Uni\u00f3n Fenosa foi un grupo empresarial espa\u00f1ol presente en varios sectores econ\u00f3micos, tendo coma principal actividade a produci\u00f3n de enerx\u00eda el\u00e9ctrica, pero presente tam\u00e9n no sector do gas e nos servizos e telecomunicaci\u00f3ns.\nUni\u00f3n Fenosa foi adquirida por Gas Natural, que agora opera como Gas Natural Fenosa, nun proceso iniciado en xullo de 2008 (cando Gas Natural chegou a un acordo con ACS para a compra da s\u00faa participaci\u00f3n do 45,3% en Uni\u00f3n Fenosa) e culminado en setembro de 2009 (momento no que as acci\u00f3ns da nova compa\u00f1\u00eda son admitidas a cotizaci\u00f3n).\nHistoria.\nNaceu o 23 de novembro de 1982 co nome de Uni\u00f3n El\u00e9ctrica Fenosa trala fusi\u00f3n entre Uni\u00f3n El\u00e9ctrica, creada en 1912 como Uni\u00f3n El\u00e9ctrica Madrile\u00f1a, e Fenosa (Fuerzas El\u00e9ctricas del Noroeste S.A.), creada en Galiza en 1943 por Pedro Barri\u00e9 de la Maza.\nEn 1986 o grupo iniciou a s\u00faa expansi\u00f3n internacional cun contrato de consultor\u00eda para a empresa Usinas y Transmisiones El\u00e9ctricas de Uruguay, e en 1988 entrou en funcionamento a central nuclear de Trillo, da que Uni\u00f3n Fenosa era promotora.\nEn 1992 tivo lugar o primeiro investimento directo no exterior, e en 1994 creouse Uni\u00f3n Fenosa Energ\u00edas Especiales para dar pulo \u00e1s enerx\u00edas renovables. En 1995, tralo \u00e9xito das exposici\u00f3ns bienais creadas en 1989 e denominadas Mostra Uni\u00f3n Fenosa, creouse o Museo de Arte Contempor\u00e1nea Uni\u00f3n Fenosa, na Coru\u00f1a.\nFenosa participara desde a liberaci\u00f3n das telecomunicaci\u00f3ns neste sector, e en 1998 adquiriu unha participaci\u00f3n da empresa de telefon\u00eda m\u00f3bil Airtel, traspasando o investimento ao ano seguinte ao grupo A\u00fana (Retevisi\u00f3n e Amena). As\u00ed mesmo, conta na actualidade (agosto de 2008) cun 35,44 % das acci\u00f3ns da empresa galega R.\nNo ano 2000 asinou un contrato cunha empresa petroleira exipcia, que permitiu a Uni\u00f3n Fenosa dispor de gas propio en orixe e as\u00ed ter unha posici\u00f3n de vantaxe no sector. Ademais, creouse Soluziona como integradora das empresas de servizos profesionais do Grupo. A Central de Hermosillo, en M\u00e9xico entrou en funcionamento en 2001 e constit\u00fae o primeiro ciclo combinado de gas constru\u00eddo e operado pola empresa. En 2002 eliminou do seu nome a palabra \"El\u00e9ctrica\" para reflectir a entrada noutros negocios (gas, telecomunicaci\u00f3ns etc.) En 2003 entrou como socio estrat\u00e9xico no accionariado de Uni\u00f3n Fenosa Gas a empresa italiana ENI, que co 50% dos t\u00edtulos, reforzou o posicionamento do Grupo nos mercados gasistas internacionais.\nEn 2005 un grupo empresarial galego formado por Amancio Ortega, Jacinto Rey do Grupo San Jose, Caixa Nova e Caixa Galicia tentaron comprar as acci\u00f3ns de Fenosa en mans do Banco de Santader. Esta compra supu\u00f1a asumir o control da el\u00e9ctrica. Coa operaci\u00f3n pechada, no \u00faltimo momento e por presi\u00f3ns pol\u00edticas, as acci\u00f3ns foron vendidas ao grupo ACS de Florentino P\u00e9rez.\nAt\u00e9 a fusi\u00f3n con Gas Natural, o Grupo Uni\u00f3n Fenosa ti\u00f1a presenza en 15 pa\u00edses.\nOperaci\u00f3n de adquisici\u00f3n por Gas Natural.\nEn xullo de 2008, a participaci\u00f3n en Uni\u00f3n Fenosa que ten o seu primeiro accionista, o grupo ACS, recibe unha oferta de compra de Gas Natural, que \u00e9 aceptada.\nEn abril, a Oferta P\u00fablica de Adquisici\u00f3n de Acci\u00f3ns (OPA) formulada por Gas Natural sobre o capital social de Uni\u00f3n Fenosa foi aceptada por 317.655.538 acci\u00f3ns, representativas do 34,75% do capital social da el\u00e9ctrica e do 69,54% dos dereitos de voto aos que a oferta se dirix\u00eda de forma efectiva.\nTras a liquidaci\u00f3n da OPA, cuxo per\u00edodo de aceptaci\u00f3n conclu\u00edu o d\u00eda 14 de abril, Gas Natural pasou a ser titular dun 84,77% do capital social de Uni\u00f3n Fenosa, e, unha vez liquidados os instrumentos financeiros subscritos con diversas entidades bancarias e un contrato de compravenda de acci\u00f3ns, a participaci\u00f3n ascendeu ao 95,22% do capital social da el\u00e9ctrica.\nA finais de abril, os consellos de administraci\u00f3n das d\u00faas compa\u00f1\u00edas aprobaron o proxecto de fusi\u00f3n por absorci\u00f3n de Uni\u00f3n Fenosa e de Uni\u00f3n Fenosa Generaci\u00f3n. A ecuaci\u00f3n do troco proposta foi de tres acci\u00f3ns de Gas Natural por cada cinco acci\u00f3ns de Uni\u00f3n Fenosa.\nO 4 de setembro de 2009 Uni\u00f3n Fenosa deixou de cotizar na bolsa de valores, integr\u00e1ndose por completo en Gas Natural."}
{"id": "1865", "revid": "5863", "url": "https://gl.wikipedia.org/wiki?curid=1865", "title": "Israel", "text": "O Estado de Israel (hebreo: \u05de\u05d3\u05d9\u05e0\u05ea \u05d9\u05e9\u05e8\u05d0\u05dc, transliteraci\u00f3n: Medinat Yisra'el; \u00c1rabe: \u062f\u0648\u0644\u0629 \u0627\u0633\u0631\u0627\u0626\u064a\u0644, transliteraci\u00f3n: Daulat Isra'il) \u00e9 un pa\u00eds no Oriente Medio (oeste de Asia, no chamado 'crecente f\u00e9rtil'), situado na costa oriental do mar Mediterr\u00e1neo. \u00c9 unha democracia parlamentaria e legalmente un estado xudeu. Fai fronteira co L\u00edbano ao norte, con Siria ao nordeste, con Xordania e Cisxordania ao leste, con Exipto e a franxa de Gaza ao suroeste, e co golfo de Aqaba (no mar Vermello) ao sur. O Mediterr\u00e1neo bord\u00e9ao polo seu oeste, e entre Xordania e Exipto sae uns poucos quil\u00f3metros \u00f3 golfo de Aqaba, extensi\u00f3n do mar Vermello (tam\u00e9n chamado golfo de Eilat). Igualmente, ten costa co mar Morto (mar interior). Xeograficamente, cont\u00e9n diversas caracter\u00edsticas dentro do seu relativamente pequeno territorio Israel def\u00ednese como un \"Estado xudeu e democr\u00e1tico\" nas s\u00faas Leis B\u00e1sicas e \u00e9 o \u00fanico Estado de maior\u00eda xud\u00eda do mundo.\nDespois dunha resoluci\u00f3n da Asemblea Xeral das Naci\u00f3ns Unidas o 29 de novembro de 1947, recomendando a adhesi\u00f3n e introduci\u00f3n do Plan de Partici\u00f3n de Palestina para substitu\u00edr o Mandato Brit\u00e1nico, o 14 de maio de 1948, David Ben-Gurion, o xefe-executivo da Organizaci\u00f3n Sionista Mundial e presidente da Axencia Xudaica para Palestina, declarou \"o estabelecemento dun Estado Xudeu en Eretz Israel, a ser co\u00f1ecido como o Estado de Israel\", unha entidade independente do control brit\u00e1nico. As naci\u00f3ns \u00e1rabes veci\u00f1as invadiron o recentemente creado pa\u00eds ao d\u00eda seguinte, en apoio aos \u00e1rabes palestinos. Israel, dende aquela, levou a cabo varias guerras cos Estados \u00e1rabes circundantes, no transcurso das cales ocupou os territorios de Cisxordania, pen\u00ednsula do Sina\u00ed, franxa de Gaza e altos do Gol\u00e1n. Partes desas \u00e1reas ocupadas, inclu\u00edndo Xerusal\u00e9n Oriental, foron anexionadas por Israel, mais a fronteira coa veci\u00f1a Cisxordania a\u00ednda non foi definida de forma permanente. Israel asinou tratados de paz con Exipto e Xordania, por\u00e9n os esforzos para solucionar o conflito israel\u00ed-palestino ata agora non deron como resultado a paz.\nO centro financeiro de Israel \u00e9 Tel Aviv, mentres que Xerusal\u00e9n \u00e9 a cidade m\u00e1is populosa do pa\u00eds e a s\u00faa capital (a\u00ednda que non sexa reco\u00f1ecida como tal pola comunidade internacional). A poboaci\u00f3n israel\u00ed, conforme o definido pola Oficina Central de Estat\u00edsticas de Israel, foi estimada en 2017 en habitantes, dos cales un 74.8% eran xudeus. Os \u00e1rabes constit\u00faen a segunda maior etnia do pa\u00eds, cun 20.8% de habitantes, inclu\u00edndo os \u00e1rabes de Xerusal\u00e9n Leste. A gran maior\u00eda dos \u00e1rabes israel\u00eds son musulm\u00e1ns sunnitas, inclu\u00edndo un n\u00famero significativo de bedu\u00ednos do Negev semi-sedentarios, o resto son cristi\u00e1ns e drusos. Outras minor\u00edas incl\u00faen varias denominaci\u00f3ns \u00e9tnicas e etno-relixiosas, como os circasianos, samaritanos e maronitas, entre outros.\nIsrael \u00e9 unha democracia representativa cun sistema parlamentario, representaci\u00f3n proporcional e sufraxio universal. O primeiro ministro serve como xefe de goberno e o \"Knesset\" como o corpo lexislativo unicameral do pa\u00eds. Israel ten unha das m\u00e1is altas expectativas de vida do mundo e \u00e9 considerado un pa\u00eds desenvolvido, sendo membro da OCDE e da ONU. O seu produto interno bruto (PIB) nominal foi o 37\u00ba maior do mundo en 2014, mentres que o pa\u00eds ten o nivel de vida m\u00e1is alto de Oriente Medio. No entanto, organizaci\u00f3ns como Amnist\u00eda Internacional e \"Human Rights Watch\" te\u00f1en sido cr\u00edticas coas pol\u00edticas de Israel en relaci\u00f3n aos palestinos, mentres que o goberno dos Estados Unidos e alg\u00fans pa\u00edses de Europa, como o Reino Unido e Alema\u00f1a, xeralmente apoian a Israel b\u00e9lica e financeiramente.\nEtimolox\u00eda.\nO primeiro rexistro hist\u00f3rico co\u00f1ecido do termo \"Israel\" aparece na Estela de Merenptah, un monumento que celebra as vitorias militares do fara\u00f3n Merenptah, datado a finais do s\u00e9culo XIII a.C. O nome Israel \u00e9 o \u00fanico precedido polo determinante para pobo, sinalando a s\u00faa distinci\u00f3n en relaci\u00f3n \u00e1s poboaci\u00f3ns das cidades-Estado presentes na mesma inscrici\u00f3n, o que suxire unha identidade contrastante coa dos seus veci\u00f1os.\nExiste consenso entre os estudosos en derivar \"Israel\" a partir dunha forma verbal semita occidental como \"\u015b\u0101r\u00e2\" (loitar, prevalecer, reinar [con]), e do elemento teof\u00f3rico \"El\" (\"Deus\"), o que indica que a designaci\u00f3n pode ter partido do propio pobo que a usou, pod\u00e9ndose supo\u00f1er que compartira unha identidade cultural e unha noci\u00f3n com\u00fan de relixiosidade (culto a \"El\"), as\u00ed como, quizais, unha propensi\u00f3n \u00e1 guerra.\nA tradici\u00f3n xud\u00eda d\u00e1o como acrograma hebreo das iniciais dos patriarcas e matriarcas, dos cales se orixinou o pobo de Israel: Isaac e Xacob (\u05d9), Sara (\u05e9), Rebeca e Raquel (\u05e8), Abraham (\u05d0), Lea (\u05dc). A s\u00faa etimolox\u00eda \u00e9 suxerida na pasaxe do X\u00e9nese 32:28, na cal Xacob loita contra un anxo de Deus e o vence, despois do que recibe de Deus o nome de Israel. O nome conter\u00eda as\u00ed, o significado para a realizaci\u00f3n dun pacto entre Deus e Israel, mantendo a memoria e identidade do pobo a trav\u00e9s dos tempos, e definindo as regras da s\u00faa relaci\u00f3n co divino.\nO actual pa\u00eds foi chamado \"Medinat Yisrael\", ou Estado de Israel, despois de seren rexeitadas outras propostas como \"Eretz Israel\" (\"Terra de Israel\"), \"Si\u00f3n\" e \"Xudea\". O uso do termo hebreo \"israel\u00ed\" para se referir a un cidad\u00e1n de Israel foi decidido polo goberno do pa\u00eds despois da independencia e anunciado polo ent\u00f3n ministro de Relaci\u00f3ns Exteriores de Israel, Moshe Sharett.\nS\u00edmbolos nacionais.\nOs principais s\u00edmbolos nacionais do pa\u00eds son a s\u00faa bandeira, o seu emblema e o seu himno. Israel conta tam\u00e9n con outros s\u00edmbolos nacionais como a menor\u00e1 ou a Estrela de David, ambos presentes no emblema e na bandeira respectivamente. Amais da bandeira, o emblema, o himno e a canci\u00f3n nacional, Israel pos\u00fae diversos s\u00edmbolos nacionais:\nHistoria.\nRa\u00edces hist\u00f3ricas.\nA historia da Antiga Israel abrangue o per\u00edodo desde o s\u00e9culo XX a.C. ata a expulsi\u00f3n e Di\u00e1spora do pobo xudeu no s\u00e9culo I, na \u00e1rea comprendida entre o mar Mediterr\u00e1neo, o deserto do Sina\u00ed, as monta\u00f1as do L\u00edbano e o deserto da Xudea. Conc\u00e9ntrase especialmente no estudo do pobo xudeu neste per\u00edodo, e de forma secundaria dos outros pobos que conviviron con el, como os filisteos, fenicios, moabitas, edomitas, hititas, madianitas, amoritas e amonitas. As fontes sobre este per\u00edodo son principalmente a escritura cl\u00e1sica como a Biblia hebraica ou \"Tanakh\" (co\u00f1ecida polos cristi\u00e1ns como Antigo Testamento), o Talmud, o libro et\u00edope Kebra Nagast e escritos de Nicolau de Damasco, Artapano de Alexandr\u00eda, Filon e Flavio Xosefo. Outras fontes principais de informaci\u00f3n son os achados arqueol\u00f3xicos en Exipto, Moabe, Asiria ou Babel, e os vestixios e inscrici\u00f3ns no propio territorio.\nA Terra de Israel, co\u00f1ecida en hebreo como \"Eretz Israel\", \u00e9 sagrada para o pobo xudeu desde os tempos b\u00edblicos. De acordo coa tora, a Terra de Israel foi prometida aos tres patriarcas do pobo xudeu, por Deus, como a s\u00faa patria; estudosos te\u00f1en colocado este per\u00edodo no inicio do segundo milenio a.C. A terra de Israel garda un lugar especial nas obrigas relixiosas xud\u00edas, englobando os m\u00e1is importantes lugares do xuda\u00edsmo (como os restos do Primeiro e Segundo Templo do pobo xudeu). A partir do s\u00e9culo X a.C. unha serie de reinos e estados xudeus estableceron un control intermitente sobre a rexi\u00f3n que durou cerca de 150 anos, o Reino de Israel, ata a s\u00faa conquista polos asirios no 721 a.C., e catro s\u00e9culos para o Reino de Xud\u00e1, ata a s\u00faa conquista por Nabucodonosor II no 586 a.C. e a destruci\u00f3n do Templo de Salom\u00f3n polos babilonios. No 140 a.C. a revolta dos Macabeos levou ao estabelecemento do Reino Hasmoneu de Israel, cuxa existencia como reino independente durou 77 anos, ata a conquista de Xerusal\u00e9n por Cneo Pompeio Magno no 63 a.C., cando se tornou nun reino tributario do Imperio Romano.\nBaixo o dominio asirio, babil\u00f3nico, persa, grego, romano, bizantino e (brevemente) sas\u00e1nido, a presenza xud\u00eda na rexi\u00f3n diminu\u00edu a causa das expulsi\u00f3ns en masa. En particular, o fracaso na revolta de Bar Kokhba contra o Imperio Romano no 132 deu como resultado a expulsi\u00f3n dos xudeus en grande escala. Durante este tempo os romanos deron o nome de \"Syria Pal\u00e6stina\" \u00e1 rexi\u00f3n xeogr\u00e1fica, nunha tentativa de apagar os lazos xudaicos coa terra. No entanto, a presenza xud\u00eda en Palestina mant\u00edvose, co traslado dos xudeus de Xudea \u00e1 cidade de Tiber\u00edades, en Galilea. A principios do s\u00e9culo XII a\u00ednda permanec\u00edan cerca de 50 familias xud\u00edas na cidade. A Mishn\u00e1 e o Talmud de Xerusal\u00e9n, dous dos textos xudeus m\u00e1is importantes, foron compostos na rexi\u00f3n durante ese per\u00edodo. A terra foi conquistada ao Imperio Bizantino no 638 durante o per\u00edodo inicial das conquistas musulm\u00e1s. O niqqud hebreo foi inventado en Tiber\u00edades nesa \u00e9poca. A \u00e1rea foi dominada polos om\u00edadas, despois polos abb\u00e1sidas, cruzados, os coresmios e mongois, antes de se tornar parte do imperio dos mamelucos (1260-1516) e o Imperio Otom\u00e1n en 1517.\nA\u00ednda que a presenza xud\u00eda en Palestina ten sido constante, os xudeus que \"estiveron sempre al\u00f3\" reduc\u00edronse \u00e1 pequena comunidade rural de Peki'in, \u00e1rabes en todo excepto na relixi\u00f3n. Durante os s\u00e9culos XII e XIII, houbo un pequeno, mais constante movemento de inmigrantes xudeus cara \u00e1 rexi\u00f3n, especialmente vidos do Norte de \u00c1frica.\nDespois do Decreto da Alhambra de 1492, moitos xudeus expulsados de Espa\u00f1a partiron \u00e1 Terra Santa, a\u00ednda que se estabeleceran nas cidades onde viv\u00edan da caridade e do \"halukka\" enviado polos compa\u00f1eiros na di\u00e1spora. Despois de 1517, baixo o dominio otom\u00e1n, a rexi\u00f3n tornouse unha provincia esquecida do Imperio, declinando en poboaci\u00f3n debido \u00e1 extrema pobreza, impostos exorbitantes, enfermidades e falta de seguridade. A poboaci\u00f3n era maioritariamente musulm\u00e1, da cal o 10% eran cat\u00f3licos. En 1777, xudeus europeos comezaron a regresar \u00e1 rexi\u00f3n, xunt\u00e1ndose \u00e1 pequena comunidade sefard\u00ed local. Contra o 1800, a poboaci\u00f3n xud\u00eda andaba polos tres millares, vivindo sobre todo nas \"Catro Cidades Sagradas\", Xerusal\u00e9n, Hebr\u00f3n, Safed e Tiber\u00edades. Sen preparaci\u00f3n para a rudeza da rexi\u00f3n, sen conseguir emprego e impedidos de posu\u00edr terras, os xudeus europeos viv\u00edan na miseria, sobrevivindo, unha vez m\u00e1is, do \"halukka\".\nXa na d\u00e9cada de 1850, os xudeus chegar\u00edan mesmo a constitu\u00edr polo menos a metade da poboaci\u00f3n de Safed, Tiber\u00edades e Xerusal\u00e9n.\nSionismo e o mandato brit\u00e1nico.\nAlgunhas fontes afirman que a primeira grande onda de inmigraci\u00f3n moderna, co\u00f1ecida como a primeira \"Aliyah\" (hebreo: \u05e2\u05dc\u05d9\u05d9\u05d4), comezou en 1881, cando os xudeus fux\u00edan dos pogrom en Europa Oriental. Outras, no entanto, presentan datos que demostran que os fluxos de inmigraci\u00f3n xud\u00eda procedentes de Europa entre os anos 1880 a 1929 ti\u00f1an como destino na s\u00faa maior parte, os pa\u00edses americanos e non Palestina, a onde se dirixiu unha parte minoritaria de xudeus ata o inicio da segunda guerra mundial.\nA\u00ednda que o movemento sionista xa exist\u00eda, en teor\u00eda, Theodor Herzl foi considerado o fundador do sionismo pol\u00edtico, un movemento que inspirado no nacionalismo alem\u00e1n pretend\u00eda estabelecer un Estado xudeu na terra de Israel, buscando unha soluci\u00f3n estadista para a cuesti\u00f3n xudaica. En 1896, Herzl publicou \"Der Judenstaat\" (\"O Estado xudeu\"), que ofrece a s\u00faa visi\u00f3n dun futuro Estado xudeu. Ao ano seguinte, el presidiu o primeiro Congreso Mundial Sionista.\nA segunda \"Aliyah\" (1904-1914), comezou despois do pogrom de Kishinev. Cerca de xudeus estabelec\u00e9ronse en Palestina. Tanto a primeira como a segunda onda de inmigrantes foi principalmente de xudeus ortodoxos, por\u00e9n na \"Segunda Aliyah\" tam\u00e9n foron alg\u00fans socialistas pioneiros que crearon o movemento \"kibbutz\". O 2 de novembro de 1917, durante a primeira guerra mundial, o ministro brit\u00e1nico de Relaci\u00f3ns Exteriores, Arthur Balfour emitiu o que foi co\u00f1ecido como a Declaraci\u00f3n de Balfour, que di \"O goberno da S\u00faa Maxestade encara favorablemente o estabelecemento en Palestina dun fogar nacional para o pobo xudeu\u2026\". A petici\u00f3n de Edwin Samuel Montagu e de Lord Curzon, introduciuse unha li\u00f1a na declaraci\u00f3n afirmando \"que sexa claramente entendido que nada ser\u00e1 feito que poida prexudicar os dereitos civ\u00eds e relixiosos das comunidades non-xud\u00edas en Palestina, ou os dereitos e estatuto pol\u00edtico usufrutuados polos xudeus en calquera outro pa\u00eds\".\nA Lexi\u00f3n Xud\u00eda, un grupo de batall\u00f3ns compostos sobre todo por voluntarios sionistas, asistira aos brit\u00e1nicos na conquista de Palestina. A utilizaci\u00f3n do termo ambiguo \"fogar nacional\" alarmou aos \u00e1rabes e, co fin de calmalos, o 7 de novembro de 1918 o Reino Unido asinou con Francia a Declaraci\u00f3n Anglo-Francesa, declarando como obxectivo com\u00fan a ambos pa\u00edses \"a liberaci\u00f3n final e completa dos pobos que hai moito ve\u00f1en sendo oprimidos polos turcos, e o estabelecemento de gobernos nacionais e administraci\u00f3ns [en Siria, Iraq e Palestina] cuxa autoridade deriva do libre exercicio da iniciativa e escolla por parte das poboaci\u00f3ns ind\u00edxenas\". Mentres, en 1919, nun memorando gobernamental interno, Balfour declarou que non ti\u00f1a intenci\u00f3n de consultar aos habitantes de Palestina sobre as s\u00faas aspiraci\u00f3ns, contrariando as\u00ed a Declaraci\u00f3n de 1918 e a Declaraci\u00f3n de Balfour na s\u00faa promesa de non prexudicar os dereitos civ\u00eds e relixiosos das comunidades non-xud\u00edas de Palestina. A oposici\u00f3n \u00e1rabe a este plano levou aos disturbios de 1920 en Palestina e \u00e1 formaci\u00f3n da organizaci\u00f3n xud\u00eda co\u00f1ecida como \"Haganah\" (\"a Defensa\", en hebreo), da cal m\u00e1is tarde se separaron os grupos \"Irgun\" e \"Lehi\".\nEn 1922, a Liga das Naci\u00f3ns concedeu ao Reino Unido un mandato en Palestina en condici\u00f3ns semellantes \u00e1 Declaraci\u00f3n de Balfour. A poboaci\u00f3n da \u00e1rea ent\u00f3n era predominantemente musulm\u00e1, mentres que na maior \u00e1rea urbana da rexi\u00f3n, Xerusal\u00e9n, era maioritariamente xud\u00eda. A terceira (1919-1923) e a cuarta \"Aliyah\" (1924-1929) levaron a xudeus a Palestina. A partir de 1921 os brit\u00e1nicos contiveron a inmigraci\u00f3n xud\u00eda con cotas e a maior\u00eda do territorio designado para o estado xudeu foi situado en Transxordania.\nA ascensi\u00f3n do nazismo na d\u00e9cada de 1930 levou \u00e1 quinta \"Aliyah\", cun fluxo de 250 mil xudeus. Este fluxo provocou a revolta \u00e1rabe de 1936-1939, e levou aos brit\u00e1nicos a conter a inmigraci\u00f3n a trav\u00e9s do Libro Branco de 1939. Con pa\u00edses de todo o mundo recibindo refuxiados xudeus fuxidos do Holocausto, un movemento clandestino co\u00f1ecido como Aliyah Bet foi organizado para transportar xudeus a Palestina. Ao final da segunda guerra mundial, os xudeus representaban o 33% da poboaci\u00f3n de Palestina, cando en 1922 eran o 11%.\nIndependencia e primeiros anos.\nDespois de 1942, co rexeitamento do Libro Branco de 1939 por parte dos l\u00edderes sionistas, o Reino Unido envolveuse cada vez m\u00e1is nun conflito violento cos xudeus. Varios ataques armados foron levados a cabo polos sionistas contra obxectivos brit\u00e1nicos, dos cales destacan o asasinato do ministro de estado brit\u00e1nico Lord Moyne no Cairo en novembro de 1944 polo Stern Gang, liderado por Yitzhak Shamir, e a explosi\u00f3n do Hotel King David polo Irgun, liderado por Menachem Begin, en 1946. A principios de 1947, o goberno brit\u00e1nico, percibindo a carga pol\u00edtica e econ\u00f3mica que estaba a ser o conflito en Palestina, decidiu acabar co Mandato, declarando que era incapaz de chegar a unha soluci\u00f3n aceptable para ambos os lados, \u00e1rabes e xudeus.\nA Organizaci\u00f3n das Naci\u00f3ns Unidas, que fora creada uns anos antes, recomendou a aplicaci\u00f3n do Plan de partici\u00f3n de Palestina, aprobado pola Asemblea Xeral das Naci\u00f3ns Unidas a trav\u00e9s da Resoluci\u00f3n 181, do 29 de novembro de 1947, propo\u00f1endo a divisi\u00f3n do pa\u00eds en dous Estados, un \u00e1rabe e un xudeu. Segundo esta proposta, a cidade de Xerusal\u00e9n ter\u00eda un status de cidade internacional - un \"corpus separatum\" - administrada polas Naci\u00f3ns Unidas para evitar un posible conflito sobre o seu status. A partici\u00f3n proposta polo Comit\u00e9 Especial das Naci\u00f3ns Unidas para Palestina (UNSCOP, polas siglas en ingl\u00e9s) conced\u00eda ao terzo de poboaci\u00f3n xud\u00eda o 56% do territorio, deixando aos dous terzos \u00e1rabes o 44% da terra. A divisi\u00f3n demogr\u00e1fica dos dous pa\u00edses significaba que no estado \u00e1rabe deber\u00edan vivir 818.000 palestinos, hospedando 10.000 xudeus. No estado xudeu, vivir\u00edan 438.000 palestinos entre 499.000 xudeus. O novo Estado xudeu posu\u00eda a gran maior\u00eda das terras f\u00e9rtiles e, das 1.200 aldeas palestinas, aproximadamente 400 estaban inclu\u00eddas no seu interior.\nA Axencia Xud\u00eda aceptou o plan, a\u00ednda que nunca tivese afirmado que limitar\u00eda o futuro Estado xudeu \u00e1 \u00e1rea proposta pola Resoluci\u00f3n 181. O 30 de novembro de 1947 a Alta Comisi\u00f3n \u00c1rabe rexeitou o plan, coa esperanza de que o asunto fose revisado nunha proposta alternativa presentada. Nesta altura, a Liga \u00c1rabe non consideraba a\u00ednda unha intervenci\u00f3n armada en Palestina, \u00e1 cal se opu\u00f1a a Alta Comisi\u00f3n \u00c1rabe. Ao d\u00eda seguinte ao rexeitamento do plan, o conflito armado estendeuse a toda Palestina. As organizaci\u00f3ns paramilitares sionistas, en especial o Haganah e os voluntarios internacionais que se lles uniron, iniciaron o que David Ben Gurion chamou a \"defensa agresiva\", na cal calquera ataque \u00e1rabe ser\u00eda respondido de forma decisiva, con destruci\u00f3n do lugar, expulsi\u00f3n dos seus moradores e captura da posici\u00f3n. En marzo de 1948 foi posto en pr\u00e1ctica o Plan Dalet, co obxectivo de capturar aldeas, barrios e cidades \u00e1rabes. Ao mes seguinte, dous importantes acontecementos xeraron ondas de choque a trav\u00e9s de Palestina e de todo o mundo \u00e1rabe: a morte de Abd al-Qader al-Husseini defendendo a aldea \u00e1rabe de Al-Qastal, e o masacre da aldea de Deir Yassin, perpetrado polo Irgun e o Stern Gang. Estes acontecementos levaron aos pa\u00edses \u00e1rabes, reunidos na Liga \u00c1rabe, a considerar unha intervenci\u00f3n en Palestina cos seus ex\u00e9rcitos regulares. A econom\u00eda \u00e1rabe-palestina esborrallouse e \u00e1rabes-palestinos fuxiron ou foron expulsados.\nO 14 de maio de 1948, un d\u00eda antes da fin do Mandato brit\u00e1nico, a Axencia Xud\u00eda proclamou a independencia, nomeando o pa\u00eds de Israel. Ao d\u00eda seguinte, cinco pa\u00edses da Liga \u00c1rabe, Exipto, Siria, Xordania, L\u00edbano e Iraq, apoiados por Arabia Saudita e por Iemen, invadiron o territorio do antigo Mandato brit\u00e1nico de Palestina, iniciando a guerra \u00e1rabe-israel\u00ed de 1948. Marrocos, Sud\u00e1n, Iemen e Arabia Saudita tam\u00e9n enviaron tropas para axudar aos invasores. Despois dun ano de combates, declarouse un cesamento do fogo e unha fronteira temporal, co\u00f1ecida como Li\u00f1a Verde, foi estabelecida. Os territorios anexionados de Xordania torn\u00e1ronse co\u00f1ecidos como Cisxordania e Xerusal\u00e9n Oriental, Exipto asumiu o control da franxa de Gaza.\nIsrael foi admitido como membro das Naci\u00f3ns Unidas o 11 de maio de 1949. Durante o conflito de 1948, \u00e1rabes, de acordo con estimaci\u00f3ns das Naci\u00f3ns Unidas, ou cerca do 80% da poboaci\u00f3n \u00e1rabe anterior, fuxiron do pa\u00eds. O destino dos refuxiados palestinos \u00e9, dende sempre, un gran punto de discordia no conflito israelo-palestino. En represalia, os gobernos de diversos pa\u00edses \u00e1rabes e musulm\u00e1ns iniciaron unha pol\u00edtica de persecuci\u00f3n e expulsi\u00f3n das s\u00faas poboaci\u00f3ns xud\u00edas, que deu como resultado o \u00e9xodo de cerca de 850 mil persoas, a maior\u00eda absorbida por Israel, entre o final da d\u00e9cada de 1940 e o inicio da d\u00e9cada de 1970.\nNos primeiros anos do Estado, o Sionismo socialista, movemento sionista liderado polo daquela primeiro ministro David Ben-Gurion dominaba a pol\u00edtica israel\u00ed. Eses anos estiveron marcados pola inmigraci\u00f3n masiva dos sobreviventes do Holocausto e un influxo de xudeus perseguidos en terras \u00e1rabes. A poboaci\u00f3n de Israel aumentou de a dous mill\u00f3ns entre 1948 e 1958. A maior\u00eda dos refuxiados chegaron sen posesi\u00f3ns e foron aloxados en campamentos temporais co\u00f1ecidos como \"ma'abarot\". En 1952, m\u00e1is de inmigrantes viv\u00edan nestas \"cidades tenda\". A necesidade de resolver a crise levou a Ben-Gurion a asinar un acordo con Alema\u00f1a Occidental que desencadeou protestas en masa de xudeus que eran contrarios \u00e1 idea de que Israel \"fixera negocios\" con Alema\u00f1a.\nDurante a d\u00e9cada de 1950, Israel foi atacado constantemente por militantes, principalmente a partir da franxa de Gaza, que estaba baixa control exipcio. En 1956, Israel creou unha alianza secreta co Reino Unido e Francia destinada a recapturar o canal de Suez, que os exipcios ti\u00f1an nacionalizado (ver guerra de Suez). A pesar da captura da pen\u00ednsula do Sina\u00ed, Israel foi forzado a recuar debido \u00e1 presi\u00f3n dos Estados Unidos e da Uni\u00f3n Sovi\u00e9tica, a cambio de garant\u00edas de dereitos mar\u00edtimos no mar Vermello e no Canal.\nNo inicio da d\u00e9cada seguinte, Israel capturou a Adolf Eichmann, un dos creadores da soluci\u00f3n final escondido na Arxentina, e trasladouno para o seu xu\u00edzo. O xu\u00edzo tivo un impacto importante sobre a conciencia do p\u00fablico sobre o Holocausto, Eichmann foi a \u00fanica persoa executada por Israel, a\u00ednda que John Demjanjuk tivera sido condenado a morrer antes de ter sido anulada a s\u00faa condena pola Corte Suprema de Israel.\nConflitos e tratados de paz.\nAo longo dos anos os pa\u00edses \u00e1rabes neg\u00e1ronse a manter relaci\u00f3ns diplom\u00e1ticas con Israel, non reco\u00f1ecendo a existencia do Estado xudeu e, amais diso, \u00e1rabes nacionalistas liderados por Nasser loitaron pola destruci\u00f3n do Estado xudeu. En 1967, Exipto, Siria e Xordania mandaron as s\u00faas tropas ata as fronteiras israel\u00eds, expulsando as forzas de paz da ONU e bloqueando o acceso de Israel ao mar Vermello. Israel viu esas acci\u00f3ns como un \"casus belli\" para un conflito, iniciando a guerra dos Seis D\u00edas. Israel conseguiu unha vitoria decisiva nesta guerra e capturou os territorios \u00e1rabes de Cisxordania, a franxa de Gaza, a pen\u00ednsula do Sina\u00ed e os altos do Gol\u00e1n. Desde 1949 a chamada Li\u00f1a Verde pasou a ser a fronteira administrativa entre Israel e os territorios ocupados. As fronteiras de Xerusal\u00e9n foron ampliadas por Israel, que incorporou Xerusal\u00e9n Oriental. A Lei de Xerusal\u00e9n, promulgada en 1980, reafirmou esta medida e reavivou a pol\u00e9mica internacional sobre o estatuto de Xerusal\u00e9n.\nO fracaso dos Estados \u00c1rabes na guerra de 1967 levou ao nacemento de organizaci\u00f3ns non-gobernamentais \u00e1rabes no conflito, sendo a m\u00e1is importante a Organizaci\u00f3n para a Liberaci\u00f3n de Palestina (OLP), que foi concibida baixo o lema \"a loita armada como \u00fanica forma de liberar a patria.\" A finais da d\u00e9cada de 1960 e principios da d\u00e9cada de 1970, grupos palestinos lanzaron unha onda de ataques contra obxectivos israel\u00eds ao redor do mundo, inclu\u00edndo un masacre de atletas israel\u00eds nos Xogos Ol\u00edmpicos de 1972, en M\u00fanic (Alema\u00f1a). Israel respondeu coa Operaci\u00f3n C\u00f3lera de Deus, no curso da cal os responsables do masacre de M\u00fanic foron encontrados e executados. O 6 de outubro de 1973, no Yom Kippur, d\u00eda m\u00e1is santo do calendario hebreo, os ex\u00e9rcitos de Exipto e Siria lanzaron un ataque sorpresa contra Israel. A guerra terminou o 26 de outubro co \u00e9xito israel\u00ed, que conseguiu repeler as forzas exipcias e sirias, por\u00e9n sufrindo grandes perdas. Unha investigaci\u00f3n interna exonerou o goberno israel\u00ed da responsabilidade polo conflito, por\u00e9n a insatisfacci\u00f3n popular forzou \u00e1 ent\u00f3n primeira ministra Golda Meir a renunciar.\nAs elecci\u00f3ns de 1977 do Knesset marcaron unha virada importante na historia pol\u00edtica israel\u00ed, cando Menachem Begin do Partido Likud asumiu o control do Partido Laborista. M\u00e1is tarde, o mesmo ano, o ent\u00f3n Presidente exipcio Anwar el-Sadat realizou unha visita a Israel e falou ante o Knesset, esta foi a primeira vez que un xefe de Estado \u00e1rabe reco\u00f1eceu o Estado de Israel. Nos dous anos seguintes, Sadat e Menachem Begin asinaron o Acordo de Camp David e o Tratado de Paz Israel-Exipto. Israel retirouse da pen\u00ednsula do Sina\u00ed e concordou en iniciar negociaci\u00f3ns sobre unha posible autonom\u00eda para os palestinos en toda a Li\u00f1a Verde, un plan que nunca foi executado. O goberno israel\u00ed comezou a fomentar asentamentos xudeus no territorio da Cisxordania, creando conflitos cos palestinos que viv\u00edan nesas \u00e1reas.\nO 7 de xu\u00f1o de 1981, Israel bombardeou masivamente o reactor nuclear \"Osirak\" en Iraq durante a chamada Operaci\u00f3n \u00d3pera, co fin de deshabilitalo. A intelixencia israel\u00ed ti\u00f1a sospeitas de que Iraq pretend\u00eda empregar este reactor para o desenvolvemento de armas nucleares. En 1982, Israel interveu na guerra civil libanesa, destru\u00edndo as bases da Organizaci\u00f3n para a Liberaci\u00f3n de Palestina, que, en resposta, lanzou ataques de m\u00edsiles ao norte de Israel. Ese movemento desenvolveuse na guerra do L\u00edbano de 1982. Israel retirou a maior parte das s\u00faas tropas do L\u00edbano en 1986, mais mantivo unha \"zona de seguridade\" ata 2000. A Primeira Intifada, un levantamento palestino contra Israel, comezou en 1987, con ondas de violencia nos territorios ocupados. Ao longo dos seis anos seguintes, m\u00e1is de mil persoas morreron, moitas delas por actos internos de violencia dos palestinos. Durante a guerra do Golfo en 1991, a OLP e os palestinos apoiaron os ataques de m\u00edsiles lanzados contra Israel polo l\u00edder iraqu\u00ed Saddam Hussein, na tentativa de provocar a entrada de Israel na guerra.\nEn 1992, Yitzhak Rabin converteuse no primeiro ministro, el e o seu partido estabeleceron compromisos cos veci\u00f1os de Israel. Ao ano seguinte, Shimon Peres e Mahmoud Abbas, en nome de Israel e da OLP, asinaron os Acordos de paz de Oslo, que deron \u00e1 Autoridade Nacional Palestina o dereito de autogobernar partes de Cisxordania e da franxa de Gaza. A intenci\u00f3n era o reco\u00f1ecemento do dereito do estado de Israel a existir, e un xeito de po\u00f1er fin ao terrorismo. O 26 de outubro de 1994 foi asinado o Tratado de paz Israel-Xordania, sendo Xordania o segundo pa\u00eds \u00e1rabe que normalizou as s\u00faas relaci\u00f3ns con Israel. O apoio p\u00fablico dos \u00e1rabes aos Acordos foi danado polo Masacre do T\u00famulo dos Patriarcas, pola continuaci\u00f3n dos asentamentos xudeus, e pola deterioraci\u00f3n das condici\u00f3ns econ\u00f3micas. O apoio da opini\u00f3n p\u00fablica israel\u00ed aos Acordos diminu\u00edu cando Israel foi alcanzado por ataques suicidas palestinos. En novembro de 1995 o asasinato de Yitzhak Rabin por un militante de extrema dereita xudeu, impactou ao pa\u00eds.\nAo final da d\u00e9cada de 1990, Israel, baixo o liderado de Benjamin Netanyahu, retirouse de Hebr\u00f3n, asinando o Memorando de Wye River, dando maior control da rexi\u00f3n \u00e1 Autoridade Nacional Palestina. Ehud Barak, elixido primeiro ministro en 1999, comezou por retirar as forzas israel\u00eds do sur do L\u00edbano, realizando negociaci\u00f3ns coa Autoridade Palestina, dirixida por Yasser Arafat, e o daquela Presidente dos Estados Unidos, Bill Clinton, durante o Cumio de Paz de Camp David de 2000. Durante este cumio, Barak ofreceu un plan para o estabelecemento dun Estado palestino na franxa de Gaza e o 91% da Cisxordania, retendo por\u00e9n o control sobre todas as fronteiras e principais cursos de auga, e anexando definitivamente o 12% do Val do Xord\u00e1n, a rexi\u00f3n m\u00e1is f\u00e9rtil de Cisxordania, a favor de Israel, reserv\u00e1ndose a\u00ednda o dereito de permanecer entre 12 e 30 anos noutro 10% desa rexi\u00f3n. Yasser Arafat rexeitou o acordo, esixindo como precondici\u00f3n para as negociaci\u00f3ns a retirada de Israel \u00e1s fronteiras de xu\u00f1o de 1967. Logo do fracaso das negociaci\u00f3ns comezou a Segunda Intifada. Ariel Sharon foi escollido como novo primeiro ministro en 2001 durante unha elecci\u00f3n especial. Durante o seu mandato, Sharon realizou o seu plan de retirada unilateral da franxa de Gaza e tam\u00e9n liderou a construci\u00f3n da barreira israel\u00ed de Cisxordania, co\u00f1ecido tam\u00e9n como \"Muro da Vergo\u00f1a\" por ser erixido para separar pobos. En xaneiro de 2006, despois de sufrir un ictus que o deixou en coma, Ariel Sharon deixou o cargo e as s\u00faas competencias foron transferidas ao gabinete de Ehud Olmert.\nEn xullo de 2006, un ataque da artiller\u00eda de Hezbollah a comunidades da fronteira norte de Israel e un rapto de dous soldados israel\u00eds desencadeou a segunda guerra do L\u00edbano. Os enfrontamentos prolong\u00e1ronse durante un mes ata o alto o fogo (Resoluci\u00f3n 1701 da Organizaci\u00f3n das Naci\u00f3ns Unidas) mediado polo Consello de Seguridade das Naci\u00f3ns Unidas.\nO 27 de novembro de 2007, o primeiro ministro israel\u00ed Ehud Olmert e o Presidente palestino Mahmoud Abbas concordaron en negociar sobre todas as cuesti\u00f3ns e loitar por un acordo ata o final de 2008. En abril de 2008, o presidente sirio Bashar al-Assad declarou a un xornal qatar\u00ed que Siria e Israel vi\u00f1an de discutir un tratado de paz durante un ano, con Turqu\u00eda como mediador. Isto foi confirmado por Israel en maio de 2008.\nA finais de decembro de 2008, o alto ao fogo entre Hamas e Israel acabou despois de que foran disparados varios foguetes dende a franxa de Gaza, controlada por Hamas. Israel respondeu cunha serie de intensos ataques a\u00e9reos. En resposta produc\u00edronse protestas en todo o mundo. O 3 de xaneiro de 2009, tropas israel\u00eds entraron en Gaza, marcando o inicio dunha ofensiva terrestre.\nEn xullo de 2014 estoupou outro conflito entre as forzas militares de Israel e Hamas na franxa de Gaza. A guerra, que durou case dous meses, matou a m\u00e1is de 2 000 persoas, inclu\u00edndo 70 israel\u00eds.\nXeograf\u00eda.\nO Estado de Israel, ten unha superficie total de 27.800\u00a0km\u00b2, est\u00e1 delimitado dentro das li\u00f1as de alto o fogo e do autogoberno de Palestina. Ocupa un territorio alongado e estreito de norte a sur na beira do Mediterr\u00e1neo, cunha lonxitude de norte a sur de 470\u00a0km, e cunha anchura m\u00e1xima de 135\u00a0km. Comparte fronteiras co L\u00edbano, Siria, Xordania, Exipto e o mar Mediterr\u00e1neo. Dividido en catro rexi\u00f3ns xeogr\u00e1ficas - tres franxas paralelas e unha grande \u00e1rea \u00e1rida - ten na s\u00faa planicie costeira do Mediterr\u00e1neo os sitios m\u00e1is f\u00e9rtiles, que se estenden un total de corenta quil\u00f3metros cara ao interior do pa\u00eds. Ao nordeste, nacen as s\u00faas cadeas monta\u00f1osas, onde se localiza a meseta do Gol\u00e1n, formado por rochas de basalto, formadas como resultado de erupci\u00f3ns volc\u00e1nicas, que rodean o val de Hula. Seguindo a cadea rochosa, local\u00edzanse as monta\u00f1as de Galilea, compostas de rocha calcaria branda e dolomita, que acadan ata 1.200m de altura. A metade sur do pa\u00eds est\u00e1 formada polo deserto do Neguev, onde enxe\u00f1eiros agr\u00edcolas investigan novas formas de regad\u00edo e de contenci\u00f3n da desertizaci\u00f3n.\nSeguindo as cadeas monta\u00f1osas discorren cursos de auga que mante\u00f1en a rexi\u00f3n verde durante todo o ano. Entre as monta\u00f1as de Galilea e de Samaria, enc\u00f3ntrase o Val de Jizreel, que \u00e9 a rexi\u00f3n m\u00e1is agr\u00edcola do pa\u00eds. Seguindo a cadea rochosa cara ao sur, at\u00f3pase o Neguev, que ocupa case a metade do territorio. M\u00e1is adiante, esta \u00e1rea t\u00f3rnase m\u00e1is \u00e1rida, composta de planicies de arenito en cumios de pedras, cr\u00e1teres, mesetas, monta\u00f1as a\u00ednda m\u00e1is altas e tres cr\u00e1teres erosivos, cuxa maior lonxitude \u00e9 de 35\u00a0km, de clima seco. Pr\u00f3ximo a Eilat e ao mar Vermello, a paisaxe presenta agudas elevaci\u00f3ns compostas por granito cinza e vermello, e arenito. Ao oriente, perc\u00edbese a fenda sirio-africana, que divide a codia terrestre. Ao contrario do sur semi\u00e1rido, o oriente \u00e9 a s\u00faa \u00e1rea setentrional e f\u00e9rtil, amais de ser atravesada de norte a sur polo r\u00edo Xord\u00e1n, que pos\u00fae un total de trescentos quil\u00f3metros. Este r\u00edo, nacido das neves do monte Herm\u00f3n derretidas no ver\u00e1n, atravesa o val do Hula, e o mar de Galilea, a maior reserva de auga potable do pa\u00eds situado entre as monta\u00f1as e a meseta de Gol\u00e1n, e desemboca no mar Morto, o punto m\u00e1is baixo da superficie terrestre. Mesmo cheo durante a estaci\u00f3n de chuvias, o r\u00edo Xord\u00e1n \u00e9 pouco profundo e estreito, cunha profundidade m\u00e1xima de 5,20 metros e un ancho m\u00e1ximo de 18,30 metros. Ao sur do mar Morto, enc\u00f3ntrase o Arav\u00e1, chamada a sabana de Israel, que se estende ata o golfo de clima subtropical e augas profundas, con arrecifes de coral e unha variada fauna mari\u00f1a.\nCap\u00edtulo a parte merece o uso da auga. Israel ten contadas fontes de obtenci\u00f3n do l\u00edquido elemento: o r\u00edo Xord\u00e1n, o lago Kineret e uns poucos r\u00edos pequenos. En 1964 finalizou a construci\u00f3n do Acueduto Nacional, que transporta auga dende o norte f\u00e9rtil ata o semi\u00e1rido sur. Este acueduto \u00e9 fundamental para o desenvolvemento econ\u00f3mico israel\u00ed e obxectivo dos grupos fundamentalistas.\nClima.\nAs temperaturas en Israel var\u00edan amplamente, especialmente durante o inverno. As zonas costeiras, como Tel Aviv ou Haifa, te\u00f1en un t\u00edpico clima mediterr\u00e1neo con invernos fr\u00edos e chuviosos, e ver\u00e1ns longos e calorosos. A zona de Berseb\u00e1, \u00f3 norte do Neguev, te\u00f1en un clima semi\u00e1rido con ver\u00e1ns calorosos, invernos fr\u00edos, e menos d\u00edas de choiva que no clima mediterr\u00e1neo. As zonas do sur do Neguev e Arava te\u00f1en un clima des\u00e9rtico con ver\u00e1ns moi secos e calorosos, e invernos suaves con poucos d\u00edas de choiva. A temperatura m\u00e1xima no continente asi\u00e1tico (53,7\u00a0\u00b0C) rexistrouse en 1942 na localidade de Tirat Zvi no norte do val do r\u00edo Xord\u00e1n. No outro extremo, as rexi\u00f3ns monta\u00f1osas poden ser ventosas, fr\u00edas, e as zonas a 750 m de altitude ou m\u00e1is (mesma altitude que Xerusal\u00e9n) reciben habitualmente canto menos un d\u00eda de precipitaci\u00f3ns en forma de neve cada ano.\nDe maio a setembro, as choivas en Israel son raras. Con escasos recursos h\u00eddricos, Israel desenvolveu diversas tecnolox\u00edas de aforro de auga, como a irrigaci\u00f3n por goteo. Os israel\u00eds tam\u00e9n aproveitan a considerable luz solar da que dispo\u00f1en para obter enerx\u00eda solar, facendo de Israel o pa\u00eds l\u00edder no uso de enerx\u00eda solar \"per c\u00e1pita\" (practicamente todas as casas empregan paneis solares para quentar a auga).\nNo pa\u00eds existen catro rexi\u00f3ns fitoxeogr\u00e1ficas, debido \u00e1 s\u00faa localizaci\u00f3n entre as zonas temperada e tropical, bordeando o mar Mediterr\u00e1neo ao oeste, e o deserto no leste. Por esta raz\u00f3n, a flora e a fauna de Israel \u00e9 extremadamente diversa. Hai 2.867 especies co\u00f1ecidas de plantas, das cales 253 especies son introducidas e non nativas. Hai 380 reservas naturais en Israel.\nBiodiversidade.\nA fauna e a flora de Israel son diversas debido, en parte, \u00e1 s\u00faa localizaci\u00f3n na confluencia de tres continentes. Polo que se refire \u00e1 vida vexetal, catalog\u00e1ronse m\u00e1is de 2.800 plantas, entre o papiro e a peonia vermello-coral brillante. Ao longo do territorio hai unha mestura de flores cultivadas e plantas aut\u00f3ctonas: lirio, azucena e tulip\u00e1n, mest\u00faranse co azafr\u00e1n e a escila, chamadas lit\u00f3fitas.\nNo que respecta \u00e1 vida animal de Israel, hai unha gran variedade de especies de bolboretas, unhas 135, e paxaros, sobre 380. Gacelas, raposos, gatos monteses e outros mam\u00edferos, forman a fauna dos bosques; nos desertos rochosos viven cabras montesas; e camale\u00f3ns e cobras \u00fanense a oitenta especies nativas de lagartos. Para preservar a vida das especies animais e vexetais, o goberno creou o Fondo Nacional Xudeu, que act\u00faa na acumulaci\u00f3n de auga, na reforestaci\u00f3n e no seu mantemento. Amais diso, adopt\u00e1ronse severas leis coa fin de preservar a vida natural, tornando un acto ilegal mesmo a retirada dunha flor nacida na beira da estrada; e a concienciaci\u00f3n da poboaci\u00f3n prom\u00f3vese a trav\u00e9s de actos p\u00fablicos como excursi\u00f3ns guiadas, campa\u00f1as de informaci\u00f3n, publicaci\u00f3ns, e dentro das escolas.&lt;ref name=\"Fauna/Flora\"&gt;&lt;/ref&gt;\nGoberno e pol\u00edtica.\nIsrael \u00e9 unha democracia parlamentaria, e o Presidente de Israel \u00e9 o xefe de estado, mais as s\u00faas funci\u00f3ns son en gran parte simb\u00f3licas. Un membro do \"Knesset\" (Parlamento de Israel) apoiado pola maior\u00eda dos parlamentarios conv\u00e9rtese no primeiro ministro, normalmente o presidente do maior partido. O primeiro ministro \u00e9 o xefe de goberno e o xefe do gabinete. Israel \u00e9 gobernado por un parlamento composto por 120 membros, co\u00f1ecido como \"Knesset\". A composici\u00f3n do \"Knesset\" est\u00e1 baseada na representaci\u00f3n proporcional dos partidos pol\u00edticos.\nAs elecci\u00f3ns parlamentarias real\u00edzanse cada catro anos, mais o \"Knesset\" pode disolver o goberno en calquera momento, por falta de confianza na votaci\u00f3n. O proceso de paz, o papel da relixi\u00f3n no estado e esc\u00e1ndalos pol\u00edticos te\u00f1en causado a ruptura de coalici\u00f3ns ou a anticipaci\u00f3n das elecci\u00f3ns. As Leis B\u00e1sicas de Israel funcionan como unha constituci\u00f3n non escrita. En 2003, o \"Knesset\" comezou a redactar unha constituci\u00f3n oficial baseada nestas leis.\nEn 2012, Israel foi clasificado na 92\u00aa posici\u00f3n no \u00cdndice de Liberdade de Prensa, elaborado pola organizaci\u00f3n Reporteiros Sen Fronteiras. O informe \"Freedom in the World\" de 2013, divulgado anualmente pola organizaci\u00f3n norteamericana Freedom House, e que tenta medir o grao de democracia e de liberdade pol\u00edtica dos pa\u00edses, clasificou a Israel como a \u00fanica naci\u00f3n libre de Oriente Medio e do norte de \u00c1frica.\nIsrael carece dunha Constituci\u00f3n, rexen leis que se van incorporando \u00e1 lexislaci\u00f3n dende a independencia. En Israel existe a separaci\u00f3n dos tres poderes:\nSistema xudicial.\nO sistema xudicial de Israel ten tres niveis. O nivel m\u00e1is baixo son maxistrados xudiciais, situados na maior\u00eda das cidades do pa\u00eds. Por riba destes hai tribunais de comarca, que act\u00faan \u00e1 vez como tribunais de apelaci\u00f3n e tribunais de primeira instancia, est\u00e1n situados en cinco dos seis distritos de Israel. O terceiro nivel, e o m\u00e1is alto, \u00e9 o Tribunal Supremo, situada en Xerusal\u00e9n. Ten un papel dobre como o m\u00e1is alto tribunal de apelaci\u00f3n e Tribunal Supremo de Xustiza. Nesta \u00faltima funci\u00f3n, o Tribunal Supremo dita as regras como un tribunal de primeira instancia, permitindo que os individuos, os cidad\u00e1ns e non cidad\u00e1ns, fagan unha petici\u00f3n contra as decisi\u00f3ns das autoridades estatais.\nIsrael non \u00e9 membro do Tribunal Penal Internacional, pois teme que o tribunal sexa tendencioso contra el, debido \u00e1s presi\u00f3ns pol\u00edticas doutros pa\u00edses membros. Israel combina os sistemas xur\u00eddicos de \"common law\" ingl\u00e9s, o dereito civil, e as leis xud\u00edas. Este sistema bas\u00e9ase no principio do \"stare decisis\" e \u00e9 un sistema acusatorio, onde as partes implicadas no feito achegan probas ante o tribunal. Os procesos do Tribunal son xulgados por xu\u00edces profesionais, no canto de xurados. O matrimonio e o divorcio est\u00e1n baixo a xurisdici\u00f3n dos tribunais relixiosos: xudeus, musulm\u00e1ns, drusos e cristi\u00e1ns.\nA \"Lei B\u00e1sica: Dignidade Humana e Liberdade\" busca defender os dereitos humanos e as liberdades en Israel. Israel foi clasificado en 2009 como \"libre\" pola \"Freedom House\" en funci\u00f3n do nivel dos dereitos civ\u00eds e pol\u00edticos; os \"Territorios Ocupados Israel/Autoridade Palestina\" foron clasificados como \"non-libres.\" A \"Freedom House\" clasificou o pa\u00eds como \"parcialmente libre\" en termos de liberdade de prensa. Grupos como Amnist\u00eda Internacional e \"Human Rights Watch\", reprochan a Israel en relaci\u00f3n aos dereitos humanos no conflito \u00e1rabe-israel\u00ed. As liberdades civ\u00eds de Israel permiten a autocr\u00edtica, a partir de grupos como \"B'Tselem\", unha organizaci\u00f3n israel\u00ed de dereitos humanos.\nRelaci\u00f3ns internacionais.\nIsrael mant\u00e9n relaci\u00f3ns diplom\u00e1ticas con 161 estados e conta con 94 misi\u00f3ns diplom\u00e1ticas en todo o mundo. Tan s\u00f3 tres membros da Liga \u00c1rabe normalizaron as s\u00faas relaci\u00f3ns con Israel, Exipto e Xordania asinaron tratados de paz en 1979 e 1994 respectivamente, e Mauritania optou por manter relaci\u00f3ns diplom\u00e1ticas completas con Israel dende 1999. Outros dous membros da Liga \u00c1rabe, Marrocos e Tunisia, que ti\u00f1an algunhas relaci\u00f3ns diplom\u00e1ticas con Israel, finalizaron esas relaci\u00f3ns co inicio da Segunda Intifada, en 2000. Dende 2003, Marrocos mant\u00e9n lazos econ\u00f3micos con Israel, e o ministro de Relaci\u00f3ns Exteriores de Israel visitou o pa\u00eds. Como resultado da Operaci\u00f3n chumbo fundido en 2009, Mauritania, Qatar, Bolivia e Venezuela suspenderon as s\u00faas relaci\u00f3ns pol\u00edticas e econ\u00f3micas con Israel. Baixo a lei israel\u00ed, L\u00edbano, Siria, Arabia Saudita, Iraq e o Iemen son considerados pa\u00edses inimigos e os cidad\u00e1ns israel\u00eds non poden visitalos sen o permiso do Ministerio do Interior. Dende 1995, Israel ten sido membro do \"Di\u00e1logo Mediterr\u00e1neo\", que promove a cooperaci\u00f3n entre sete pa\u00edses da Conca do Mediterr\u00e1neo e os membros da Organizaci\u00f3n do Tratado do Atl\u00e1ntico Norte (OTAN).\nOs Estados Unidos, Turqu\u00eda, Alema\u00f1a, o Reino Unido e a India est\u00e1n entre os m\u00e1is pr\u00f3ximos aliados de Israel. Un estudo revelou que a India era a naci\u00f3n m\u00e1is pro-Israel do mundo seguida polos Estados Unidos. Os Estados Unidos foron o primeiro pa\u00eds que reco\u00f1eceu o Estado de Israel, seguidos pola Uni\u00f3n Sovi\u00e9tica. Os E.U.A. consideran a Israel como o seu principal aliado no Suroeste Asi\u00e1tico, baseado en valores pol\u00edticos e relixiosos com\u00fans. A\u00ednda que Turqu\u00eda non estableceu relaci\u00f3ns diplom\u00e1ticas integrais con Israel ata 1991, o pa\u00eds ten colaborado co Estado de Israel desde o seu reco\u00f1ecemento en 1949. Os lazos de Turqu\u00eda coas outras naci\u00f3ns musulm\u00e1s, \u00e1s veces, resultou en presi\u00f3ns dos pa\u00edses \u00e1rabes para que o pa\u00eds cesase as s\u00faas relaci\u00f3ns con Israel. Alema\u00f1a pos\u00fae fortes lazos con Israel en materia de cooperaci\u00f3n cient\u00edfica e educativa m\u00e1is al\u00f3 de que os dous estados te\u00f1en fortes socios econ\u00f3micos e militares. India estabeleceu lazos diplom\u00e1ticos plenos con Israel en 1992 e ten promovido fortes asociaci\u00f3ns militares e culturais co pa\u00eds dende aquela. Reino Unido mant\u00e9n integralmente as s\u00faas relaci\u00f3ns diplom\u00e1ticas con Israel dende a s\u00faa formaci\u00f3n. Ten tam\u00e9n unha forte relaci\u00f3n comercial, Israel \u00e9 o seu 23\u00ba maior mercado. As relaci\u00f3ns entre os dous pa\u00edses tam\u00e9n foran feitas polo primeiro ministro anterior, Tony Blair. Reino Unido descr\u00edbese como un pa\u00eds cunha relaci\u00f3n s\u00f3lida con Israel, mais con diferenzas de opini\u00f3n. Ir\u00e1n ti\u00f1a relaci\u00f3ns diplom\u00e1ticas con Israel durante a dinast\u00eda Pahlavi, mais retirou o reco\u00f1ecemento de Israel durante a revoluci\u00f3n iraniana. Israel e o Vaticano estabeleceron as s\u00faas relaci\u00f3ns diplom\u00e1ticas o 30 de decembro de 1993, durante o papado de Xo\u00e1n Paulo II.\nForzas armadas.\nAs Forzas de Defensa de Israel (FDI) est\u00e1n formadas polo ex\u00e9rcito, a mari\u00f1a e a forza a\u00e9rea israel\u00ed. Foron fundadas durante a guerra \u00e1rabe-israel\u00ed de 1948 por organizaci\u00f3ns paramilitares - principalmente Haganah - que precedeu \u00e1 creaci\u00f3n do Estado de Israel. A FDI tam\u00e9n usa os recursos da Direcci\u00f3n de Intelixencia Militar (Aman), que traballa co Mosad e o Shabak. A participaci\u00f3n das Forzas de Defensa de Israel en grandes guerras e conflitos fronteirizos converteuna nunha das forzas armadas m\u00e1is capacitadas do mundo. A maior\u00eda dos israel\u00eds son convocados para o servizo militar obrigatorio aos 18 anos de idade. Os homes deben servir durante tres anos e as mulleres dous. Logo do servizo militar obrigatorio, os homes israel\u00eds \u00fanense \u00e1 forza militar de reserva durante varias semanas cada ano ata cumprir 40 anos de idade. A maior\u00eda das mulleres est\u00e1n exentas do deber da reserva. Os \u00e1rabes israel\u00eds (coa excepci\u00f3n dos drusos) e aqueles que exercen estudos relixiosos a tempo completo est\u00e1n exentos do servizo militar. Unha alternativa para aqueles que reciben exenci\u00f3ns por varios motivos \u00e9 o \"Sherut Leumi\", ou servizo nacional, que consiste nun programa de servizos en hospitais, escolas e outros marcos de benestar social. Como resultado do seu programa de recrutamento, a FDI mant\u00e9n aproximadamente 168.000 tropas activas e 408.000 reservistas adicionais.\nAs forzas armadas do pa\u00eds dependen en gran medida de sistemas de armas de alta tecnolox\u00eda fabricados en Israel, amais dalgunhas importaci\u00f3ns. Os Estados Unidos son un dos maiores contribu\u00edntes; est\u00edmase que proporcionen ao pa\u00eds 30 bill\u00f3ns de d\u00f3lares en axuda militar entre os anos 2008 e 2017. O m\u00edsil Arrow, desenvolvido polos EUA e por Israel, \u00e9 un dos \u00fanicos sistemas de m\u00edsiles antibal\u00edsticos operativos no mundo. Dende a guerra do Yom Kippur, Israel ten desenvolvido unha rede de sat\u00e9lites de reco\u00f1ecemento. O \u00e9xito do programa \"Ofeq\" fixo de Israel un dos sete pa\u00edses capaces de desenvolver, fabricar e lanzar sat\u00e9lites dese tipo de xeito independente. O pa\u00eds tam\u00e9n desenvolveu o seu propio carro de combate, o Merkava. Dende a s\u00faa creaci\u00f3n, Israel ten gastado unha parte importante do seu produto interno bruto en defensa. En 1984, por exemplo, o pa\u00eds gastou o 24% do seu PIB en defensa. Hoxe, ese n\u00famero caeu a cerca dun 10%.\nIsrael non asinou o Tratado de Non Proliferaci\u00f3n Nuclear e mant\u00e9n unha pol\u00edtica de ambig\u00fcidade deliberada sobre a s\u00faa capacidade nuclear, a pesar de ser amplamente considerado como posuidor de armas nucleares. Despois da guerra do Golfo en 1991, cando o pa\u00eds foi atacado por m\u00edsiles Scud iraqu\u00eds, foi aprobada unha lei esixindo que todos os apartamentos e casas en Israel deber\u00edan ter unha \"mamad\", unha sala de seguridade reforzada e impermeable a substancias qu\u00edmicas e biol\u00f3xicas.\nDereitos humanos.\nIsrael tam\u00e9n ratificou os catro Convenios de Xenebra mais non todos os seus protocolos adicionais nin o Estatuto de Roma da Corte Penal Internacional.\nEn 2014 a Alta Comisionada de Naci\u00f3ns Unidas para os Dereitos Humanos, Navi Pillay, solicitou a Israel que asuma as s\u00faas responsabilidades polas \"crecentes evidencias de crimes de guerra\" perpetrados polo Ex\u00e9rcito israel\u00ed en Gaza.\nSubdivisi\u00f3ns.\nO Estado de Israel est\u00e1 dividido en seis principais distritos administrativos, co\u00f1ecidos como \"mehozot\" (\u05de\u05d7\u05d5\u05d6\u05d5\u05ea; singular: mahoz) - Centro, Haifa, Xerusal\u00e9n, Norte, Sur e Tel Aviv. Os distritos div\u00eddense en quince subdistritos co\u00f1ecidos como \"nafot\" (\u05e0\u05e4\u05d5\u05ea; singular: ANPA), que \u00e1 s\u00faa vez est\u00e1n divididos en cincuenta rexi\u00f3ns naturais.\nPara fins estat\u00edsticos, o pa\u00eds est\u00e1 dividido en tres \u00e1reas metropolitanas: Tel Aviv e Gush Dan (cunha poboaci\u00f3n de habitantes), Haifa (cunha poboaci\u00f3n de habitantes), e Berseb\u00e1 (cunha poboaci\u00f3n de habitantes). A maior cidade de Israel, tanto en poboaci\u00f3n como en \u00e1rea \u00e9 Xerusal\u00e9n, con habitantes nunha \u00e1rea de 126\u00a0km\u00b2.\nAs estat\u00edsticas do goberno israel\u00ed sobre Xerusal\u00e9n incl\u00faen a poboaci\u00f3n e o territorio de Xerusal\u00e9n Oriental, que \u00e9 amplamente reco\u00f1ecida como parte dos territorios palestinos baixo a ocupaci\u00f3n de Israel. Tel Aviv, Haifa e Rishon LeZion son as seguintes cidades m\u00e1is populosas do pa\u00eds, con , e habitantes respectivamente.\nTerritorios ocupados.\nOs territorios ocupados por Israel son Cisxordania, Xerusal\u00e9n Oriental e os altos do Gol\u00e1n. Estas son as \u00e1reas que Israel tomou de Xordania e de Siria durante a guerra dos Seis D\u00edas. O termo tam\u00e9n foi usado para describir a pen\u00ednsula do Sina\u00ed, que foi devolta a Exipto en 1979 como parte do tratado de paz israelo-exipcio.\nO termo \"territorios ocupados por Israel\" tam\u00e9n foi usado para englobar a franxa de Gaza, que foi ocupada por Exipto e tomada por Israel en 1967. En 2005, Israel desocupou a franxa de Gaza e retirou catro asentamentos en Cisxordania, como parte do seu plano de retirada unilateral. No entanto, Israel contin\u00faa a controlar o acceso ao espazo a\u00e9reo e mar\u00edtimo de Gaza. Israel tam\u00e9n regulamenta as viaxes e o comercio de Gaza co resto do mundo. O interior do territorio est\u00e1 baixo o control de Hamas, partido maioritario no Consello Lexislativo Palestino, cuxo brazo armado executou desde os anos 1990 varios atentados terroristas contra Israel como o atentado suicida do Dizengoff Center e o atentado terrorista da pizzar\u00eda Sbarro.\nNo transcurso da captura deses territorios por Israel, establec\u00e9ronse dentro de cada un deles asentamentos constru\u00eddos por cidad\u00e1ns israel\u00eds. Israel aplica as s\u00faas leis no Gol\u00e1n e Xerusal\u00e9n Oriental, incorpor\u00e1ndoos ao seu territorio e ofrecendo aos seus habitantes o status de residentes permanentes e a posibilidade de obter da cidadan\u00eda israel\u00ed, no caso de que eles a soliciten. En contraste, Cisxordania ten permanecido baixo ocupaci\u00f3n militar e \u00e9 largamente vista xunto coa franxa de Gaza - por parte de Israel, polos palestinos e pola comunidade internacional - como o lugar dun futuro Estado palestino. O Consello de Seguridade declarou que a incorporaci\u00f3n de Xerusal\u00e9n Oriental e dos altos do Gol\u00e1n \u00e9 \"nula e sen efecto\" e contin\u00faa a consideralos territorios ocupados.\nO status de Xerusal\u00e9n Oriental, en calquera posible acordo de paz, ten sido visto por veces como un obst\u00e1culo dif\u00edcil nas negociaci\u00f3ns entre os gobernos de Israel e representantes dos palestinos. A maior\u00eda das negociaci\u00f3ns relativas aos territorios danse con base na Resoluci\u00f3n 242 do Consello de Seguridade das Naci\u00f3ns Unidas, que pide a Israel que desocupe os territorios ocupados na busca da normalizaci\u00f3n das relaci\u00f3ns cos pa\u00edses \u00e1rabes, un principio co\u00f1ecido como \"terra pola paz\".\nCisxordania conta cunha poboaci\u00f3n constitu\u00edda principalmente por \u00e1rabes palestinos, inclu\u00edndo os residentes hist\u00f3ricos dos territorios e dos refuxiados da guerra \u00e1rabe-israel\u00ed de 1948. Desde a ocupaci\u00f3n en 1967 ata 1993, os palestinos que viven neses territorios estaban baixo a administraci\u00f3n militar israel\u00ed. Dende que foron asinadas as cartas de reco\u00f1ecemento entre Israel e a Organizaci\u00f3n para a Liberaci\u00f3n de Palestina, a maior\u00eda da poboaci\u00f3n palestina e as s\u00faas cidades te\u00f1en estado baixo o control da Autoridade Palestina e por un control militar parcial por parte dos israel\u00eds, a\u00ednda que Israel en diversas ocasi\u00f3ns ten reorganizado as s\u00faas tropas e restitu\u00eddo a plena administraci\u00f3n militar durante per\u00edodos de grande axitaci\u00f3n. Como resposta aos ataques cada vez m\u00e1is numerosos como parte da Segunda Intifada, o goberno israel\u00ed iniciou a construci\u00f3n do chamado \"Muro de Cisxordania\", que segundo a oficina da organizaci\u00f3n de dereitos humanos israel\u00ed \"B'Tselem\" est\u00e1 parcialmente constru\u00eddo dentro do territorio de Cisxordania.\nA franxa de Gaza foi ocupada por Exipto de 1948 a 1967 e posteriormente por Israel, de 1967 a 2005. En 2005, como parte do plan de retirada unilateral, Israel retirou todos os seus colonos e forzas do territorio palestino. No entanto, Israel contin\u00faa a controlar o espazo a\u00e9reo e o acceso mar\u00edtimo da franxa de Gaza e ten enviado tropas \u00e1 zona. Gaza fai fronteira con Exipto. Un acordo entre Israel, a Uni\u00f3n Europea, a Autoridade Palestina e Exipto estabeleceu como poder\u00eda ser feita a pasaxe da fronteira (o que estaba monitorado por observadores europeos). No entanto a elecci\u00f3n dun goberno de Hamas levou problemas na s\u00faa aplicaci\u00f3n, o que ten ocasionado o peche da pasaxe da fronteira a maior parte do tempo. O interior da franxa de Gaza \u00e9 gobernado polo goberno de Hamas.\nEconom\u00eda.\nA pesar de que os fundadores do moderno estado de Israel procuraran establecer unha utop\u00eda de corte socialista no novo pa\u00eds, a realidade foi ben distinta, mant\u00e9ndose a econom\u00eda cooperativa s\u00f3 nos kibbutzs (colonias agrarias autosuficientes). Hoxe en d\u00eda Israel ten unha econom\u00eda baseada na liberdade de mercado a\u00ednda que con forte inxerencia do goberno.\nIsrael \u00e9 considerado un dos pa\u00edses m\u00e1is avanzados do suroeste asi\u00e1tico en desenvolvemento econ\u00f3mico e industrial. O pa\u00eds foi clasificado como o de nivel m\u00e1is elevado da rexi\u00f3n polo Banco Mundial, as\u00ed como o Foro Econ\u00f3mico Mundial. Ten o maior n\u00famero de empresas que cotizan na bolsa NASDAQ f\u00f3ra de Am\u00e9rica do Norte. En 2008, Israel ti\u00f1a o 41\u00ba produto interno bruto (PIB) m\u00e1is alto e o 22\u00ba maior PIB per c\u00e1pita do mundo (en Paridade de poder adquisitivo), con 199,5 bill\u00f3ns de d\u00f3lares e 33.299 de d\u00f3lares, respectivamente. En 2007, Israel foi convidado a ingresar na Organizaci\u00f3n para a Cooperaci\u00f3n e o Desenvolvemento Econ\u00f3mico (OCDE), que promove a cooperaci\u00f3n entre os pa\u00edses que se adhiren aos principios democr\u00e1ticos e exploran as econom\u00edas de mercado. A econom\u00eda medrou no 2003 un 1,2%, no 2004 co aumento da seguridade e maior confianza dos mercados internacionais, a econom\u00eda medrou un 5,1%, crecendo o PIB do pa\u00eds entre 2003 e 2009 a unha media dun 4% anual, se ben o crecemento continuado da econom\u00eda do pa\u00eds viuse freado no ano 2015.\nA pesar dos limitados recursos naturais, o intensivo desenvolvemento industrial e da agricultura ao longo das \u00faltimas d\u00e9cadas fixo que Israel se tornase amplamente autosuficiente na produci\u00f3n de alimentos, especialmente cereais e carne. Entre os produtos m\u00e1is importados por Israel, totalizando 47,8 bill\u00f3ns de d\u00f3lares en 2006, incl\u00faense combustibles f\u00f3siles, as materias primas e equipamentos militares. Os produtos que Israel exporta m\u00e1is son froitas, vexetais, produtos farmac\u00e9uticos, software, produtos qu\u00edmicos, tecnolox\u00eda militar e diamantes. En 2014, o volume de exportaci\u00f3ns do pa\u00eds chegou aos 63,34 bill\u00f3ns de d\u00f3lares. Amais disto, en 2010 Israel anunciou o descubrimento dun campo de gas natural nas s\u00faas augas costeiras, o que reducir\u00e1 a s\u00faa dependencia das importaci\u00f3ns de enerx\u00eda, e que mesmo poder\u00eda convertelo nun exportador de gas.\nIsrael \u00e9 un dos l\u00edderes mundiais en conservaci\u00f3n da auga, enerx\u00eda xeot\u00e9rmica e en alta tecnolox\u00eda, participando no desenvolvemento de software, telecomunicaci\u00f3ns e ciencias da vida, o que provoca comparaci\u00f3ns co Val do Silicio, California. Intel e Microsoft constru\u00edron en Israel os seus primeiros centros de investigaci\u00f3n e desenvolvemento f\u00f3ra dos Estados Unidos, amais doutras multinacionais de alta tecnolox\u00eda como IBM, Cisco Systems e Motorola, que tam\u00e9n abriron instalaci\u00f3ns no pa\u00eds. En xullo de 2007, o billonario americano Warren Buffett, director executivo da compa\u00f1\u00eda Berkshire Hathaway, comprou a empresa israel\u00ed Iscar, sendo a s\u00faa primeira adquisici\u00f3n f\u00f3ra do territorio americano, por 4 bill\u00f3ns de d\u00f3lares. Israel pos\u00fae a segunda maior aglomeraci\u00f3n de industrias de tecnolox\u00eda de punta, o Silicon Wadi, por detr\u00e1s tan s\u00f3 do Val do Silicio de California. Dende a d\u00e9cada de 1970, Israel ten recibido axuda econ\u00f3mica dos Estados Unidos, cuxos pr\u00e9stamos representan a maior parte da d\u00e9beda externa do pa\u00eds. En 2007, os Estados Unidos aprobaron unha axuda a Israel de m\u00e1is 30 bill\u00f3ns de d\u00f3lares polos pr\u00f3ximos dez anos.\nEn 2010, o \"IMD's World Competitiveness Yearbook\" clasificou a Israel no 17\u00ba lugar entre as naci\u00f3ns m\u00e1is desenvolvidas economicamente. Tam\u00e9n foi clasificado nesa mesma publicaci\u00f3n como a econom\u00eda m\u00e1is duradeira en tempos de crise, e en primeiro lugar no nivel de investimentos en investigaci\u00f3ns e en centros de desenvolvemento. Ese mesmo ano, foi convidado a adherirse \u00e1 OCDE. Israel pos\u00fae o segundo maior n\u00famero de compa\u00f1\u00edas \"start-up\" do mundo, por detr\u00e1s dos Estados Unidos. A pesar diso, a produtividade por traballador do pa\u00eds \u00e9 unha das m\u00e1is baixas entre os membros da OCDE.\nO turismo, especialmente o turismo relixioso, \u00e9 outra importante fonte de ingresos en Israel. Cun clima mediterr\u00e1neo, praias, sitios arqueol\u00f3xicos e hist\u00f3ricos, amais da \u00fanica xeograf\u00eda, o pa\u00eds atrae mill\u00f3ns de turistas cada ano. Os problemas de seguridade de Israel afectan a industria do turismo, mais o n\u00famero de turistas contin\u00faa a aumentar. En 2008, m\u00e1is de 3 mill\u00f3ns de turistas visitaron Israel. As indicaci\u00f3ns tur\u00edsticas nas estradas son abundantes, e de xeito simult\u00e1neo en tres idiomas: hebreo, \u00e1rabe e ingl\u00e9s, nesta orde.\nInfraestrutura.\nEducaci\u00f3n.\nIsrael ten a maior esperanza de vida escolar do suroeste asi\u00e1tico, e est\u00e1 empatado co Xap\u00f3n na segunda maior esperanza de vida escolar do continente asi\u00e1tico (Corea do Sur est\u00e1 en primeiro lugar). O pa\u00eds tam\u00e9n ten a maior taxa de alfabetizaci\u00f3n do suroeste asi\u00e1tico, de acordo cos datos da Organizaci\u00f3n das Naci\u00f3ns Unidas. A Lei de Educaci\u00f3n do Estado, promulgada en 1953, estabeleceu cinco tipos de escolas: estado laico, o estado relixioso, ultra ortodoxo, escolas municipais e escolas \u00e1rabes. O ensino p\u00fablico secular \u00e9 o maior grupo escolar e \u00e9 frecuentado pola maior\u00eda dos alumnos xudeus e non-\u00e1rabes en Israel. A maior\u00eda dos \u00e1rabes env\u00edan os seus fillos \u00e1s escolas onde o \u00e1rabe \u00e9 a lingua de instruci\u00f3n. O ensino en Israel \u00e9 obrigatorio para nenos dos tres aos dezaoito anos de idade. A escolarizaci\u00f3n est\u00e1 dividida en tres niveis - a escola primaria (cursos 1/6), escola media (cursos 7/9) e ensino medio (cursos 10/12) - terminando cunha serie de exames de matr\u00edcula en varias materias. As notas nestes exames constan no diploma nacional estandarizado - o diploma \"Bagrut\". O dominio de materias b\u00e1sicas como as matem\u00e1ticas, biblia, hebreo, literatura hebrea e xeral, ingl\u00e9s, historia, educaci\u00f3n c\u00edvica e unha materia a elecci\u00f3n \u00e9 necesaria para recibir un certificado \"Bagrut\". Nas escolas \u00e1rabes, cristi\u00e1s e drusas, os estudos b\u00edblicos son substitu\u00eddos por exames baseados na cultura isl\u00e1mica, cristi\u00e1 ou drusa. En 2003, m\u00e1is da metade dos alumnos do \u00faltimo curso do ensino secundario conseguiron pasar en todos os exames para recibir o diploma \"Bagrut\".\nAs oito universidades p\u00fablicas de Israel son financiadas polo Estado. A Universidade Hebrea de Xerusal\u00e9n, a universidade m\u00e1is antiga de Israel, e a Biblioteca Nacional de Israel, pos\u00faen o maior repositorio de libros sobre temas xudeus. A Universidade Hebrea foi clasificada entre as 100 mellores universidades do mundo pola prestixiosa clasificaci\u00f3n acad\u00e9mica ARWU. Nun estudo m\u00e1is recente, de 2009, esta mesma universidade foi clasificada no posto 64\u00ba do mundo (e no cuarto da rexi\u00f3n de Asia e o Oc\u00e9ano Pac\u00edfico). Outras grandes universidades do pa\u00eds incl\u00faen o Technion, o Instituto Weizmann da Ciencia, a Universidade de Tel Aviv, a Universidade Bar-Ilan, a Universidade de Haifa, e a Universidade Ben-Gurion do Negev. As sete universidades de investigaci\u00f3n de Israel (coa excepci\u00f3n da Universidade Aberta) foron clasificadas entre as 500 mellores do mundo. Israel ocupa a terceira posici\u00f3n do mundo en n\u00famero de cidad\u00e1ns que pos\u00faen diplomas universitarios (o 20% da poboaci\u00f3n).\nNo eido das teor\u00edas da aprendizaxe, Israel legou ao mundo a teor\u00eda da modificabilidade cognitiva estrutural, formulada polo educador Reuven Feuerstein (1921-2014). Esta teor\u00eda afirma que a intelixencia humana pode ser expandida, independente de idade, dando ao individuo capacidade para aprender.\nAs universidades israel\u00eds destacan entre as cen mellores do mundo en f\u00edsica (TAU, UHJI e IWC), matem\u00e1ticas (TAU, UHJI e Technion), qu\u00edmica (TAU, UHJI e Technion), ciencias da computaci\u00f3n (TAU, UHJI, IWC, UBI e Technion), econom\u00eda (TAU e UHJI), enxe\u00f1ar\u00eda (TAU, UHJI e Technion), ciencias sociais (TAU e UHJI) e ciencias naturais (TAU, UHJI, Technion e IWC). O Technion e o IWC destacan no liderado da clasificaci\u00f3n de ciencias da computaci\u00f3n, xunto con universidades de tan s\u00f3 dous pa\u00edses - os Estados Unidos e o Canad\u00e1. A pesar diso, os resultados dos alumnos de Israel seguen a ser inferiores aos dos pa\u00edses da OCDE, segundo o exame do PISA.\nCiencia e tecnolox\u00eda.\nConsiderado un pa\u00eds pequeno, Israel necesitou ser preciso e xeneroso na distribuci\u00f3n de recursos para o sector da ciencia e tecnolox\u00eda: o 40% dos fondos dest\u00ednase ao progreso cient\u00edfico. Nesta rama, inviste con calidade competitiva internacional non s\u00f3 nunha \u00e1rea, sen\u00f3n en varias, sendo tres delas as principais: industrial, agrotecnol\u00f3xica e m\u00e9dica. Desde a s\u00faa fundaci\u00f3n, o Estado de Israel inviste na procura, en primeiro lugar, para solucionar as dificultades encontradas na s\u00faa terra inf\u00e9rtil, torn\u00e1ndose o pioneiro en biotecnolox\u00eda agr\u00edcola, irrigaci\u00f3n por goteo, a solarizaci\u00f3n dos solos, a reciclaxe de augas residuais para uso agr\u00edcola, e a utilizaci\u00f3n da enorme reserva subterr\u00e1nea de auga salobre do Negev. Na \u00e1rea m\u00e9dica, o seu crecemento deuse a partir da primeira guerra mundial, logo da fundaci\u00f3n do Centro Hebreo de Sa\u00fade, e continuou a ampliarse, agora nos departamentos de bioqu\u00edmica, bacteriolox\u00eda, microbiolox\u00eda e hixiene da Universidade Hebrea de Xerusal\u00e9n, que iniciaron a base do Centro M\u00e9dico Hadassa, a instituci\u00f3n de maior importancia nacional na \u00e1rea. Relacionado coa industria, o desenvolvemento centrouse nos laboratorios pr\u00f3ximos ao mar Mediterr\u00e1neo, onde foi creado o Instituto de Tecnolox\u00eda Technion-Israel, cuxos investimentos son destacados na \u00f3ptica, na computaci\u00f3n, na aeron\u00e1utica, na rob\u00f3tica e na electr\u00f3nica. Inserido nesta \u00e1rea, est\u00e1 o departamento de Investigaci\u00f3n e Desenvolvemento, cuxas funci\u00f3ns est\u00e1n relacionadas coas telecomunicaci\u00f3ns, produci\u00f3n el\u00e9ctrica e de enerx\u00eda, e administraci\u00f3n de recursos h\u00eddricos, ligado \u00e1 industria e \u00e1 agricultura. Entre os seus profesionais est\u00e1n os chegados da extinta Uni\u00f3n Sovi\u00e9tica, dos cales o 40% eran graduados universitarios e axudaron a impulsar a Israel no sector da alta tecnolox\u00eda. Internacionalmente, Israel pos\u00fae cinco cient\u00edficos que foron galardoados co Premio Nobel: tres en qu\u00edmica e dous en econom\u00eda. O f\u00edsico estadounidense David Gross, galardoado co Nobel de F\u00edsica, \u00e9 licenciado e mestre pola Universidade Hebrea de Xerusal\u00e9n. En 2010, o israel\u00ed Elon Lindenstrauss, matem\u00e1tico novo desa mesma universidade, recibiu a Medalla Fields, considerada o \"Nobel das matem\u00e1ticas\".\nIsrael inviste moito en enerx\u00eda solar, con enxe\u00f1eiros na vangarda dese tipo de tecnolox\u00eda. As s\u00faas empresas traballan en proxectos ao redor de todo o mundo, e m\u00e1is do 90% dos fogares israel\u00eds empregan enerx\u00eda solar para quentar a auga, o que d\u00e1 un aforro do 8% no seu consumo de enerx\u00eda anual.\nDende 1988, a \"Israel Aerospace Industries\" desenvolveu e fabricou de maneira independente canto menos 13 sat\u00e9lites comerciais, de investigaci\u00f3n, e de espionaxe. A maior\u00eda foron lanzados \u00e1 \u00f3rbita terrestre dende a base da forza a\u00e9rea israel\u00ed de Palmachim, na s\u00faa costa mediterr\u00e1nea ao sur de Tel Aviv, por veh\u00edculos lanzadores de sat\u00e9lites Shavit. Alg\u00fans dos sat\u00e9lites de Israel enc\u00f3ntranse entre os sistemas espaciais m\u00e1is avanzados no mundo. O 22 de xu\u00f1o de 2010, Israel lanzou da base a\u00e9rea de Palmachim o seu sat\u00e9lite de espionaxe Ofeq 9, equipado cunha c\u00e1mara de alta resoluci\u00f3n. O piloto de caza Ilan Ramon foi o primeiro astronauta israel\u00ed; actuou como especialista de carga durante a STS-107, na \u00faltima e fatal misi\u00f3n do transbordador espacial Columbia.\nIsrael ocupa o terceiro posto entre os pa\u00edses que m\u00e1is artigos cient\u00edficos publican \"per c\u00e1pita\" do mundo, no terceiro lugar tam\u00e9n en n\u00famero de patentes \"per c\u00e1pita\" Ocupa tam\u00e9n o segundo posto entre os vinte pa\u00edses con maior impacto relativo en artigos cient\u00edficos sobre astronom\u00eda, nun estudo levado a cabo pola axencia \"Thomson Reuters\". Tres dos seus cient\u00edficos de computaci\u00f3n recibiron o Premio Turing: Michael Rabin, Adi Shamir e Amir Pnueli.\nMedios de comunicaci\u00f3n.\nForma parte da rutina da xente de Israel manterse informado sobre as noticias do pa\u00eds e do mundo. A liberdade de prensa \u00e9 respectada polo goberno, excepto no que se refire a asuntos de seguridade nacional, que \u00e9 censurada. Para mant\u00e9rense actualizadas e informadas, as persoas contan coa presenza de m\u00e1is de doce xornais diferentes en hebreo, e innumerables noutros idiomas. O total \u00e9 impreciso, mais son m\u00e1is de mil peri\u00f3dicos entre xornais e revistas. A radio, outro medio de comunicaci\u00f3n de masas no pa\u00eds, ten como unha das maiores representantes \u00e1 emisora \"Kol Israel\" (\"Voz de Israel\" en galego), tam\u00e9n existente en televisi\u00f3n, que opera oito estaci\u00f3ns de radio, en dezasete idiomas, con emisoras musicais, para chegar a todos os p\u00fablicos. Neste medio de comunicaci\u00f3n existe tam\u00e9n unha radio destinada especificamente aos soldados, e un sistema de transmisi\u00f3n en ondas curtas, tam\u00e9n en varios idiomas e destinado a o\u00edntes doutras naci\u00f3ns, co fin de fornecer unha fonte segura de informaci\u00f3n sobre Israel, Oriente Medio e o xuda\u00edsmo. A televisi\u00f3n xurdiu en 1967 e mant\u00e9n a s\u00faa canle estatal desde o inicio da ma\u00f1\u00e1 ata o principio da madrugada, en tres idiomas con programaci\u00f3n informativa e educativa. Unha canle comercial reserva horas da s\u00faa programaci\u00f3n tam\u00e9n para a educaci\u00f3n. Ademais, Israel conta con outras canles independentes e con televisi\u00f3n por cable, que alcanza case toda a naci\u00f3n. Os seus servizos de radiodifusi\u00f3n son financiados pola propaganda e por unha taxa pagada polos consumidores.\nPara a telecomunicaci\u00f3n, que incl\u00fae a telefon\u00eda e os servizos de internet, Israel ocupou, ata 2001, un total de m\u00e1is de 2,8 mill\u00f3ns de li\u00f1as directas, usando unha rede 100% dixital, proporcionando un servizo avanzado aos clientes. No ano 2000, o Ministerio de Comunicaci\u00f3ns publicou propostas para servizos de telefon\u00eda fixa no mercado interior, inclu\u00edda a entrada \"web\" v\u00eda \"wireless\" e banda larga, en cuxa tecnolox\u00eda \u00e9 l\u00edder. Na telefon\u00eda m\u00f3bil, Israel pos\u00fae tres operadoras e, ata mediados dos anos 2000, o 58% da s\u00faa poboaci\u00f3n posu\u00eda tel\u00e9fono m\u00f3bil, o que correspond\u00eda a pouco m\u00e1is de 3,5 mill\u00f3ns de usuarios.\nSa\u00fade.\nIsrael disp\u00f3n dun sistema de sa\u00fade universal e de contribuci\u00f3n obrigatoria, administrado por un pequeno n\u00famero de organizaci\u00f3ns financiadas polo Estado. Todos os cidad\u00e1ns de Israel te\u00f1en o dereito constitucional ao acceso ao paquete de servizos sanitarios, independentemente do tipo de contribuci\u00f3n que fagan ao sistema, e os tratamentos m\u00e9dicos son financiados para todos de forma independente da condici\u00f3n financeira individual. Un estudo da Organizaci\u00f3n Mundial da Sa\u00fade (OMS) do ano 2000 colocou a Israel no 28\u00ba posto na lista de pa\u00edses por calidade do servizo de sa\u00fade. A lei do pa\u00eds que regulamenta o servizo de sa\u00fade foi posta en vigor polo \"Knesset\" o 1 de xaneiro de 1995, e baseouse no asesoramento dunha comisi\u00f3n de investigaci\u00f3n que analizou o sistema de sa\u00fade do pa\u00eds ao final da d\u00e9cada de 1980.\nA pol\u00edtica do goberno de Israel en relaci\u00f3n ao acceso dos cidad\u00e1ns palestinos aos coidados m\u00e9dicos en Israel ten sido a de insistir na s\u00faa cobertura pola Autoridade palestina: en xaneiro de 2009, logo da ofensiva militar palestina na franxa de Gaza, a Autoridade Palestina cancelou a cobertura financeira para todos os tratamentos m\u00e9dicos dos seus cidad\u00e1ns en Israel, inclu\u00edndo os pacientes con doenzas cr\u00f3nicas ou que necesiten de coidados complexos non dispo\u00f1ibles noutros centros m\u00e9dicos da rexi\u00f3n, o que motivou as protestas de diversas organizaci\u00f3ns humanitarias.\nTransportes.\nIsrael ten 18.096\u00a0km de estradas pavimentadas e 2,4 mill\u00f3ns de autom\u00f3biles. O n\u00famero de autom\u00f3biles por 1.000 persoas \u00e9 de 324, relativamente baixo en relaci\u00f3n a outros pa\u00edses desenvolvidos. Israel ten 5.715 autobuses de rutas regulares, operadas por varias empresas de transporte, a maior dos cales \u00e9 Egged, que serve na maior parte do pa\u00eds. O ferrocarril atravesa 949\u00a0km do pa\u00eds e \u00e9 operado unicamente polo goberno, propietario da \"Israel Railways\" (todos os valores son de 2008). Logo de grandes investimentos comezados a principios da d\u00e9cada de 1990, o n\u00famero de pasaxeiros de trens por ano creceu de 2,5 mill\u00f3ns en 1990, a 35 mill\u00f3ns en 2008; o ferrocarril tam\u00e9n \u00e9 empregado para transportar 6,8 mill\u00f3ns de toneladas de carga ao ano.\nIsrael conta con dous aeroportos internacionais, o Aeroporto Internacional Ben Gurion, o principal centro de conexi\u00f3ns do pa\u00eds para o transporte a\u00e9reo internacional, situado preto de Tel Aviv-Yafo, e o aeroporto internacional de Ovda no sur do pa\u00eds, as\u00ed como varios pequenos aeroportos nacionais. Os aeroportos atenderon a 11,1 mill\u00f3ns de pasaxeiros (entradas e sa\u00eddas) en 2008, dos cales 11 mill\u00f3ns pasaron polo Aeroporto Ben Gurion.\nNa costa do Mediterr\u00e1neo, o porto de Haifa \u00e9 o maior e m\u00e1is antigo porto do pa\u00eds, mentres que o porto de Ashdod \u00e9 un dos poucos portos de augas profundas no mundo constru\u00eddo sobre mar aberto. Amais destes, o pequeno porto de Eilat, situado no mar Vermello, \u00e9 empregado principalmente para o comercio con pa\u00edses do Extremo Oriente.\nDemograf\u00eda.\nIsrael \u00e9 un pa\u00eds de tama\u00f1o pequeno, cunha poboaci\u00f3n de 8,3 mill\u00f3ns de habitantes, en 2015; dos que, o 80% eran xudeus, e o 17% \u00e1rabes. Os xudeus eran 6,2 mill\u00f3ns, os \u00e1rabes eran 1,7 mill\u00f3ns e 400.000 eran \u00e1rabes cristi\u00e1ns ou drusos. Nos territorios de Cisxordania e Xerusal\u00e9n Oriental, a poboaci\u00f3n en 2005 era de 2,3 mill\u00f3ns. Segundo datos estat\u00edsticos israel\u00eds de finais de 2011, uns 325.456 colonos viven nos 125 asentamentos reco\u00f1ecidos en Cisxordania (hai outros 100 non reco\u00f1ecidos oficialmente). Segundo datos do Jerusalem Institute for Israel Studies, a finais de 2011 viv\u00edan 190.423 israel\u00eds en Xerusal\u00e9n Oriental.\nIsrael foi creado co prop\u00f3sito de ser unha patria para o pobo xudeu, e \u00e9 moitas veces chamado o Estado xudeu. A Lei do retorno concede a todos os xudeus e aos de li\u00f1axe xud\u00eda o dereito \u00e1 cidadan\u00eda israel\u00ed. De acordo coa Oficina Central de Estat\u00edsticas, Israel ti\u00f1a en setembro do 2008, 7\u00a0337\u00a0000 habitantes, dos que 5\u00a0542\u00a0000, o 75,5% eran xudeus, 1\u00a0477\u00a0000 \u00e1rabes e 318.000 defin\u00edanse como \u00a8outros\u00a8, entre os cales 200.000 son traballadores estranxeiros. Entre os xudeus, o 68% eran Sabras (nados en Israel), a maior\u00eda deles de segunda e terceira xeraci\u00f3n, e o resto Olim (nados fora do pa\u00eds): 22% de Europa e as am\u00e9ricas, e o 10% de Asia e \u00c1frica, inclu\u00edndo os pa\u00edses \u00e1rabes.\nA poboaci\u00f3n israel\u00ed \u00e9 relativamente nova, se se compara cos pa\u00edses occidentais. O 27,1% dos israel\u00eds no ano 2015 ti\u00f1an catorce anos ou menos, cando nos pa\u00edses occidentais a media sit\u00faase nun 17%. O 10,7% \u00e9 maior de 65 anos, fronte \u00e1 media dun 15% nos pa\u00edses desenvolvidos. No tocante \u00e1 distribuci\u00f3n por sexo, por cada 1,01 homes hab\u00eda unha muller en 2015.\nEn 2013 a esperanza de vida era de 83,60 anos para as mulleres e 80 para os homes, a m\u00e1is alta da rexi\u00f3n. A\u00ednda que subiu en cantidade de anos con respecto a anos anteriores, en 2010 ocupaba o posto n\u00famero 9 entre 180 pa\u00edses, e en 2011 estaba clasificado no posto 11 entre os pa\u00edses con maior esperanza de vida.\nA meirande parte da poboaci\u00f3n xud\u00eda mora na parte central do pa\u00eds, sendo a \u00e1rea m\u00e1is poboada a \u00e1rea metropolitana de Tel Aviv, que concentra un 20,7%, mentres que menos dun 10% dos xudeus te\u00f1en a s\u00faa residencia no norte. Pola s\u00faa banda, un 45% dos \u00e1rabes viven no norte, onde constit\u00faen o 53% dos habitantes, mentres que un 10 viven no sur do pa\u00eds.\nAo longo da \u00faltima d\u00e9cada, os fluxos migratorios te\u00f1en, tam\u00e9n, inclu\u00eddo un n\u00famero significativo de inmigrantes non xudeus de pa\u00edses como Roman\u00eda, Tailandia, Rep\u00fablica Popular da China e varios pa\u00edses de \u00c1frica e de Am\u00e9rica do Sur; estimar un n\u00famero exacto \u00e9 dif\u00edcil debido \u00e1 presenza de inmigrantes ilegais, mais as estimaci\u00f3ns realizadas na rexi\u00f3n falan de cerca de 200.000 persoas. A retenci\u00f3n da poboaci\u00f3n de Israel desde 1948 \u00e9 a mesma ou maior en comparaci\u00f3n con outros pa\u00edses con inmigraci\u00f3n masiva.\nA emigraci\u00f3n da poboaci\u00f3n israel\u00ed (yerida) a outros pa\u00edses, principalmente aos Estados Unidos e o Canad\u00e1, \u00e9 descrita por dem\u00f3grafos como modesta, mais \u00e9 citada moitas veces polos ministros do goberno israel\u00ed como unha ameaza para o futuro de Israel.\nLinguas.\nIsrael ten d\u00faas linguas oficiais: o hebreo e o \u00e1rabe. O hebreo \u00e9 a lingua principal do Estado e \u00e9 falada pola maior\u00eda da poboaci\u00f3n. O \u00e1rabe \u00e9 falado pola minor\u00eda \u00e1rabe e por alg\u00fans membros da comunidade xud\u00eda Mizrahi. O hebreo ens\u00ednase nas escolas \u00e1rabes. O ingl\u00e9s foi lingua oficial en Israel durante o dominio brit\u00e1nico e despois da creaci\u00f3n de Israel perdeu este status, a\u00ednda que permaneceu como lingua oficial \"de facto\" como pode verse en sinais de tr\u00e1fico e documentos oficiais. O ingl\u00e9s \u00e9 estudado na escola e \u00e9 falado pola maior\u00eda da poboaci\u00f3n como segundo idioma, moitos programas de televisi\u00f3n son emitidos en ingl\u00e9s con subt\u00edtulos. Por outra banda, as universidades israel\u00eds ofrecen cursos en lingua inglesa en varias materias. Como pa\u00eds de inmigrantes, poden o\u00edrse moitas linguas polas r\u00faas. Debido \u00e1 inmigraci\u00f3n masiva dende a Uni\u00f3n Sovi\u00e9tica e Etiop\u00eda (uns 130.000 xudeus et\u00edopes viven en Israel), o ruso e o amh\u00e1rico son amplamente falados. M\u00e1is dun mill\u00f3n de inmigrantes de fala rusa chegaron a Israel procedentes de estados da antiga Uni\u00f3n Sovi\u00e9tica entre 1990 e 2004. Por outra banda o franc\u00e9s \u00e9 falado por uns 700.000 israel\u00eds, a maior\u00eda deles procedentes de Francia e do Norte de \u00c1frica. Outras linguas faladas en Israel son o yiddish, o ladino, o roman\u00e9s, o polaco, o italiano, o holand\u00e9s, o alem\u00e1n e o persa. Os programas populares das televisi\u00f3ns europeas e americanas adoitan ser retransmitidos no pa\u00eds; tam\u00e9n se poden atopar xornais escritos nos devanditos idiomas.\nRelixi\u00f3n.\nA filiaci\u00f3n relixiosa dos xudeus israel\u00eds var\u00eda moito: o 55% consid\u00e9ranse \"tradicionais\", mentres que o 20% consid\u00e9ranse \"xudeus seculares\", o 17% def\u00ednense como \"sionistas relixiosos\"; mentres que o 8% restante def\u00ednense como \"xudeus haredi\".\nCun 16,2% da poboaci\u00f3n, os musulm\u00e1ns constit\u00faen a maior minor\u00eda relixiosa de Israel. Dos cidad\u00e1ns \u00e1rabes de Israel, que representan o 19,8% da poboaci\u00f3n, m\u00e1is de catro quintos (82,6%) son musulm\u00e1ns. Dos restantes \u00e1rabes israel\u00eds, o 8,8% son cristi\u00e1ns e o 8,4% son drusos. Membros de moitos outros grupos relixiosos, inclu\u00edndo budistas e hind\u00fas, est\u00e1n presentes en Israel, a\u00ednda que en menor n\u00famero. Os cristi\u00e1ns supo\u00f1en un 2,1% da poboaci\u00f3n de Israel e est\u00e1n constitu\u00eddos por \u00e1rabes cristi\u00e1ns e xudeus mesi\u00e1nicos.\nA cidade de Xerusal\u00e9n \u00e9 un lugar sagrado para xudeus, musulm\u00e1ns e cristi\u00e1ns, pois alberga lugares que son fundamentais para as s\u00faas crenzas relixiosas, como o Muro das Lamentaci\u00f3ns, o Monte do Templo, a Mesquita de Al-Aqsa e a Igrexa do Santo Sepulcro. Outros monumentos relixiosos de importancia est\u00e1n localizados en Cisxordania, entre eles o lugar de nacemento de Xes\u00fas, a tumba de Raquel en Bel\u00e9n e a Caverna dos Patriarcas, en Hebr\u00f3n. O centro administrativo da Fe Bah\u00e1'\u00ed e do Santuario do B\u00e1b est\u00e1n localizados no Centro Mundial Bah\u00e1'\u00ed en Haifa e o l\u00edder da fe est\u00e1 enterrado en Acre. Non existe unha comunidade Baha'i en Israel, a\u00ednda que sexa un destino de peregrinaci\u00f3ns. Persoas que seguen a Fe Baha'i en Israel non mostran a s\u00faa fe a israel\u00eds seguindo unha pol\u00edtica rigorosa.\nIsrael figura entre os dez pa\u00edses con maior n\u00famero de ateos ou agn\u00f3sticos, e, cun total dun 25,6% da poboaci\u00f3n declar\u00e1ndose atea, sit\u00faase na cuarta posici\u00f3n por pa\u00edses con maior proporci\u00f3n de ateos do mundo.\nA gran maior\u00eda das persoas seculares en Israel son de etnia xudaica. Moitos xudeus respectan os festivos relixiosos como algo com\u00fan, unha data estabelecida polo goberno, non son como os seus pais ou av\u00f3s, que ti\u00f1an fe na relixi\u00f3n, despois de todo este era o legado de s\u00e9culos pasados de xeraci\u00f3n en xeraci\u00f3n, v\u00ednculo que un\u00eda ao pobo xudeu e d\u00e1balle un sentido de pertenza a unha mesma comunidade. Hoxe, os sabras xa non senten tanto a necesidade de seguir os preceptos relixiosos. Mesmo entre os \u00e1rabes hai tam\u00e9n algunhas persoas ateas e non-relixiosas, \u00e9 m\u00e1is com\u00fan entre os \u00e1rabes de Israel, como un todo, encontrar persoas bastante ligadas \u00e1 relixi\u00f3n, xa sexan cristi\u00e1ns ou musulm\u00e1ns, especialmente entre estes \u00faltimos. A\u00ednda que as relixi\u00f3ns, tanto o xuda\u00edsmo como o islam, son responsables nunha boa parte do conflito \u00e1rabe-israel\u00ed (por exemplo na cuesti\u00f3n de Xerusal\u00e9n), a fe relixiosa non \u00e9 m\u00e1is determinante na vida das persoas, polo menos para a maior parte dos xudeus, que son cada vez m\u00e1is seculares (a excepci\u00f3n dos haredi). Os xudeus laicos contin\u00faan a compartir un sentimento de identidade e a crenza nun destino com\u00fan, por\u00e9n non mais \u00e9 a fe que determina ese destino. A\u00ednda as\u00ed, preocupa a radicalizaci\u00f3n dunha parte dos l\u00edderes relixiosos que ten bastante influencia na pol\u00edtica nacional. Hai certo medo da sociedade en xeral de que o laicismo deixe de contar co apoio dos pol\u00edticos, cun aumento do poder dos ultraortodoxos.\nStatus relixioso.\nIsrael non ten unha relixi\u00f3n oficial, mais a definici\u00f3n de Estado como \"xudeu e democr\u00e1tico\" crea unha forte conexi\u00f3n co xuda\u00edsmo, as\u00ed como un conflito entre a lei estatal e a lei relixiosa. A interacci\u00f3n entre os partidos pol\u00edticos mant\u00e9n o equilibrio entre o Estado e a relixi\u00f3n en gran medida, tal como exist\u00eda durante o mandato brit\u00e1nico.\nMatrimonios.\nA\u00ednda que o Ministerio do Interior de Israel reco\u00f1ece os matrimonios civ\u00eds celebrados f\u00f3ra das s\u00faas fronteiras, este non existe dentro do territorio, e o \u00fanico matrimonio reco\u00f1ecido \u00e9 o relixioso, calquera que sexa a relixi\u00f3n. En xullo de 2011 o \"Knesset\" rexeitou unha proposta para legalizar o matrimonio civil por 40 votos en contra e 17 a favor.\nEn Israel non poden realizarse enlaces entre persoas do mesmo sexo, por\u00e9n o estado reco\u00f1ece os matrimonios entre persoas do mesmo sexo realizados noutros pa\u00edses. De acordo cunha enquisa realizada en agosto de 2009, o 61% dos israel\u00eds apoian a igualdade de dereitos para parellas do mesmo sexo, mentres que o 31% op\u00fa\u00f1ase. Por outra banda, o 60% apoiaron a adopci\u00f3n conxunta de parellas do mesmo sexo, mentres que o 34% op\u00faxose.\nCultura.\nIsrael pos\u00fae unha cultura plural debido \u00e1 diversidade da s\u00faa poboaci\u00f3n: os xudeus de todo o mundo levaron as s\u00faas tradici\u00f3ns culturais e relixiosas con eles, creando un crisol de crenzas e costumes xudeus. Foron 4.000 anos de tradici\u00f3n, un s\u00e9culo de sionismo e case cincuenta anos como estado moderno, os que contribu\u00edron \u00e1 s\u00faa notable mestura cultural das m\u00e1is de setenta comunidades que a compo\u00f1en. A s\u00faa poboaci\u00f3n nacional, respectuosa cara \u00e1 cultura, ten \u00e1 s\u00faa disposici\u00f3n a revista \"Ariel\", que, publicada desde 1962, cobre toda a produci\u00f3n art\u00edstica, desde a poes\u00eda \u00e1 arquitectura, pasando pola pintura, a escultura e mesmo a arqueolox\u00eda.\nIsrael \u00e9 o \u00fanico pa\u00eds do mundo onde a vida xira en torno ao calendario hebreo. As festividades laborais e escolares son determinadas polas festas xud\u00edas, e o d\u00eda oficial de descanso \u00e9 o s\u00e1bado, o \"shabat\". A substancial minor\u00eda \u00e1rabe, tam\u00e9n deixou a s\u00faa pegada sobre a cultura israel\u00ed en \u00e1reas como a arquitectura, a m\u00fasica e a gastronom\u00eda, que ten entre os seus principais pratos tradicionais, o \"Pessach\", o \"Chanuk\u00e1\", o \"Charosset\", o \"Farfel\" e o \"Kamish Broit\". No cinema, ao contrario, a produci\u00f3n non est\u00e1 tan mesturada: conta, desde o seu inicio en 1950, a experiencia e a realidade israel\u00ed.\nCine e teatro.\nNove filmes israel\u00eds foron finalistas ao mellor filme internacional dos \u00d3scars, dende o estabelecemento do Estado de Israel. \"Ajami\", un filme de 2009 sobre a violencia e a discriminaci\u00f3n nun barrio xudeu-\u00e1rabe no sur de Tel Aviv-Jaffa, foi escrito e dirixido conxuntamente polo palestino Scandar Copti e polo xudeu israel\u00ed Yaron Shani. Foi o terceiro nomeamento consecutivo dun filme israel\u00ed e ga\u00f1ou unha menci\u00f3n de honra no Festival de Cannes. Cineastas israel\u00eds palestinos fixeron unha serie de filmes, alg\u00fans deles moi controvertidos, ilustrando o conflito \u00e1rabe-israel\u00ed e a situaci\u00f3n dos palestinos dentro de Israel. O filme de Mohammed Bakri, \"Jenin, Jenin\", sobre a invasi\u00f3n militar israel\u00ed do campo de refuxiados de Jenin (Cisxordania) en 2002, ga\u00f1ou o premio ao Mellor Filme no Festival de Cine Internacional de Cartago. No entanto, en Israel, o filme foi acusado de presentar unha versi\u00f3n distorcida da historia. \"The Syrian Bride\", sobre un casamento druso entre familias de lados opostos da li\u00f1a de alto o fogo entre Israel e Siria, nos altos do Gol\u00e1n, foi dirixido por un xudeu israel\u00ed (Eran Riklis), mais ti\u00f1a un elenco case totalmente druso.\nContinuando as fortes tradici\u00f3ns do teatro yiddish en Europa Oriental, Israel mant\u00e9n unha vibrante escena teatral. Fundado en 1918, o Teatro Habima, en Tel Aviv, \u00e9 o teatro m\u00e1is antigo do pa\u00eds. Este escenario de produci\u00f3n teatral non exist\u00eda na cultura hebrea antiga e s\u00f3 se desenvolveu a partir da segunda guerra mundial, percorrendo os campos contempor\u00e1neo, cl\u00e1sico, local e importado, tradicionais e experimentais.\nLiteratura.\nA literatura israel\u00ed \u00e9, principalmente, poes\u00eda e prosa e est\u00e1 escrita en hebreo, como parte do renacemento do hebreo como lingua falada desde mediados do s\u00e9culo XIX, a\u00ednda que unha pequena parte publ\u00edcase noutras linguas, como o \u00e1rabe e ingl\u00e9s. Por lei, d\u00faas copias de todos os impresos publicados en Israel deben ser depositadas na Biblioteca Nacional, na Universidade Hebraica de Xerusal\u00e9n. En 2001, a lei foi alterada para inclu\u00edr gravaci\u00f3ns de son e v\u00eddeo, e outros tipos de medios non impresos.\nEn 2006, o 85% dos 8.000 libros da biblioteca nacional foi transferido ao hebraico. A Semana do Libro Hebreo (He: \u05e9\u05d1\u05d5\u05e2 \u05d4\u05e1\u05e4\u05e8) real\u00edzase unha vez ao ano, en xu\u00f1o, con feiras, lecturas p\u00fablicas e visitas de autores israel\u00eds. Durante esa semana entr\u00e9gase o maior premio literario de Israel, o Premio Sapir.\nEn 1966, Shmuel Yosef Agnon compartiu o Premio Nobel de Literatura coa escritora xudeu-alem\u00e1 Nelly Sachs. Destacados poetas israel\u00eds foron Yehuda Amichai, Nathan Alterman, Leah Goldberg, e Rachel Bluwstein.\nMuseos.\nO Museo de Israel, en Xerusal\u00e9n, \u00e9 unha das m\u00e1is importantes instituci\u00f3ns culturais da naci\u00f3n e custodia os manuscritos do mar Morto, xunto cunha extensa colecci\u00f3n de arte europea e xud\u00eda. O museo nacional do holocausto de Israel, o \"Yad Vashem\", conta co maior arquivo do mundo de informes relacionados con este episodio. O \"Beth Hatefutsoth\" (Museo da Di\u00e1spora), no campus da Universidade de Tel Aviv, \u00e9 un museo interactivo adicado \u00e1 historia das comunidades xud\u00edas de todo o mundo.\nAmais dos principais museos das grandes cidades, hai unha gran cantidade de espazos de artes de calidade en pequenas cidades e en \"kibbutzim\". O museo \"Mishkan Le'Omanut\", no \"Kibbutz\" \"Ein Harod Meuhad\", \u00e9 o maior museo de arte do norte do pa\u00eds.\nGastronom\u00eda.\nIsrael disp\u00f3n de pratos da coci\u00f1a local e pratos levados ao pa\u00eds por inmigrantes xudeus de todo o mundo. Dende a creaci\u00f3n do Estado en 1948, e especialmente dende a d\u00e9cada de 1970, desenvolveuse unha coci\u00f1a propiamente israel\u00ed.\nA coci\u00f1a israel\u00ed adquiriu, e contin\u00faa a adquirir, elementos de varios estilos da gastronom\u00eda xud\u00eda, en particular os estilos da gastronom\u00eda mizrahi, sefard\u00ed e asquenac\u00ed, xunto coas influencias culinarias de xudeus marroqu\u00eds, iraqu\u00eds, et\u00edopes, indios, iranianos e iemen\u00eds. Tam\u00e9n incorpora moitos alimentos tradicionalmente consumidos nas coci\u00f1as dos estados \u00e1rabes, do Oriente Medio e do mar Mediterr\u00e1neo, como fal\u00e1fel, hummus, shakshouka, cusc\u00fas e za'atar, que se tornaron pratos esenciais en Israel.\nBelas artes.\nA produci\u00f3n art\u00edstica organizada de Israel iniciouse en 1906 e \u00e9 unha mestura de culturas orientais e occidentais, agregadas ao desenvolvemento e ao car\u00e1cter individual de cada cidade, que ten na diversificada paisaxe natural a principal inspiraci\u00f3n para producir imaxe e escultura.\nEn pintura, o pa\u00eds pasou por varios per\u00edodos de produci\u00f3n, as\u00ed como no resto do mundo. Na procura dunha identidade, inicialmente creouse unha arte orixinal xud\u00eda, nunha fusi\u00f3n de t\u00e9cnicas europeas con toques de influencia do Oriente Medio. Entre os artistas desta primeira \u00e9poca est\u00e1n Samuel Hirszenberg (1865-1908), Ephraim Lilien (1874-1925) e Abel Pann (1883-1963). En 1921, tivo lugar a primeira mostra art\u00edstica de pintura, na Cidadela de David. Conforme a naci\u00f3n se foi renovando, a s\u00faa produci\u00f3n art\u00edstica modificouse de xeito parello: durante a d\u00e9cada de 1920 houbo unha produci\u00f3n de vangardas; xa na d\u00e9cada de 1930, a influencia estivo baixo a modernidade, emotiva e m\u00edstica. Posteriormente, o Holocausto alimentou a ideolox\u00eda do \"canaanita\", que buscaba identificarse cunha identidade nacional e crear un novo pobo hebreo.\nEn 1948, pasou por un per\u00edodo de obras militantes, repletas de mensaxes sociais, e das chamadas \"Novos Horizontes\", xurdidas a consecuencia da guerra de Independencia e do esp\u00edrito de liberdade. Entre as d\u00e9cadas de 1970, 1980 e 1990, pasou polo individualismo e pola busca de sentido no que significaba o esp\u00edrito de Israel, nunha mestura de t\u00e9cnicas e emoci\u00f3ns humanas, que a\u00ednda prevalecen. Xa na escultura, a produci\u00f3n e o reco\u00f1ecemento s\u00f3 foi posible grazas aos esforzos dalg\u00fans escultores. Influenciados polos momentos hist\u00f3ricos, pasaron polo cubismo e polo \"canaanita\", nun principio, conceptualizando modernamente o corpo humano e usando formas animais para lembraren as paisaxes rochosas do deserto. A partir da d\u00e9cada de 1950, a produci\u00f3n escult\u00f3rica tomou aires m\u00e1is abstractos, alimentada pola chegada do aceiro inoxidable e do ferro como formas de expresi\u00f3n. Na d\u00e9cada seguinte, a inspiraci\u00f3n principal era a de inmortalizar a imaxe daqueles que loitaran nas guerras de Israel. Co paso dos anos, agregou a influencia francesa e o expresionismo na s\u00faa evoluci\u00f3n conceptual.\nA produci\u00f3n fotogr\u00e1fica, que vive entre a fotograf\u00eda documental e a arte fotogr\u00e1fica, caracterizouse inicialmente pola intimidade, contenci\u00f3n e preocupaci\u00f3n co ego. Durante o s\u00e9culo XIX, a \u00e1rea produciu s\u00f3 obras b\u00edblicas, retratando lugares sagrados. De 1880 en diante, pasouse a retratar a evoluci\u00f3n da comunidade xud\u00eda, na cal ata os prisioneiros eran fonte de inspiraci\u00f3n. No s\u00e9culo XX, a fotograf\u00eda como expresi\u00f3n art\u00edstica, pasou a ter maior produci\u00f3n nacional, mostrando caracter\u00edsticas m\u00e1is persoais, enfrontando a vida e a morte, de estilo formalista, minimalista e conceptual.\nM\u00fasica e danza.\nA m\u00fasica de Israel cont\u00e9n influencias adquiridas a trav\u00e9s de inmigrantes de todo o mundo. M\u00fasica iemen\u00ed, melod\u00edas has\u00eddicas, \u00e1rabes e europeas, jazz, pop, rock, reggae, rap e hip hop son as m\u00e1is presentes e influentes na produci\u00f3n musical contempor\u00e1nea.\nAs canci\u00f3ns folcl\u00f3ricas nacionais, co\u00f1ecidas como \"Sons da Terra de Israel\", falan das experiencias dos pioneiros na construci\u00f3n da patria xud\u00eda. Unhas das orquestras de maior renome do mundo \u00e9 a Filharm\u00f3nica de Israel, fundada hai m\u00e1is de sete d\u00e9cadas, e que realiza m\u00e1is de 200 concertos cada ano en todo o mundo. Israel produciu tam\u00e9n moitos m\u00fasicos de calidade, alg\u00fans de renome internacional e na categor\u00eda de virtuosos: Itzhak Perlman, Pinchas Zukerman e Ofra Haza. Arik Einstein, Yardena Arazi, Ishtar, Idan Raichel e Naomi Shemer son outras das estrelas israel\u00eds.\nO Estado de Israel ten participado no Festival de Eurovisi\u00f3n case todos os anos desde 1973, ga\u00f1ando a competici\u00f3n en tres ocasi\u00f3ns e organiz\u00e1ndoa en d\u00faas. A cidade de Eilat realiza o seu propio festival de m\u00fasica internacional, o Festival de Jazz do Mar Vermello, todos os ver\u00e1ns dende 1987. O pa\u00eds tam\u00e9n \u00e9 visto como unha icona da m\u00fasica electr\u00f3nica, con DJ's reco\u00f1ecidos como \"Sesto Sento\", \"Offer Nissim\" e \"Infected Mushroom\".\nAcompa\u00f1ando a produci\u00f3n musical, est\u00e1 a danza, que en Israel, div\u00eddese entre a art\u00edstica e a folcl\u00f3rica. Considerada unha expresi\u00f3n de ledicia, a danza forma parte das celebraci\u00f3ns relixiosas, nacionais, comunitarias e familiares. A rama folcl\u00f3rica \u00e9 unha mestura de tradici\u00f3n xud\u00eda e non-xud\u00eda, cultivada dende os inicios de 1940, e enc\u00f3ntrase en constante desenvolvemento, entre as fontes hist\u00f3ricas e as modernas, mesturando estilos b\u00edblicos e contempor\u00e1neos, non destinada s\u00f3 a manter as tradici\u00f3ns. A art\u00edstica foi introducida xa na d\u00e9cada de 1920 por profesores e bailar\u00edns chegados de Europa. Cada grupo nacido no pa\u00eds acadou un alto nivel profesional nos seus estilos propios, dos cales destacan seis grandes compa\u00f1\u00edas: o Teatro de Danza Inbal, a Compa\u00f1\u00eda de Danza Batsheva, a Compa\u00f1\u00eda de Danza Bat-Dor, a Compa\u00f1\u00eda de Danza Contempor\u00e1nea do Kibbutz, o Balllet de Israel e o Koll-Dmam\u00e1.\nDeporte.\nOs deportes e a aptitude f\u00edsica non sempre tiveron un papel importante na cultura xud\u00eda. A aptitude f\u00edsica, que foi valorada polos antigos gregos, era vista como unha indesexable intromisi\u00f3n de valores helen\u00edsticos na cultura xud\u00eda. Maim\u00f3nides, que era \u00e1 vez rabino e m\u00e9dico, enfatizou a importancia da actividade f\u00edsica e de manter o corpo en forma. Esta abordaxe recibiu un gran pulo no s\u00e9culo XIX a partir da campa\u00f1a de promoci\u00f3n da cultura f\u00edsica de Max Nordau, e a principios do s\u00e9culo XX, cando o Rabino maior de Palestina, \"Abraam Isaac Kook\", declarou que \"o corpo serve \u00e1 alma, e s\u00f3 un corpo saudable pode garantir unha boa alma\".\nOs Xogos Macabeos, un evento de estilo ol\u00edmpico para atletas xudeus e israel\u00eds, celebrou a s\u00faa primeira edici\u00f3n na d\u00e9cada de 1930, e dende 1957 real\u00edzase cada catro anos. Os deportes m\u00e1is populares en Israel son o f\u00fatbol e o baloncesto. En 1964, Israel acolleu e ga\u00f1ou a Copa de Asia de F\u00fatbol.\nNa d\u00e9cada de 1970, Israel foi exclu\u00eddo dos Xogos Asi\u00e1ticos de 1978 como resultado da presi\u00f3n exercida polos pa\u00edses participantes de Oriente Medio. A exclusi\u00f3n levou a Israel a mudarse de Asia para Europa deixando de participar nas competici\u00f3ns asi\u00e1ticas. En 1994, a UEFA concordou en reco\u00f1ecer a Israel e a todas as organizaci\u00f3ns de f\u00fatbol do pa\u00eds como competidores de Europa. A \"Liga Premier de Israel\" \u00e9 a liga de f\u00fatbol do pa\u00eds, e a \"Ligat ha'Al\" \u00e9 a liga de baloncesto. O equipo do \"Maccabi Tel Aviv BC\" ga\u00f1ou o campionato europeo de baloncesto (actual Euroliga) cinco veces. Berseb\u00e1 converteuse nun centro nacional de xadrez e fogar de moitos campi\u00f3ns deste deporte da antiga Uni\u00f3n Sovi\u00e9tica, sendo a cidade con m\u00e1is grandes mestres de xadrez de todo o mundo. A cidade acolleu o Campionato do Mundo de Xadrez por Equipos en 2005, e este deporte \u00e9 ensinado nas garder\u00edas da cidade. En 2007, o israel\u00ed Boris Gelfand empatou no segundo lugar no Campionato do Mundo de Xadrez.\nAta agora, Israel conquistou sete medallas ol\u00edmpicas, conseguindo a primeira delas nos Xogos de 1992, inclu\u00edndo unha medalla de ouro en \"windsurf\" nos Xogos Ol\u00edmpicos de 2004. Nos Xogos Paral\u00edmpicos est\u00e1 clasificado na 15\u00aa posici\u00f3n no cadro xeral de medallas, polas m\u00e1is de cen medallas de ouro conquistadas. Os Xogos Paral\u00edmpicos de 1968, que deb\u00edan celebrarse en M\u00e9xico, finalmente foron celebrados en Israel."}
{"id": "1866", "revid": "98629", "url": "https://gl.wikipedia.org/wiki?curid=1866", "title": "11 de marzo", "text": "O 11 de marzo \u00e9 o 70\u00ba d\u00eda do ano do calendario gregoriano e o 71\u00ba nos anos bisestos. Quedan 295 d\u00edas para finalizar o ano.\nSantoral.\nSantos: Eutimio, Eulogio, Vindiciano, Sofronio, Benito, bispos; Ferm\u00edn, abade; Heraclio, Z\u00f3simo, C\u00e1ndido, Piperi\u00f3n, Tr\u00f3fimo, Talo, Gorgonio, Firmo, m\u00e1rtires; Constantino, rei; Aurea (Oria), abadesa.\nOutros.\nOs 366 d\u00edas do ano"}
{"id": "1867", "revid": "1822", "url": "https://gl.wikipedia.org/wiki?curid=1867", "title": "12 de marzo", "text": "O 12 de marzo \u00e9 o 71\u00ba d\u00eda do ano do calendario gregoriano e o 72\u00ba nos anos bisestos. Quedan 294 d\u00edas para finalizar o ano.\nOutros.\nOs 366 d\u00edas do ano"}
{"id": "1868", "revid": "5312", "url": "https://gl.wikipedia.org/wiki?curid=1868", "title": "1990", "text": "1990 (MCMXC) foi un ano com\u00fan comezado en luns no calendario gregoriano, e foi designado como:"}
{"id": "1870", "revid": "72", "url": "https://gl.wikipedia.org/wiki?curid=1870", "title": "Modelo para d\u00eda", "text": ""}
{"id": "1872", "revid": "82922", "url": "https://gl.wikipedia.org/wiki?curid=1872", "title": "29 de marzo", "text": "O 29 de marzo \u00e9 o 88\u00ba d\u00eda do ano do calendario gregoriano e o 89\u00ba nos anos bisestos. Quedan 277 d\u00edas para finalizar o ano.\nOutros.\nEclipse Solar.\nOs 366 d\u00edas do ano"}
{"id": "1873", "revid": "98629", "url": "https://gl.wikipedia.org/wiki?curid=1873", "title": "24 de abril", "text": "O 24 de abril \u00e9 o 114\u00ba d\u00eda do ano do calendario gregoriano e o 115\u00ba nos anos bisestos. Quedan 251 d\u00edas para finalizar o ano.\nOutros.\nOs 366 d\u00edas do ano"}
{"id": "1874", "revid": "98629", "url": "https://gl.wikipedia.org/wiki?curid=1874", "title": "25 de marzo", "text": "O 25 de marzo \u00e9 o 84\u00ba d\u00eda do ano do calendario gregoriano e o 85\u00ba nos anos bisestos. Quedan 271 d\u00edas para finalizar o ano.\nNotas.\nOs 366 d\u00edas do ano"}
{"id": "1875", "revid": "1822", "url": "https://gl.wikipedia.org/wiki?curid=1875", "title": "23 de marzo", "text": "O 23 de marzo \u00e9 o 82\u00ba d\u00eda do ano do calendario gregoriano e o 83\u00ba nos anos bisestos. Quedan 284 d\u00edas para finalizar o ano.\nOutros.\nOs 366 d\u00edas do ano"}
{"id": "1876", "revid": "23204", "url": "https://gl.wikipedia.org/wiki?curid=1876", "title": "26 de marzo", "text": "O 26 de marzo \u00e9 o 85\u00ba d\u00eda do ano do calendario gregoriano e o 86\u00ba nos anos bisestos. Quedan 280 d\u00edas para finalizar o ano.\nOutros.\nOs 366 d\u00edas do ano"}
{"id": "1877", "revid": "22570", "url": "https://gl.wikipedia.org/wiki?curid=1877", "title": "28 de marzo", "text": "O 28 de marzo \u00e9 o 87\u00ba d\u00eda do ano do calendario gregoriano e o 88\u00ba nos anos bisestos. Quedan 278 d\u00edas para finalizar o ano.\nOutros.\nOs 366 d\u00edas do ano"}
{"id": "1878", "revid": "98629", "url": "https://gl.wikipedia.org/wiki?curid=1878", "title": "24 de marzo", "text": "O 24 de marzo \u00e9 o 83\u00ba d\u00eda do ano do calendario gregoriano e o 84\u00ba nos anos bisestos. Quedan 282 d\u00edas para finalizar o ano.\nOutros.\nOs 366 d\u00edas do ano"}
{"id": "1879", "revid": "98629", "url": "https://gl.wikipedia.org/wiki?curid=1879", "title": "Folgosa, Pi\u00f1eira, Ribadeo", "text": "Folgosa \u00e9 un lugar da parroquia de Pi\u00f1eira no concello lugu\u00e9s de Ribadeo, sito na comarca da Mari\u00f1a Oriental. Segundo o IGE, en 2016 ti\u00f1a 33 habitantes (16 home e 17 mulleres).\nEtimolox\u00eda.\nEst\u00e1 documentada como \"Felcosa\". Segundo Xos\u00e9 Mar\u00eda Rodr\u00edguez, \"Felc\" procede do lat\u00edn \"filix\", (folgueira). O segundo \u00e9 o sufixo abundancial \"osus\", que d\u00e1 \"Filicosa\". O primeiro -\"i\"- de \"Filicosa\" conv\u00e9rtese en -\"e\"- por disimilaci\u00f3n, quedando \"Felicosa\". O -\"i\" seguinte p\u00e9rdese pola s\u00faa proximidade \u00e1 t\u00f3nica, igual que \"salicarius\" &gt; salgueiro. Logo o -\"c\"-, por suavizaci\u00f3n, evoluciona a -\"g\"-, como \"amicus\" &gt; amigo, dando Folgosa, lugar de moitas folgueiras."}
{"id": "1880", "revid": "5863", "url": "https://gl.wikipedia.org/wiki?curid=1880", "title": "Vilasel\u00e1n, Ribadeo", "text": "Santa Mar\u00eda de Vilasel\u00e1n \u00e9 unha parroquia do concello de Ribadeo, na provincia de Lugo. Segundo o censo de 2007, ti\u00f1a 412 habitantes (403 en 2004), repartidos en dous lugares (As Trancoeiras e Xan de Abaixo) e 14 entidades de poboaci\u00f3n. Segundo o IGE, no 2014 a s\u00faa poboaci\u00f3n descendera ata os 390 habitantes, sendo 185 homes e 205 mulleres.\nAs entidades de poboaci\u00f3n so: As Barreiras (26), O Campoxurado (39), O Cargadoiro (27), As Casas de Abaixo (5), O Circo (30), A Cruz (20), A Eirexa (29), O Esp\u00edn (16), Os Galos (128), A Granxa (abandonado), A Lodeira (13), Outeiro (7), A Senra (12) e A Torre (38).\nXeograf\u00eda.\nA parroquia ten unha superficie de 2,12\u00a0km\u00b2, cunha densidade media de 190,1 hab./km\u00b2. Limita ao norte co mar Cant\u00e1brico, ao sur con Ove e Vilausende, ao leste con de Pi\u00f1eira e Ribadeo, e ao oeste con Vilaframil e Rinlo. Pertencente o arciprestado de Ribadeo e \u00e9 anexa da parroquia de San Xo\u00e1n de Pi\u00f1eira.\nNun dos extremos at\u00f3pase a Illa Pancha que vix\u00eda a entrada da enseada de Vilasel\u00e1n, e polo outro extremo a entrada da r\u00eda de Ribadeo. Tam\u00e9n pasa polas s\u00faas estremas o r\u00edo de Vilasel\u00e1n. E p\u00f3dese apreciar dende as d\u00faas derradeiras d\u00e9cadas do s\u00e9culo XX a absorci\u00f3n dalgunhas aldeas pola expansi\u00f3n da vila de Ribadeo, como A Eirexa, A Senra, O Circo e algunha outra m\u00e1is.\nHistoria.\nO nome parece provir dun composto por \"Vila\" (do lat\u00edn \"villa\" 'Casa de Campo') e \"Sel\u00e1n\" (nome de posesor xerm\u00e1nico latinizado \"Selanus\"), no caso xenitivo, \"Villa [domini] Selani\". Coa ca\u00edda do -\"i\" final d\u00e1 a s\u00faa forma actual, \"Sel\u00e1n\".\nPatrimonio.\nO m\u00e1is caracter\u00edstico \u00e9 a Igrexa de Santa Mar\u00eda de Vilasel\u00e1n, do s\u00e9culo XVIII. Nunha aldea pr\u00f3xima est\u00e1 a Capela de San Miguel.\nNo territorio as\u00e9ntanse varios castros, como o Castro das Grobas e o de Louselas. Neste apareceron restos paleol\u00edticos (achelense) e un torques celta achado en 1872. A\u00ednda en fase da avaliaci\u00f3n, considerase un asentamento de grande importancia tanto pola s\u00faa extensi\u00f3n como pola cantidade de restos atopados ata o momento. Alg\u00fans foron trasladados o museo de Vilalba.\nFestas e lecer.\nCel\u00e9branse as Festas da Virxe o 10 de abril. Nelas ven\u00e9rase con gran devoci\u00f3n (principalmente entre os mari\u00f1eiros), a imaxe da Virxe (aparecida no mar, segundo a tradici\u00f3n). Tam\u00e9n son celebradas as Festas de Santo Ant\u00f3n, que te\u00f1en lugar o 13 de xu\u00f1o.\nP\u00f3dese destacar que se est\u00e1n comezando a urbanizar os extremos do norte da parroquia, onde est\u00e1 xa rematado gran parte do paseo mar\u00edtimo.\nAsociacionismo.\nA parroquia disp\u00f3n dende hai tempo dunha asociaci\u00f3n de veci\u00f1os, a a. VV. Virxe de Vilasel\u00e1n, que no 2019 est\u00e1 en risco de disoluci\u00f3n por falta de rexeraci\u00f3n da directiva."}
{"id": "1881", "revid": "85894", "url": "https://gl.wikipedia.org/wiki?curid=1881", "title": "Dompi\u00f1or, Pi\u00f1eira, Ribadeo", "text": "Dompi\u00f1or \u00e9 un lugar da parroquia de Pi\u00f1eira, no concello lugu\u00e9s de Ribadeo. Segundo o IGE en 2015 ti\u00f1a 73 habitantes (40 homes e 33 mulleres), un menos ca en 2007 (42 homes e 32 mulleres), e un m\u00e1is que en 2006.\nOrixe.\nAparece documentado como \"Dompinol\". Segundo Xos\u00e9 Mar\u00eda Rodr\u00edguez, ten a s\u00faa orixe na primitiva denominaci\u00f3n de \"Villa domini Pinioli\", que fai referencia \u00f3 nome do posesor latino \"Piniolus\" (\"Pinus\" + \"olus\"), como un dos primeiros poboadores hist\u00f3ricos do lugar. Na s\u00faa evoluci\u00f3n trocou -\"n\"- en -\"\u00f1\"- e -\"l\"- en -\"r\"- ata a forma actual, \"pi\u00f1or\", que coa aglutinaci\u00f3n de \"Dom\"- (\"Dominus\") converteuse en Dompi\u00f1or.\nXeograf\u00eda.\nQueda separado da capital parroquial pola v\u00eda de ferrocarril Ferrol - Xix\u00f3n e pola construci\u00f3n da autov\u00eda do Cant\u00e1brico.\nOs seus moradores eran e son labregos asentados que cultivaban a terra para autoconsumo e venda dos excedentes, despois de pagar as rendas das leiras que levaban en alugueiro ou cedidas en foros que conseguiron redimir alg\u00fans.\nDada a facilidade de comunicaci\u00f3n e tr\u00e1nsito, asentouse no lugar algunha industria de servizos derivados do agro. Os minifundios van desaparecendo \u00f3 empregarse maquinaria agr\u00edcola que require leiras grandes. A concentraci\u00f3n parcelaria influ\u00edu moito neste aspecto."}
{"id": "1882", "revid": "408", "url": "https://gl.wikipedia.org/wiki?curid=1882", "title": "D. Alfonso Henriques", "text": ""}
{"id": "1883", "revid": "85894", "url": "https://gl.wikipedia.org/wiki?curid=1883", "title": "Covelas, Ribadeo", "text": "San Vicente de Covelas \u00e9 unha parroquia do concello lugu\u00e9s de Ribadeo na comarca da Mari\u00f1a Oriental. Segundo o censo en 2004 ti\u00f1a 451 habitantes, agrupados en 19 entidades e un lugar, cunha densidade de poboaci\u00f3n de 29,6 hab/km\u00b2. Segundo o IGE, no 2014 a s\u00faa poboaci\u00f3n descendera ata os 350 habitantes, sendo 164 homes e 186 mulleres.\nXeograf\u00eda.\nLimita ao norte coas parroquias de Vilaframil e parte da de Pi\u00f1eira, ao leste coa de Ove, excepto en Vilausende -nestas o r\u00edo Grande failles de separaci\u00f3n-; ao sur, o mesmo r\u00edo sep\u00e1raa de Cedofeita e o r\u00edo Lexoso a separa de Arante polo oeste, xunto coa parroquia da Devesa. A parroquia pertence ao arciprestado de Ribadeo. Ten unha altitude media de 160 m.\nEvoluci\u00f3n da poboaci\u00f3n.\nCovelas presenta unha despoboaci\u00f3n continuada no comezo do s\u00e9culo XXI:\nEntidades de poboaci\u00f3n.\nAs entidades de poboaci\u00f3n son As Anzas (59), Os Batais (4), A Cabana (4), A Capela (abandonado), Os Carboeiros (4), A Casa da Hedra (10), Celeir\u00f3s (3), O Esfolado (10), Marelle (9), A Ponte (5), O Pousadoiro (abandonado), Reme de Arriba (12), Sa (24), Salcedo (19), San Vicente (70), A Silveira (abandonado), Somo (7), O Vilar (19) e Vilela (90). O lugar (que xeralmente forman parte dalgunhas das entidades) \u00e9 O Mondigo.\nHistoria.\nEsta documentada como 'Covellas' no s. XIII, en textos no arquivo da Catedral de Mondo\u00f1edo, a\u00ednda que xa no ano 1488 aparece como 'Cubelas', nome castel\u00e1n que a\u00ednda convive na actualidade co oficial galego de Covelas. Pode derivarse de \"cuba\", procedente do lat\u00edn \"cupa\" e o sufixo diminutivo -\"ella\", o mesmo que de \"cova\", (lat\u00edn \"cova\"), con derivaci\u00f3n semellante, e indicando un conxunto de pequenas vlagadas que forma no terreo cara \u00f3 r\u00edo Grande. A longa tradici\u00f3n aut\u00f3ctona dec\u00e1ntase pola primeira forma, Cubelas, contra a segunda, Covelas, escollida polo nomencl\u00e1tor de Galicia.\nEn Covelas local\u00edzase o Castro da Pumarega.\nEn Covelas, Arante e Santalla de Vilausende conc\u00e9ntrase a maior parte da produci\u00f3n agr\u00edcola e gandeira do concello de Ribadeo. Nesta parroquia at\u00f3pase o punto m\u00e1is alto do concello, o monte Mondigo de 571 metros de altitude. Nel sit\u00faanse repetidores de televisi\u00f3n, radio e comunicaci\u00f3ns.\nComunicaci\u00f3ns.\nA principal v\u00eda de comunicaci\u00f3n que atravesa a parroquia \u00e9 a estrada LU-133, coa desviaci\u00f3n LU-P-5207 que a conecta coa capital do concello.\nFestas.\nA festa patronal cel\u00e9brase o 22 de xaneiro, dedicada a San Vicente. O 15 de setembro cel\u00e9brase a Festa da Virxe das Dores, que presenta un car\u00e1cter m\u00e1is festivo que a anterior."}
{"id": "1884", "revid": "98629", "url": "https://gl.wikipedia.org/wiki?curid=1884", "title": "Cedofeita, Ribadeo", "text": "Santa Mar\u00eda Madalena (ou Madanela) de Cedofeita \u00e9 unha parroquia do concello de Ribadeo, na comarca da Mari\u00f1a Oriental, pertencente ao arciprestado de Ribadeo. Segundo o censo en 2004 ti\u00f1a 182 habitantes, agrupados en 11 entidades de poboaci\u00f3n e 3 lugares, cunha densidade de 25,3 hab./km\u00b2. Segundo o IGE, no 2014 a s\u00faa poboaci\u00f3n medrou ata os 150 habitantes, sendo 73 homes e 77 mulleres.\nXeograf\u00eda.\nLimita ao norte coa parroquia de Covelas, ao sur coa Valboa e Vidal (concello de Trabada), ao leste con Vilausende e Couxela, e ao oeste con Arante. O r\u00edo Grande fai de l\u00edmite nunha das zonas, a el vai parar o regato de Queixadoiro. Xa no sur o regato da Ferreira fai de l\u00edmite co concello de Trabada. Ten unha altitude media de 420 m.\nAs entidades de poboaci\u00f3n son Barreiros (8), A Currada (29), A Igrexa (10), O Pedregal (9), Pi\u00f1eiro (50), A Ponte (abandonado), Queixoiro (7), Requiande (36), Santo Antonio (7), Teixido (15) e A Trapa (11). Os lugares (que xeralmente forman parte dalgunhas das entidades) son O Burgo, A Granda e A Torre.\nCultura.\nToponimia.\nSegundo Amor Meil\u00e1n esta fregues\u00eda ser\u00eda a antiga \"Cito Facha\" que xa figuraba no cambio feito polo bispo Paio de Cebeira co rei Afonso IX en 1202. Dentro do termo enc\u00f3ntrase a torre de Cedofeita, constru\u00edda, como mostra de poder\u00edo, para a defensa da facenda. A parroquia tivo o seu gran momento no s\u00e9culo XIX cando, coas parroquias lim\u00edtrofes, crearon o concello de Cedofeita independiz\u00e1ndose as\u00ed do concello de Ribadeo. Non obstante, esta independencia durou pouco tempo xa que a integridade territorial do municipio de Ribadeo foi restaurada pola Xunta de Goberno da vila no 1843.\nOutras fontes remarcan que o nome de Cedofeita ten a s\u00faa orixe na palabra latina \"Citofacta\", composta polo adverbio latino \"cito\" (\"axi\u00f1a, cedo\") e \"factum\", participio do verbo latino \"facio\", (\"facer\"). Cito facta vese aplicado a outras zonas con igrexas feitas r\u00e1pido, entre os s\u00e9culos VIII e X. As\u00ed pois, de \"cito\", que cambia o -\"t\"- en -\"d\"- (como \"catena\" a cadea) e o -\"a\"- de \"facta\" evoluciona a -\"ei\"- (como \"lacte\" a leite), acad\u00e1ndose a s\u00faa forma actual, Cedofeita, co significado de algo que foi feito, non 'hai moito tempo', sen\u00f3n en curto espazo de tempo, 'axi\u00f1a'.\nPatrimonio.\nDestacan a igrexa de Santa Mar\u00eda Madanela e do Viso (Natividade) en Cedofeita, amais das capelas da Nosa Se\u00f1ora do Carme e a de Santiago na aldea de Pi\u00f1eiro.\nO pazo de Cedofeita, situado a 8\u00a0km da vila de Ribadeo, foi constru\u00eddo entre finais do s\u00e9culo XV e principios do XVI por Lope Garc\u00eda de Cedofeita. De planta rectangular, fabricado en cachoter\u00eda de lousa e cadeir\u00eda de granito en vans e esquinais, con cuberta de lousa a catro augas e con cheminea-torre. Composto dun corpo con baixo e primeiro piso e unha torre de dous andares, con remate en ameado. O conxunto compl\u00e9tase cun h\u00f3rreo, un pombal circular, un mu\u00ed\u00f1o e unha pequena capela de estilo barroco rococ\u00f3 e con espadana dun s\u00f3 van. Todo iso est\u00e1 rodeado por un alto muro con d\u00faas portadas, unha das cales leva a fachada principal, onde se encontra o escudo de armas, e a outra, orientada o norte, conduce ata unha escalinata de pedra pola que se accede a vivenda. O escudo de armas de madeira substit\u00fae a un anterior de pedra, coas li\u00f1axes de casas como os Armada, Cid, Pedrosa ou S\u00e1nchez. Ten un recinto amurallado cunha zona de cultivo, \u00e1rbores froiteiras e xard\u00edn.\nFestas.\nA festa da Virxe do Carme cel\u00e9brase o 24 de xu\u00f1o. A festa da Magdalena cel\u00e9brase o 22 de xullo. Nestas d\u00faas festas acost\u00famase a realizar unha procesi\u00f3n."}
{"id": "1885", "revid": "5863", "url": "https://gl.wikipedia.org/wiki?curid=1885", "title": "Ove, Ribadeo", "text": "San Xo\u00e1n de Ove \u00e9 unha parroquia do concello de Ribadeo, na provincia de Lugo. Pertence ao arciprestado de Ribadeo. Segundo o censo en 2004 ti\u00f1a 439 habitantes, agrupados en 27 entidades de poboaci\u00f3n e 9 lugares, cunha densidade media de 25,5 hab/km\u00b2. Segundo o IGE, no 2014 a s\u00faa poboaci\u00f3n descendera ata os 387 habitantes, sendo 199 homes e 188 mulleres.\nLinda ao leste coas parroquias de Pi\u00f1eira e Ribadeo (a cal xa absorbeu algunhas das aldeas desta parroquia no norte), Villapol (que o limita a R\u00eda de Ribadeo de Asturias), ao sur con Vilausende (coa que fai l\u00edmite a trav\u00e9s de r\u00edo Grande) e ao oeste con Covelas e A Devesa. Ten unha altitude media de 40 m. Polo seu territorio pasan diversas v\u00edas de comunicaci\u00f3n, inclu\u00edndo a N-642, a LU-133 e a Li\u00f1a de ferrocarril de v\u00eda estreita Ferrol-Xix\u00f3n.\nHistoria.\nA fregues\u00eda pertenceu \u00e1 antiga Diocese de Britonia e figurou nun documento do ano 1128 baixo a nomenclatura de \"Sanctus Joanne de Euve\". En canto a outros autores din que recibe o seu nome do r\u00edo que a limita: \"Euve,\" o actual Eo que d\u00e1 orixe \u00e1 r\u00eda de Ribadeo, e co que compartir\u00eda o significado de 'auga corrente'. A -\"u\"- de \"Euve\" converterase en -\"o\"- pola atracci\u00f3n da semiconsoante seguinte, o -\"v\"-, dando orixe \u00f3 nome evolucionado \"Eove\". \u00d3 estar normalmente precedida da preposici\u00f3n \"de\", ...\"San Xo\u00e1n de Eove\"..., prod\u00facese un falso corte do \"E\"- inicial e a s\u00faa desaparici\u00f3n, \u00f3 confundirse co -\"e\" da preposici\u00f3n \"de\". Queda, pois, as\u00ed a s\u00faa forma actual \"Ove\" ou \"Obe\", xa que entre o -\"v\"- e o -\"b\"- prod\u00facese unha vacilaci\u00f3n por betacismo.\nPatrimonio.\nA igrexa \u00e9 do s\u00e9culo XVII, con retablo rococ\u00f3 no presbiterio, de dous corpos. Nas naves laterais, outros dous do mesmo estilo. Sufriu varias reformas posteriores. No lugar da Gra\u00f1a enc\u00f3ntrase a capela de Santo Estevo, cun retablo barroco dun corpo e tres fornelas; tam\u00e9n se atopan as capelas de Santa Cruz, San L\u00e1zaro e Santo Estevo, e na aldea da Frieira est\u00e1 a capela de Santa Lucia.\nDa prehistoria conserva o Castro das C\u00e1rcovas, na Capela.\nFestas.\nAs festas patronais de Ove cel\u00e9branse o d\u00eda 24 de xu\u00f1o, na honra a San Xo\u00e1n.\nTam\u00e9n \u00e9 moi co\u00f1ecida a Festa de Santa Cruz na honra da Virxe da capela do monte, o 25 de abril. Antigamente a romar\u00eda adoit\u00e1base facer no monte do mesmo nome onde unha procesi\u00f3n, ademais dos penitentes de peregrinos acoden a realizar a co\u00f1ecida Xira da Santa Cruz (que na actualidade se fai o primeiro Domingo de agosto e se lle atrib\u00fae \u00e1 parroquia de Ribadeo); por\u00e9n esta parroquia acostuma facer a Xira homenaxe \u00e1 Gaita, que est\u00e1 declarada de interese tur\u00edstico."}
{"id": "1886", "revid": "23204", "url": "https://gl.wikipedia.org/wiki?curid=1886", "title": "Lisboa", "text": "Lisboa \u00e9 a capital e maior cidade de Portugal, situada na foz do r\u00edo Texo. Al\u00e9n diso \u00e9 tam\u00e9n capital do distrito de Lisboa, da rexi\u00f3n de Lisboa, da \u00e1rea metropolitana de Lisboa, e \u00e9 tam\u00e9n o principal centro da subrexi\u00f3n estat\u00edstica da Grande Lisboa. A cidade ten unha poboaci\u00f3n de 545.245 habitantes (2011), mais a s\u00faa \u00e1rea metropolitana ten preto de 2,9 mill\u00f3ns, un 27% da poboaci\u00f3n do pa\u00eds.\nA cidade corresponde ao concello, que \u00e9 pequeno cos seus 83,84\u00a0km\u00b2. A densidade demogr\u00e1fica sobe a 6.518,1 hab./km\u00b2. O concello subdiv\u00eddese en 53 fregues\u00edas e est\u00e1 limitado ao norte polos municipios de Odivelas e Loures, ao oeste por Oeiras, ao noroeste pola Amadora e ao leste e sur polo estuario do Texo. A trav\u00e9s do estuario, Lisboa l\u00edgase aos concellos da marxe sur: Almada, Seixal, Barreiro, Moita, Montijo e Alcochete.\nMonumentos.\nComo monumentos e temas de interese tur\u00edstico destacan, na Lisboa medieval:\nDa cidade da \u00e9poca dos descubrimentos podemos ver hoxe na zona de Bel\u00e9m, d\u00faas construci\u00f3ns clasificadas pola UNESCO como Patrimonio da Humanidade:\nDo comezo do s\u00e9culo XVIII o monumento m\u00e1is significativo \u00e9 o Acueduto das Augas Livres. Despois do terremoto de 1755, no plano en grella aprobado polo Marqu\u00e9s de Pombal (Baixa Pombalina) para a zona central da cidade, constru\u00edronse as prazas do Comercio, xunto ao Texo, e maila praza do Rossio.\nNas proximidades e con interese hist\u00f3rico ou art\u00edstico est\u00e1n a\u00ednda a Praza dos Restauradores e o Elevador de Santa Justa, proxectado a fins do s\u00e9culo XIX por Mesnier du Ponsard, un disc\u00edpulo de Eiffel.\nTam\u00e9n destacan os pazos reais das Necesidades e da Axuda, na parte Oeste da cidade.\nA fins do s\u00e9culo XIX os planos urban\u00edsticos permitiron estender a cidade al\u00e9n da Baixa para o val da actual Avenida da Liberdade. En 1934 \u00e9 constru\u00edda a Praza Marqu\u00e9s de Pombal, remate superior da avenida. Do s\u00e9culo XX sobresaen os extensos planos urban\u00edsticos das Avenidas Novas, da envolvente da Universidade de Lisboa, e da zona dos Olivais, e os m\u00e1is recentes do Parque das Naci\u00f3ns e da Alta de Lisboa, a\u00ednda en construci\u00f3n. Os edificios do fin do s\u00e9culo XX m\u00e1is not\u00e1beis en termos de arquitectura incl\u00faen, entre outros, as Torres das Amoreiras (1985, do arquitecto Tom\u00e1s Taveira, o Centro Cultural de Bel\u00e9m (inaugurado en 1991), a Estaci\u00f3n do Oriente (de Santiago Calatrava), a Torre Vasco da Gama e o Oceanario de Lisboa (de Peter Chermayeff), todos de 1998.\nHistoria.\n\"Artigo principal Historia de Lisboa\"\nFoi fundada polos gregos e foille dado o nome de \"Olissipo\" (nome supostamente derivado de Ulises). Co paso do tempo o nome foi derivando en \"Olissipona\", \"Lissapona\" e finalmente Lisboa. Lisboa foi tomada no s\u00e9culo VIII polos \u00e1rabes provenientes do norte de \u00c1frica, e reconquistada polo primeiro rei de Portugal, Afonso Henriques no s\u00e9culo XII. De Lisboa partiron numerosas expedici\u00f3ns na \u00e9poca dos Descubrimentos (ss. XV-XVII). Foi destru\u00edda o 1 de novembro de 1755 por un gran terremoto, e reconstru\u00edda segundo os planos trazados polo Marqu\u00e9s de Pombal (de a\u00ed que a parte central se co\u00f1eza como Baixa Pombalina).\nComo monumentos e t\u00f3picos de interese tur\u00edstico destacan o Castelo de San Xurxo, no outeiro m\u00e1is alto do centro da cidade, a Pra\u00e7a do Com\u00e9rcio, o Mosteiro dos Jer\u00f3nimos e Torre de Bel\u00e9m e o barrio que sobreviviu \u00f3 terremoto, chamado Alfama. A m\u00fasica tradicional de Lisboa \u00e9 o fado, canci\u00f3n nost\u00e1lxica acompa\u00f1ada pola guitarra portuguesa.\nEn Lisboa ocorreron a revolta republicana do 4 e 5 de novembro de 1910 e a Revoluci\u00f3n dos cravos do 25 de abril de 1974.\nEconom\u00eda.\nTransportes.\nEst\u00e1 ligada \u00e1 outra beira do Texo por d\u00faas pontes: a ponte 25 de Abril, no sur, inaugurada o 6 de agosto de 1966, que liga Lisboa e Almada e a ponte Vasco da Gama, inaugurada en maio de 1998, que liga o nordeste da capital (zona do Oriente e Sacav\u00e9m) coa cidade de Montijo.\nO aeroporto de Lisboa (\"aeroporto da Portela\") local\u00edzase a 7\u00a0km do centro, na zona nordeste da cidade. Aprobouse no 2005 a construci\u00f3n dun novo aeroporto na zona da Ota, a 40\u00a0km ao norte da cidade.\nO porto de Lisboa \u00e9 destino de numerosos cruceiros e un dos principais portos tur\u00edsticos europeos."}
{"id": "1888", "revid": "15490", "url": "https://gl.wikipedia.org/wiki?curid=1888", "title": "Rinlo, Ribadeo", "text": "San Pedro de Rinlo \u00e9 unha parroquia do concello lugu\u00e9s de Ribadeo. A fregues\u00eda pertence \u00f3 arciprestado de Ribadeo. Segundo o IGE en 2010 ti\u00f1a 233 habitantes.\nConta cos lugares do Campo de Mar\u00eda M\u00e9ndez, O Campo de San Pedro, O Campo do Cristo, O Cantal, O Cotarelo e A Virxe Branca. Limita ao sur coa parroquia da Devesa, ao leste con Vilaframil, ao oeste con Reinante (do concello de Barreiros) e ao norte co mar Cant\u00e1brico. Est\u00e1 atravesada polo regato de San Xuli\u00e1n ou San Xi\u00e1n.\nXentilicio.\nO seu xentilicio \u00e9 \"rinlego\".\nToponimia.\nO top\u00f3nimo poder\u00eda derivar do nome do pequeno r\u00edo que desemboca no seu porto: \"Rivillus\", palabra composta de \"rivius\", (r\u00edo) e a posposici\u00f3n diminutiva \"illus\" (r\u00edo pequeno, regato). Perdido o \"v\" ante o \"i\", fen\u00f3meno frecuente na formaci\u00f3n das linguas romances, queda \"Riillus\". O hiato formado polos dous \"ii\" fai desaparecer un deles, quedando \"Rillus\", que acaba en \"Rilo\", perdendo un \"l\" por reduci\u00f3n fon\u00e9tica. O \"n\" que logo aparece \u00e9 un fen\u00f3meno de nasalizaci\u00f3n secundaria, como \"esquecer / esquencer\". Na Idade Media estaba documentado como Riilo.\nHistoria.\nVila mari\u00f1eira de longa tradici\u00f3n, aparece referenciada no tombo do mosteiro de San Salvador de Lourenz\u00e1, nun documento de 1268 que menta o 'Porto de Rielo de Meirengos', base das primeiras cabanas de pescadores. Deu acubillo a tres cetarias, hoxe abandonadas. As s\u00faas actividades principais na actualidade son a extracci\u00f3n de percebes e o turismo.\nA parroquia foi creada en 1896, segreg\u00e1ndose os seus lugares da Devesa.\nNo ano 2009 in\u00edciase o proceso para constitu\u00edr un BIC, a\u00ednda sen rematar en 2022.\nPatrimonio.\nA igrexa parroquial de San Pedro est\u00e1 sita \u00e1 sa\u00edda do n\u00facleo urbano. Ten alg\u00fan edificio curioso, como a Casa de Don Inocencio, unha casa de indianos cunha pasarela no tellado, amais de edificaci\u00f3ns como a antiga escola, doaz\u00f3n dun indiano orixinario da zona. As casas da fachada cara \u00f3 porto zona te\u00f1en un colorido diverso.\nNa actualidade un paseo costeiro recorre toda fronte da rasa \u00f3 p\u00e9 do Cant\u00e1brico, inclu\u00edda a zona de Rinlo, e facilita a visita \u00e1s tres cetarias, que forman parte da historia rinlega.\nFestas e lecer.\nAs festas patronais de San Pedro cel\u00e9branse o 29 de xu\u00f1o, cunha procesi\u00f3n ata o peirao. O 16 de xullo, como en case t\u00f3dalas vilas mari\u00f1eiras, h\u00f3nrase \u00e1 Virxe do Carme, cunha misa que se celebra no porto. Recentemente recuperouse a festa do percebe, que se v\u00e9n celebrando contra o 25 de xullo.\nO porto ten gran tradici\u00f3n mari\u00f1eira, e conta ademais cun dep\u00f3sito e tra\u00edda de augas."}
{"id": "1889", "revid": "22570", "url": "https://gl.wikipedia.org/wiki?curid=1889", "title": "As Anzas, Covelas, Ribadeo", "text": "As Anzas \u00e9 un lugar da parroquia de Covelas no concello de Ribadeo. Esta documentado como 'Asanza'\nTop\u00f3nimo.\nO actual R\u00edo Grande que percorre este lugar e que lle d\u00e1 o seu nome aparece xa testemu\u00f1ado no ano 779 como \"Ribulum Alesantia\". \"Alesancia\", que perde o -\"l\"- intervoc\u00e1lico dando orixe a un hiato que fai desaparecer o -\"e\"- por reduci\u00f3n, conv\u00e9rtese as\u00ed en \"Asancia\". A s\u00edlaba \"As\"-, \u00f3 ser interpretada polo pobo como un artigo, pluralizouse engad\u00edndolle un -\"s\" final, co que se converteu en As Anzas."}
{"id": "1890", "revid": "23204", "url": "https://gl.wikipedia.org/wiki?curid=1890", "title": "Arante, Ribadeo", "text": "San Pedro de Arante \u00e9 unha parroquia do concello lugu\u00e9s de Ribadeo e eclesiasticamente \u00f3 arciprestado da R\u00eda de Abres. Segundo o censo en 2004 ti\u00f1a 271 habitantes, agrupados en 8 entidades e 5 lugares, cunha densidade media 19,2 hab/km\u00b2. Segundo o IGE, no 2014 a s\u00faa poboaci\u00f3n descendera ata os 204 habitantes, sendo 86 homes e 118 mulleres.\nXentilicio.\nO seu xentilicio \u00e9 arantego.\nXeograf\u00eda.\nLimita coas parroquias de Covelas, Cedofeita, Vidal e A F\u00f3rnea (Trabada) e Vilamart\u00edn Pequeno (Barreiros); tam\u00e9n limita cara ao norte cos montes de Penalonga e o Monte Mondigo. Entre os seus regatos e r\u00edo destacan o Lexoso (cara ao nordeste) e o Arante (que fai de entronque co anterior e que, dirix\u00edndose o sur, pasar\u00e1 a chamarse r\u00edo Grande).\nA\u00ednda que \u00e9 unha das parroquias m\u00e1is monta\u00f1osas de Ribadeo cunha altitude media de 440 m, ten dous vales: o sector central, regado polo r\u00edo Arante e o sector norte, regado polo r\u00edo Lexoso (que \u00e9 onde vive a meirande parte da poboaci\u00f3n).\nAs entidades de poboaci\u00f3n son O Barredal (27), Os Bestilleiros (23), Cei (44), Cima de Vila (17), Fondo de Vila (23), A Ponte (14), Remourelle (98) e Vilamariz (25). Os lugares (que adoitan formar parte dalgunhas das entidades) son Os Fornos, A Madanela, As Pereiri\u00f1as, Portobrag\u00e1n e Rego de Mel.\nEvoluci\u00f3n da poboaci\u00f3n.\nArante presenta unha tendencia \u00f3 despoboamento a comezos do s\u00e9culo XXI:\nHistoria.\nA parroquia de Arante aparece citada en varias ocasi\u00f3ns no libro de Francisco Lanza \"Ribadeo Antigo\", refer\u00edndose a existencia dun castro levantado sobre un mont\u00edculo natural. A parroquia recibe o seu nome do r\u00edo Arante que fl\u00fae \u00f3 p\u00e9 do seu val. Este nome est\u00e1 formado pola ra\u00edz indoeuropea \"Ar\" (correr, flu\u00edr), e polo sufixo \"'ante\"', co sufixo -nt- moi frecuente en formaci\u00f3ns prerromanas de ra\u00edces hidron\u00edmicas (hidronimia paeloeuropea), como Serantes, Amarante etc. A parroquia est\u00e1 documentada como \"Alanti\".\nPatrimonio.\nA igrexa parroquial de San Pedro de Arante \u00e9 do s\u00e9culo XVIII. Disp\u00f3n dunha nave central cuberta por b\u00f3veda de can\u00f3n e arcos de medio punto que remata noutra b\u00f3veda de pavill\u00f3n sobre tres arcos de pedra, tam\u00e9n de medio punto. No seu interior, tres retablos: dous deles barrocos e o outro cl\u00e1sico.\nNa aldea da Ponte est\u00e1 o santuario da Nosa Se\u00f1ora das Virtudes. No barrio de Remourelle est\u00e1 a capela de Santa Mar\u00eda Madalena.\nEn Arante cons\u00e9rvase o Castro da Aira da Croa,\nFestas.\nA festa patronal, na honra de San Pedro, \u00e9 o 29 de xu\u00f1o, celebr\u00e1ndose cunha pequena procesi\u00f3n. A romar\u00eda das Cruces ten lugar sete semanas despois da Semana Santa. \u00c9 unha pequena romar\u00eda e procesi\u00f3n na que se levan sete cruces de sete parroquias distintas, (que simbolizan as sete parroquias orixinarias do concello). O 21 de agosto cel\u00e9brase a Festa da Magdalena."}
{"id": "1891", "revid": "85894", "url": "https://gl.wikipedia.org/wiki?curid=1891", "title": "Remourelle, Arante, Ribadeo", "text": "Remourelle \u00e9 un lugar da parroquia de Arante no concello lugu\u00e9s de Ribadeo, na comarca da Mari\u00f1a Oriental. Segundo o IGE, en 2022 ti\u00f1a 63 habitantes (25 homes e 38 mulleres).\nToponimia.\nAparece documentado historicamente por primeira vez como \"r\u00edo Maurili\". O top\u00f3nimo deriva do lat\u00edn \"rivus\" (r\u00edo) seguido polo nome do seu posuidor, \"Maurilius\" ou \"Maurellus\", diminutivos ambos de \"Maurus\".\nXeograf\u00eda.\nDe xeito amplo (\u00f3 ser o lugar de m\u00e1is entidade dos da contorna, outros, como Rego de Mel, quedan englobados de xeito amplo) o lugar, na beira do monte Comado, est\u00e1 limitado \u00f3 norte e \u00f3 oeste polo concello de Barreiros, mentres o resto de beiras pertencen \u00f3 concello de Ribadeo: \u00f3 leste, Noceda (parroquia da Devesa) e ao sur a estrada LU-133 Reme-Vilamar. \u00c1 s\u00faa beira corre o rego de Lexoso, que m\u00e1is adiante d\u00e1 lugar \u00f3 r\u00edo Grande."}
{"id": "1892", "revid": "5132", "url": "https://gl.wikipedia.org/wiki?curid=1892", "title": "Lugo", "text": "Lugo \u00e9 unha cidade e concello de Galicia, capital da provincia de Lugo e da comarca hom\u00f3nima. Fundada no ano 25 a.C. por Paulo Fabio M\u00e1ximo , \u00e9 unha cidade de orixe romana e a m\u00e1is antiga de Galicia. Constru\u00edda nas proximidades dun castro, na \u00e9poca romana recibiu o nome de \"Lucus Augusti\". Son testemu\u00f1a dos seus primeiros anos de historia os numerosos restos romanos, moitos deles conservados no Museo Provincial, e sobre todo a Muralla Romana, \u00fanica no mundo que conserva todo o seu per\u00edmetro e declarada Patrimonio da Humanidade no ano 2000.\nAo longo da s\u00faa historia ocorreron tanto \u00e9pocas de abandono como importantes momentos na historia do pa\u00eds, dende a xuntanza no ano 842 dun grande ex\u00e9rcito galego para conquistar Oviedo e entronizar a Ramiro I como primeiro rei da dinast\u00eda galega, ata o pronunciamento do Coronel Miguel Sol\u00eds, que dar\u00eda comezo \u00e1 Revoluci\u00f3n Galega de 1846.\nXeograficamente, a cidade at\u00f3pase situada nun outeiro, nas terras do Alto Mi\u00f1o, e circundada polo propio r\u00edo Mi\u00f1o, ademais doutros m\u00e1is pequenos como o Mera. O concello, inclu\u00eddo na Reserva da Biosfera \"Terras do Mi\u00f1o\", \u00e9 o segundo m\u00e1is extenso de Galicia, e no que no ano 2014 habitaban 98.560 persoas, o que sup\u00f3n que sexa o cuarto de Galicia en poboaci\u00f3n despois de Vigo, A Coru\u00f1a e Ourense.\nO xentilicio dos habitantes \u00e9 ou tam\u00e9n . Lugo \u00e9 unha cidade comercial e de servizos, cun campus universitario especializado en Ciencias Agrarias (Veterinaria, Montes...). Destacan tam\u00e9n as populosas festas realizadas na cidade como o Arde Lucus, que relembra o pasado romano e castrexo da cidade, e o San Froil\u00e1n, que cada ano atrae \u00e1 cidade do 4 ao 12 de outubro m\u00e1is dun mill\u00f3n de visitantes.\nXeograf\u00eda.\nA cidade at\u00f3pase nun outeiro rodeado polos r\u00edos Mi\u00f1o e Rato, que tras xuntarse co Fervedoira forma o r\u00edo da Chanca, que circunda a cidade polo leste. A diferenza de altitude entre o centro da cidade e as beiras fluviais \u00e9 considerable, mentres no centro da cidade a altitude \u00e9 de 465 metros sobre o nivel do mar, no Mi\u00f1o \u00e1 altura do Paseo Fluvial a altitude \u00e9 de tan s\u00f3 364 metros. O concello \u00e9 o segundo m\u00e1is extenso do pa\u00eds, con 329,78\u00a0km\u00b2 e 59 parroquias.\nC\u00f3mpre destacar que a contorna da cidade foi declarada Reserva da Biosfera pola UNESCO o 7 de novembro do ano 2002, sendo este reco\u00f1ecemento o m\u00e1is importante a nivel internacional en canto \u00e1 conservaci\u00f3n das paisaxes e h\u00e1bitats desta rexi\u00f3n atl\u00e1ntica europea. Ademais, \u00e9 de destacar a abondosa fauna arredor do curso do r\u00edo Mi\u00f1o pola cidade, sobre todo no caso das especies de aves. Todo este parque arredor do r\u00edo abrangue unha ruta de parques duns 30 quil\u00f3metros de lonxitude.\nOs outros dous r\u00edos que atravesan a cidade son o Fervedoira e o Mera, habendo arredor de \u00e1mbolos dous outros importantes parques con diversas especies de \u00e1rbores.\nClima.\nO clima \u00e9 oce\u00e1nico continental con invernos fr\u00edos e ver\u00e1ns suaves. A temperatura media anual \u00e9 de 11,5\u00a0\u00b0C e as precipitaci\u00f3ns abundantes (m\u00e1is de 1.000\u00a0mm \u00f3 ano). Con todo, e debido ao seu afastamento do Atl\u00e1ntico, esta cifra de precipitaci\u00f3n pode ser considerada baixa en comparanza con comarcas das R\u00edas Baixas ou Santiago. A temperatura m\u00e1is alta rexistrada na estaci\u00f3n meteorol\u00f3xica de Lugo Aeroporto, a 15\u00a0km do centro da cidade, entre 1985 e 2018, foi de (41,2\u00a0\u00b0C), rexistrada o 20 de xullo de 1990;, sendo a m\u00e1is baixa de -10,0\u00a0\u00b0C o 23 de decembro de 2005. En canto a outros datos clim\u00e1ticos, a precipitaci\u00f3n m\u00e1xima rexistrada nun s\u00f3 d\u00eda (entre 1952 e 2018) foi de 73,8 l/m\u00b2 e o m\u00e1ximo refacho de vento (entre 1986 e 2012) de 112\u00a0km/h.\nDemograf\u00eda.\nA poboaci\u00f3n da cidade en abril de 2020 alcanzou a cifra de 99.638 habitantes. En 1842 a cidade contaba con 13.986 habitantes, repartidos en 2.797 fogares. Medio s\u00e9culo despois, en 1897, duplicar\u00eda a s\u00faa poboaci\u00f3n, chegando aos 26.252 habitantes, cifra que se mantivo constante at\u00e9 os anos 1940, cando se chegou aos 41.011. A poboaci\u00f3n volveuse a duplicar en 1991, con 83.242 habitantes, que foron medrando at\u00e9 os preto de 100.000 actuais.\nEn canto \u00e1 distribuci\u00f3n por sexos no ano 2017 o 53,60% da poboaci\u00f3n (52.527) son mulleres e o restante 46,50% (45.468) homes. Canto ao lugar de nacemento, dos 96.678 habitantes cos que conta a cidade, 82.147 (85%) naceron en Galicia. Da restante poboaci\u00f3n, 7.265 (7,5%) proceden do resto da Uni\u00f3n Europea, habendo outros 57 da Europa non comunitaria (destacando 25 ucra\u00ednos e 15 rusos). Do resto de continentes, o que m\u00e1is habitantes achega \u00e1 cidade \u00e9 Am\u00e9rica, con 3.105 (3,1%), destacando Brasil; 705 proceden de \u00c1frica, principalmente de Marrocos; 179 de Asia (dos cales 102 son chineses) e un de Ocean\u00eda.\n! colspan= \"3\" style=\"background: #6688AA; color: white;\" align=\"center\" |Datos demogr\u00e1ficos de Lugo (1842-2010)\n! style=\"background: #F0F0F0\" align=\"center\"|Ano!!style=\"background: #F0F0F0\" align=\"right\"|Poboaci\u00f3n!!style=\"background: #F0F0F0;\" align=\"right\"|Fogares\n! colspan=\"3\" style=\"background: #F0F0F0;\" |Fonte: INE.&lt;ref&gt;"}
{"id": "1893", "revid": "23204", "url": "https://gl.wikipedia.org/wiki?curid=1893", "title": "Lista de concellos de Lugo", "text": "Lista dos 67 concellos da provincia de Lugo:"}
{"id": "1894", "revid": "23204", "url": "https://gl.wikipedia.org/wiki?curid=1894", "title": "Provincia de Lugo", "text": "Lugo \u00e9 unha das catro provincias de Galicia creadas por Javier de Burgos en 1833. \u00c9 a meirande provincia galega e a de menor poboaci\u00f3n relativa. Limita \u00f3 norte co mar Cant\u00e1brico, \u00f3 oeste coa provincia da Coru\u00f1a e a de Pontevedra, \u00f3 sur coa provincia de Ourense e \u00f3 leste co Principado de Asturias e a provincia de Le\u00f3n, pertencente a Castela e Le\u00f3n. A s\u00faa capital e a cidade m\u00e1is poboada \u00e9 Lugo, sendo a segunda cidade en poboaci\u00f3n Monforte de Lemos, seguida de Viveiro, Vilalba, Sarria, Ribadeo, Foz, Burela e Chantada.\nA\u00ednda que \u00e9 a maior das provincias galegas, \u00e9 a terceira en n\u00famero de habitantes, con 327\u00a0946 habitantes en 2020, tras A Coru\u00f1a e Pontevedra.\nConsta de 67 concellos, 11 comarcas e 9 partidos xudiciais, integrados por 1167 parroquias e 10 299 entidades de poboaci\u00f3n.\nXeograf\u00eda.\nA provincia sit\u00faase no nordeste de Galicia, e ocupa 9.856\u00a0km\u00b2. Segundo o IGE, no ano 2020 viv\u00eda unha poboaci\u00f3n de 327 946 habitantes, cunha densidade de poboaci\u00f3n duns 33,27 hab./km\u00b2.\nLimita ao norte co mar Cant\u00e1brico, ao oeste coa provincia da Coru\u00f1a, ao sur coa provincia de Ourense, e ao leste, co Principado de Asturias e coa provincia de Le\u00f3n.\nA orixe da delimitaci\u00f3n moderna parte do proxecto de prefecturas de Xos\u00e9 I, na invasi\u00f3n napole\u00f3nica, que establec\u00eda a prefectura do Alto Mi\u00f1o, con cabeceira en Lugo e subprefecturas en Lugo, Mondo\u00f1edo e Viveiro.\nR\u00edas.\nAs r\u00edas da provincia de Lugo forman parte das R\u00edas Altas. De oeste a leste son:\nIllas.\nAs illas m\u00e1is importantes da costa lucense son, de oeste a leste:\nCabos.\nEntre os numerosos cabos e puntas que hai na provincia debido a s\u00faa costa irregular, destacan:\nR\u00edos.\nO principal r\u00edo que a percorre \u00e9 o Mi\u00f1o, que tam\u00e9n acada a provincia de Ourense e fai de linde entre a provincia de Pontevedra e Portugal, desembocando no oc\u00e9ano Atl\u00e1ntico. Na cornixa cant\u00e1brica ten moitos pequenos r\u00edos. O afluente do Mi\u00f1o \u00e9 o Sil, que, doutra banda, c\u00f3mpre dicir que resulta un atractivo tur\u00edstico amais de polos can\u00f3ns e a s\u00faa riqueza vin\u00edcola, tam\u00e9n polo encadramento no que se atopa, a chamada Ribeira Sacra, que abrangue o sur da provincia de Lugo e mais o norte da de Ourense.\nEncoros.\nHai 28 encoros na provincia, entre os que destacan:\n\"Para unha lista completa, v\u00e9xase Lista de encoros de Galicia\".\nLagoas.\nNa provincia de Lugo hai varias lagoas situadas na Terra Ch\u00e1:\nSistemas monta\u00f1osos.\nOs sistemas monta\u00f1osos m\u00e1is importantes da provincia son:\nConcellos.\nAs comarcas da provincia de Lugo div\u00eddense en 67 concellos (Galicia ten 313)."}
{"id": "1896", "revid": "98629", "url": "https://gl.wikipedia.org/wiki?curid=1896", "title": "Provincias de Espa\u00f1a", "text": "A provincia \u00e9 unha divisi\u00f3n territorial de Espa\u00f1a, de acordo coa Constituci\u00f3n espa\u00f1ola. En Espa\u00f1a hai 50 provincias, que, xunto coas cidades aut\u00f3nomas de Ceuta e Melilla e algunhas posesi\u00f3ns insulares menores -que non est\u00e1n suxeitas \u00e1 divisi\u00f3n provincial por depender directamente da administraci\u00f3n central-, comprenden a totalidade do territorio espa\u00f1ol.\nHistoria.\nPrecedentes: os primeiros proxectos de divisi\u00f3n provincial.\nA provincia introduc\u00eduse como divisi\u00f3n administrativa no Imperio Romano, pasando logo o concepto \u00f3 reino visigodo, e sendo recuperado polos reinos cristi\u00e1ns. Dende ent\u00f3n \u00e9 unha constante na organizaci\u00f3n territorial.\nO reformismo borb\u00f3nico introduciu alg\u00fans cambios na organizaci\u00f3n pol\u00edtico-territorial de Espa\u00f1a, como a creaci\u00f3n das audiencias e intendencias. Con todo, segu\u00edan prevalecendo en gran parte as divisi\u00f3ns herdadas dos Habsburgo, con territorios de extensi\u00f3n desigual e varios enclaves dunhas provincias noutras. Para remediar este estado de cousas, os ilustrados propuxeron unha divisi\u00f3n racional do Reino. O primeiro proxecto serio foi o elaborado entre 1799 e 1805 polo superintendente de Facenda Miguel Cayetano Soler. Con todo, as convulsi\u00f3ns pol\u00edticas dos anos en que se realizou o proxecto non permitiron a s\u00faa realizaci\u00f3n, que foi retomado polas Cortes de C\u00e1diz pouco despois.\nDurante a ocupaci\u00f3n francesa, Jos\u00e9 Bonaparte, polo Real Decreto do 17 de abril de 1810, creou unha nova organizaci\u00f3n administrativa e territorial, calcada do modelo de departamentos franceses: consist\u00eda na divisi\u00f3n do pa\u00eds nunha serie de prefecturas e subprefecturas que eliminaban as divisi\u00f3ns administrativas do Antigo R\u00e9xime. Con todo, esta nova divisi\u00f3n apenas foi operativa pois este goberno tan s\u00f3 controlaba unha pequena parte do territorio espa\u00f1ol e, por outra banda, Napole\u00f3n planeaba a incorporaci\u00f3n a Francia das terras ao norte do Ebro.\nPola s\u00faa banda, as Cortes de C\u00e1diz retomaban en 1812 os proxectos dos ilustrados: decretaron a supresi\u00f3n dos antigos reinos, provincias e intendencias en que se divid\u00eda Espa\u00f1a, e realizaron unha divisi\u00f3n do pa\u00eds en provincias, regularizada e racionalizada. Con todo, o proxecto non puido chegar a aplicarse, pois a volta a Espa\u00f1a do absolutismo da man de Fernando VII deixou sen efectos esta divisi\u00f3n provincial, ao abolir en 1814 a Constituci\u00f3n de C\u00e1diz, volv\u00e9ndose ao esquema pol\u00edtico-administrativo do Antigo R\u00e9xime. Durante o Trienio liberal (1820-1823) establecer\u00edase de novo a divisi\u00f3n provincial ensaiada polas Cortes de C\u00e1diz, pero ser\u00eda de novo suprimida por Fernando VII ao recuperar o poder absoluto. A organizaci\u00f3n provincial definitiva ser\u00eda adoptada tras a morte deste en 1833, ao asumir a Rexencia a s\u00faa esposa Mar\u00eda Cristina de Borb\u00f3n con apoio dos liberais, cando o Secretario de Fomento (equivalente \u00f3s actuais ministros) Javier de Burgos impulsou o decreto co\u00f1ecido co seu nome.\nDivisi\u00f3n provincial de 1833.\nA divisi\u00f3n provincial actual foi ideada en 1833 por Javier de Burgos sobre os l\u00edmites dos antigos reinos hisp\u00e1nicos, base\u00e1ndose nos ideais igualitarios e centralizadores do Novo R\u00e9xime xurdido da Revoluci\u00f3n francesa. Estableceuse oficialmente como divisi\u00f3n provincial de Espa\u00f1a mediante Real Decreto de 30 de novembro. Esta divisi\u00f3n segue basicamente vixente, ag\u00e1s pequenos reaxustes territoriais maioritariamente ocorridos nos anos inmediatamente posteriores e coa excepci\u00f3n do decreto-lei promulgado polo directorio de Miguel Primo de Rivera o 21 de setembro de 1927 polo que se dividen as illas Canarias nas d\u00faas provincias actuais.\nO n\u00famero de provincias aumentou cando se reco\u00f1eceu como tales aos territorios que integraban a antiga \u00c1frica Occidental Espa\u00f1ola. En 1958 un\u00edronse os territorios de R\u00edo de Oro e Saguia el Hamra, cre\u00e1ndose a provincia do S\u00e1hara Espa\u00f1ol, hoxe S\u00e1hara Occidental. A capital da provincia era O Aai\u00fan e utiliz\u00e1base a matr\u00edcula SH. A administraci\u00f3n da provincia foi compartida cos pa\u00edses veci\u00f1os de Marrocos e Mauritania en 1975 polo Acordo tripartito de Madrid pero non a soberan\u00eda, a cal -segundo o Dereito Internacional- seguir\u00eda a\u00ednda nas mans de Espa\u00f1a. Tam\u00e9n foi provincia espa\u00f1ola outro territorio da \u00c1frica Occidental Espa\u00f1ola, o de Santa Cruz de la Mar Peque\u00f1a logo denominado Ifni, capital Sidi Ifni, ocupado por Espa\u00f1a no s\u00e9culo XV, e ao que se concedeu o status de provincia en 1958, entreg\u00e1ndose ao pa\u00eds veci\u00f1o de Marrocos en 1969. E tam\u00e9n foron d\u00faas provincias ultramarinas desde 1959 a antiga rexi\u00f3n da Guinea Espa\u00f1ola. Por unha banda, a illa de Fernando Poo (actual Bioko, capital Santa Isabel, actual Malabo, e por outro a provincia de R\u00edo Muni, na zona continental, capital Bata, da que tam\u00e9n depend\u00eda o veci\u00f1o arquip\u00e9lago de Elobey, Annob\u00f3n e Corisco. En 1963 ambas as provincias unific\u00e1ronse nunha, a da Guinea Espa\u00f1ola, co seu propio Estatuto de Autogoberno (Lei de autonom\u00eda da Guinea Ecuatorial de 1963), accedendo \u00e1 independencia en 1968 como Rep\u00fablica da Guinea Ecuatorial.\nAs provincias no actual marco constitucional.\nA vixente Constituci\u00f3n espa\u00f1ola recolle a divisi\u00f3n provincial do Estado, ao establecer que este se organiza territorialmente en municipios, en provincias e nas Comunidades Aut\u00f3nomas que se constit\u00faan. Todas estas entidades gozan de autonom\u00eda para a xesti\u00f3n dos seus respectivos intereses\"\u00bb.\nAs\u00ed mesmo, o artigo 141.1 da Constituci\u00f3n espa\u00f1ola define a provincia como a \u00ab\"entidade local con personalidade xur\u00eddica propia, determinada pola agrupaci\u00f3n de municipios e divisi\u00f3n territorial para o cumprimento das actividades do Estado\"\u00bb.\nA Constituci\u00f3n tam\u00e9n utiliza as provincias como base para o base do establecemento das Comunidades Aut\u00f3nomas. Por exemplo, o artigo 143 establece que \u00ab\"...as provincias lim\u00edtrofes con caracter\u00edsticas hist\u00f3ricas, culturais e econ\u00f3micas com\u00fans, os territorios insulares e as provincias con entidade rexional hist\u00f3rica poder\u00e1n acceder ao seu autogoberno e constitu\u00edrse en Comunidades Aut\u00f3nomas\"\u00bb. Deste xeito, en Espa\u00f1a existen Comunidades Aut\u00f3nomas pluriprovinciais (\u00e9 dicir, que comprenden varias provincias) e uniprovinciais (\u00e9 dicir, que comprenden unha soa provincia).\nAs\u00ed mesmo, a provincia \u00e9 tomada como circunscrici\u00f3n a efectos das elecci\u00f3ns xerais ao Congreso dos Deputados e o Senado.\nS\u00f3 cunha lei aprobada polas Cortes Xerais \u00e9 posible modificar a s\u00faa denominaci\u00f3n ou capitalidade, necesitando unha lei org\u00e1nica para variar os seus l\u00edmites.\nOrganizaci\u00f3n administrativa.\nCon car\u00e1cter ordinario, o goberno e a administraci\u00f3n aut\u00f3noma de cada provincia corresponden \u00e1 s\u00faa Deputaci\u00f3n Provincial.\nCon todo, existen diversos r\u00e9ximes distintos do ordinario: \nAspectos estat\u00edsticos.\nDesde 2003 e para fins estat\u00edsticos, baseadas nas normativas europeas e fixadas pola Eurostat, at\u00f3panse as unidades NUTS en vigor na Uni\u00f3n Europea. As 50 provincias espa\u00f1olas e as d\u00faas cidades aut\u00f3nomas (Ceuta e Melilla) at\u00f3panse clasificadas nos niveis NUTS-3.\nLista das provincias.\nLista alfab\u00e9tica das provincias, a s\u00faa capital, comunidade aut\u00f3noma \u00e1 que pertence e a lista dos concellos."}
{"id": "1900", "revid": "23204", "url": "https://gl.wikipedia.org/wiki?curid=1900", "title": "Vilaframil, Ribadeo", "text": "San Lourenzo de Vilaframil \u00e9 unha parroquia do concello lugu\u00e9s de Ribadeo, pertencente \u00f3 arciprestado de Ribadeo. Segundo o censo en 2004 ti\u00f1a 330 habitantes, repartidos en 14 entidades de poboaci\u00f3n e 2 lugares, cunha densidade de 40,1 hab/km\u00b2. A s\u00faa altitude media \u00e9 de 62 m. Segundo o IGE, no 2014 a s\u00faa poboaci\u00f3n medrara ata os 352 habitantes, sendo 182 homes e 170 mulleres.\nXeograf\u00eda.\nLimita coas parroquias de Rinlo e A Devesa \u00f3 oeste, Covelas e Vilausende \u00f3 sur, Ove, Pi\u00f1eira e Vilasel\u00e1n \u00f3 leste e o mar Cant\u00e1brico \u00f3 norte.\nA maior\u00eda da poboaci\u00f3n distrib\u00faese cara \u00f3 mar Cant\u00e1brico, onde tam\u00e9n se acumulan os medios de comunicaci\u00f3n coma a estrada e o FEVE (a\u00ednda que non ten estaci\u00f3n na parroquia). A outra parte exp\u00e1ndese cara ao sur, onde o terreo \u00e9 bastante m\u00e1is elevado e pendente. Esta zona ven regada por tres regatos, un deles fai de l\u00edmite cunha das parroquias laterais. O regato da Capela (que nace cerca do lugar da Madanela) atravesa a parroquia de par en par ata desembocadura (facendo unha enseada que se co\u00f1ece coma enseada de Li\u00f1ares). Por outra parte est\u00e1 o regato de San Xi\u00e1n, que recibe o nome do nacemento nas proximidades da aldea de San Xillao, atravesa parte desta parroquia e vai a desembocar na parroquia do Rinlo.\nAs entidades de poboaci\u00f3n son O Campo de San Lourenzo (90 hab. censo 2004), Carreira Branca (16), Coedo (4), O Coto (40), A Granxa (13), A Madanela (37), O Pinar (abandonado), O Regueiral (2), A Requeixada (3), R\u00edo Ca\u00ednzos (10), San Xillao (59), A Si\u00f1eira (9), O Tomb\u00edn (25) e O Valado (22). Os lugares (xeralmente forman parte dalgunhas das entidades) son A Galera e A Manzana.\nHistoria.\nO top\u00f3nimo pode provir de \"Vila\" do posuidor xerm\u00e1nico \"Fradamiri\", xenitivo de \"Fradamirus\". A primeira parte, \"Frad\", significa \"intelixente\"; a segunda, \"mirus\", \"admirable\". O significado deste nome ser\u00eda pois \"o famoso pola s\u00faa intelixencia\". Desaparece deste nome o \"d\" intervoc\u00e1lico, e tam\u00e9n o \"i\" final de acordo coa tendencia da \u00e9poca. Despois ten lugar o antirrotacismo que muda o \"r\" final por \"l\", como ocorre con t\u00f3dolos nomes de posuidor xerm\u00e1nico acabados en \"miri\", que evolucionan a \"mil\", como Vilamil ou Samil. A parroquia aparece documentada como \"Villafraamil\".\nMonumentos.\nAdemais da igrexa parroquial, p\u00f3dese visitar a antiga Granxa Escola de Pedro Murias, hoxe Centro de Capacitaci\u00f3n Agraria, onde se pode apreciar como eran antes e como son agora os materias de estudos e labranzas que est\u00e1n de mostra.\nFestas e lecer.\nEsta parroquia acostuma celebrar as festas o 10 de agosto, na honra a San Lourenzo, con procesi\u00f3n \u00f3 redor da igrexa. Entre os lugares que se poden percorrer nesta parroquia est\u00e1 unha antiga escola de agricultores (a Granxa Escola de Pedro Murias), feita a comezos do s\u00e9culo XX coas subvenci\u00f3ns dun emigrado a Cuba. A falta das mesmas, a escola viuse na obriga de pechar, pero recentemente volveuna abrir a Xunta de Galicia baixo o nome de Escola Centro de Capacitaci\u00f3n Agraria.\nNos seus arredores est\u00e1 o aer\u00f3dromo de Ribadeo (creado polo Club A\u00e9reo de Ribadeo). Disp\u00f3n de pista de aterraxe asfaltada para avionetas, biprazas, voo sen motor e outros, sempre de car\u00e1cter sinxelo. Tam\u00e9n ten hangares. A pista de aterraxe \u00e9 operativa para ultralixeiros, pero dada a s\u00faa situaci\u00f3n lim\u00edtrofe entre Galicia e Asturias, \u00e9 utilizada por helic\u00f3pteros ou voos tur\u00edsticos."}
{"id": "1901", "revid": "98629", "url": "https://gl.wikipedia.org/wiki?curid=1901", "title": "A Devesa, Ribadeo", "text": "Santalla da Devesa \u00e9 unha parroquia do concello de Ribadeo. Segundo o censo municipal, en 2004 ti\u00f1a 615 habitantes distribu\u00eddos en 11 entidades de poboaci\u00f3n e 9 lugares, cunha densidade de 29,6 hab/km\u00b2. Segundo o IGE, no 2014 a s\u00faa poboaci\u00f3n descendera ata os 529 habitantes, sendo 256 homes e 273 mulleres.\nXentilicio.\nO seu xentilicio \u00e9 \"devesao\".\nXeograf\u00eda.\nLimita coas parroquias de Reinante, San Miguel de Reinante e Vilamartin Pequeno (no concello de Barreiros) cuxo l\u00edmite o fai o regato do Perd\u00f3n e, polo sur con Arante, no leste con Covelas e Vilaframil (tam\u00e9n est\u00e1 o seu termo o monte Mondigo) e polo oeste con Rinlo. Pertece \u00f3 arciprestado de Ribadeo.\nTen unha superficie de 20,74 km\u00b2 e unha altitude media de 110 m, estando a maior\u00eda da parroquia asentada na rasa costeira fronte \u00f3 mar Cant\u00e1brico.\nEvoluci\u00f3n da poboaci\u00f3n.\nPresenta unha poboaci\u00f3n descendente:\nToponimia.\nO top\u00f3nimo deriva do lat\u00edn DEFENSA, \"protexida\", e tam\u00e9n \"bosque en terreo comunal\", que perde o \"n\" ante o \"s\" na s\u00faa evoluci\u00f3n, como \"mensa / mesa\", quedando as\u00ed \"Defesa\", como xa aparece testemu\u00f1ado no ano 924. O \"f\" latino, son fricativo fortemente sonorizado, conv\u00e9rtese nun \"v\" dando a s\u00faa forma actual \"Devesa\", co significado de \"Vila fortemente defendida\" que logo pasou a designar esta parroquia.\nHistoria.\nCoa reforma parroquial da diocese de Mondo\u00f1edo de 1895 constitu\u00eduse a nova parroquia de Rinlo, segreg\u00e1ndose da Devesa.\nMonumentos.\nO templo parroquial (a Igrexa de Santa Eulalia) \u00e9 do s\u00e9culo XVI, pero con reformas posteriores. Disp\u00f3n dunha nave con b\u00f3veda de aresta nos tres tramos, sobre arcos fax\u00f3ns. Na fachada un arco escarzano e unha torre de dous corpos rematada por c\u00fapula de media laranxa. No seu interior, un retablo neocl\u00e1sico do s\u00e9culo XIX e tres barrocos do XVIII. En canto \u00e1 orfebrer\u00eda pos\u00fae tres c\u00e1lices e un cop\u00f3n, de prata e ouro. Existen, ademais, dentro do termo parroquial tres capelas, baixo as advocacions de Santa Filomena, San Roque e San Ram\u00f3n (cun retablo barroco do XVIII ao que se lle incorporou un Cristo do s\u00e9culo XVII).\nEn Meirengos cons\u00e9rvase un castro de aproximadamente 1 Ha. Asemade, na zona dos Castros cons\u00e9rvanse restos de poboados castrexos de certa importancia. Tam\u00e9n se localizan o C\u00edrculo Habaneiro, a Casa Place, a Casa Maseda e outras de estilo colonial ao car\u00f3n da estrada xeral.\nA parroquia conta entre o seu patrimonio natural coa praia de Augas Santas (tam\u00e9n co\u00f1ecida como praia das Catedrais) pertencente \u00e1 zona do Rato. Outros areais de importancia son Os Castros, As Illas, A Rochela (estas d\u00faas na zona da Rochela) e Esteiro (dentro da zona do mesmo nome).\nEconom\u00eda.\nA cooperativa agr\u00edcola Os Irmandi\u00f1os, situada na Devesa, contribu\u00edu economicamente ao seu desenvolvemento, as\u00ed como a dar un empurr\u00f3n ao concello de Ribadeo no conxunto do \u00e1mbito municipal das actividades.\nA atracci\u00f3n da praia das Catedrais ten sido un polo de desenvolvemento econ\u00f3mico baseado no turismo.\nA N-634 e a A-8 (cunha sa\u00edda para a praia das Catedrais) atravesan a parroquia, o mesmo que a li\u00f1a de ferrocarril de v\u00eda estreita Ferrol-Xix\u00f3n (cun apeadoiro pr\u00f3ximo \u00e1 Praia dos Castros).\nLecer.\nO Albergue Xuvenil \u00e9 un campamento que se abre no ver\u00e1n para realizar acampadas. Est\u00e1 situado entre a N-634 e a praia das Catedrais.\nFestas.\nO 31 de agosto cel\u00e9brase a festa na honra a San Ram\u00f3n Nonato, que incl\u00fae romar\u00eda e procesi\u00f3n. Pero as Festas Patronais son as de Santa Eulalia case sempre o 10 de decembro e contan cunha gran tradici\u00f3n na zona xa que coinciden coa \u00e9poca do San Marti\u00f1o ou da matanza do porco."}
{"id": "1902", "revid": "6", "url": "https://gl.wikipedia.org/wiki?curid=1902", "title": "Couxela, Ribadeo", "text": "Couxela \u00e9 unha parroquia do concello de Ribadeo. Segundo o IGE en 2022 ti\u00f1a 88 habitantes, en 2011 ti\u00f1a 132 (69 homes e 63 mulleres, agrupados en 11 entidades de poboaci\u00f3n e 2 lugares), e en 1999 ti\u00f1a 165 habitantes.\nXeograf\u00eda.\nLimita ao leste con Vegadeo (Asturias), da cal est\u00e1 separada polo r\u00edo Eo; ao sur coa Valboa (concello de Trabada), separada polo regato da Ferreira; ao norte con Vilausende; e ao oeste con Cedofeita. Pertence ao arciprestado de Ribadeo. Ten unha altitude media de 230 m.\nToponimia.\nPosiblemente a s\u00faa orixe estea en \"Covus\" (c\u00f3ncavo), forma latina arcaica. \u00c1 s\u00faa variante \"Covius\" foille engadido o sufixo -\"ellus\", dando \"Coviella\", que estar\u00eda relacionado coa valgada que forma no terreo. A s\u00edlaba -\"vi\"- evoluciona ao -\"x\"- galego, como \"foveum\" -&gt; foxo, dando \"Coxela\". Pero o -\"v\"- de \"Covius\" representa un son palatal parasitario, parecido ao \"w\" ingl\u00e9s, que leva ao actual -\"u\"-, breve e \u00e1tono, dando \"Couxela\", co -\"ll\"- xeminado transformado en -\"l\"-.\nAparece documentado como \"Coegela e Coiegela\".\nFestas.\nNa actualidade s\u00f3 se celebra a Festa da Virxe das Dores, o cuarto domingo de setembro. Tempos atr\u00e1s celebr\u00e1banse tam\u00e9n as festas de San Brais (3 de febreiro), Santo Ant\u00f3n (13 de xu\u00f1o) e Santiago (25 de xullo)."}
{"id": "1903", "revid": "23204", "url": "https://gl.wikipedia.org/wiki?curid=1903", "title": "1 de xaneiro", "text": "O 1 de xaneiro \u00e9 o primeiro d\u00eda do ano do calendario gregoriano. Quedan 364 d\u00edas para finalizar o ano, 365 nos ano bisestos. No calendario xuliano empezou a ser o primeiro d\u00eda do ano no 153\u00a0a.\u00a0C."}
{"id": "1904", "revid": "1131", "url": "https://gl.wikipedia.org/wiki?curid=1904", "title": "1 de febreiro", "text": "O 1 de febreiro \u00e9 o 32\u00ba d\u00eda do ano do calendario gregoriano . Quedan 333 d\u00edas para finalizar o ano, 334 nos anos bisestos.\nOutros.\nOs 366 d\u00edas do ano"}
{"id": "1905", "revid": "23204", "url": "https://gl.wikipedia.org/wiki?curid=1905", "title": "1 de marzo", "text": "O 1 de marzo \u00e9 o 60 d\u00eda do ano do calendario gregoriano e o 61\u00ba nos anos bisestos. Quedan 305 d\u00edas para finalizar o ano.\nFestas e celebraci\u00f3ns.\nFestas cristi\u00e1s.\nOs 366 d\u00edas do ano"}
{"id": "1906", "revid": "10599", "url": "https://gl.wikipedia.org/wiki?curid=1906", "title": "1 de abril", "text": "O 1 de abril \u00e9 o 91\u00ba d\u00eda do ano do calendario gregoriano e o 92\u00ba nos anos bisestos. Quedan 274 d\u00edas para finalizar o ano. \u00c9 o D\u00eda dos enganos en Galiza e noutros pa\u00edses; di o refr\u00e1n \"O un de abril van os burros onde non deben ir\".\nOutros.\nOs 366 d\u00edas do ano"}
{"id": "1907", "revid": "1822", "url": "https://gl.wikipedia.org/wiki?curid=1907", "title": "1 de maio", "text": "O 1 de maio \u00e9 o 121\u00ba d\u00eda do ano do calendario gregoriano e o 122\u00ba nos anos bisestos. Quedan 244 d\u00edas para finalizar o ano.\nOutros.\nOs 366 d\u00edas do ano"}
{"id": "1908", "revid": "98629", "url": "https://gl.wikipedia.org/wiki?curid=1908", "title": "1 de xu\u00f1o", "text": "O 1 de xu\u00f1o \u00e9 o 152\u00ba d\u00eda do ano do calendario gregoriano e o 153\u00ba nos anos bisestos. Quedan 213 d\u00edas para finalizar o ano.\nNotas.\nOs 366 d\u00edas do ano"}
{"id": "1909", "revid": "104999", "url": "https://gl.wikipedia.org/wiki?curid=1909", "title": "1 de xullo", "text": "O 1 de xullo \u00e9 o 182\u00ba d\u00eda do ano do calendario gregoriano e o 183\u00ba nos anos bisestos. Quedan 183 d\u00edas para finalizar o ano.\nOutros.\nOs 366 d\u00edas do ano"}
{"id": "1910", "revid": "104999", "url": "https://gl.wikipedia.org/wiki?curid=1910", "title": "1 de agosto", "text": "O 1 de agosto \u00e9 o 213\u00ba d\u00eda do ano do calendario gregoriano e o 214\u00ba nos anos bisestos. Quedan 152 d\u00edas para finalizar o ano.\nOutros.\nOs 366 d\u00edas do ano"}
{"id": "1911", "revid": "1888", "url": "https://gl.wikipedia.org/wiki?curid=1911", "title": "1 de setembro", "text": "O 1 de setembro \u00e9 o 244\u00ba d\u00eda do ano do calendario gregoriano e o 245\u00ba nos anos bisestos. Quedan 121 d\u00edas para finalizar o ano.\nOutros.\nOs 366 d\u00edas do ano"}
{"id": "1912", "revid": "23204", "url": "https://gl.wikipedia.org/wiki?curid=1912", "title": "1 de outubro", "text": "O 1 de outubro \u00e9 o 274\u00ba d\u00eda do ano do calendario gregoriano (275\u00banos anos bisestos). Quedan 91 d\u00edas para finalizar o ano.\nOutros.\nOs 366 d\u00edas do ano"}
{"id": "1913", "revid": "82922", "url": "https://gl.wikipedia.org/wiki?curid=1913", "title": "1 de novembro", "text": "O 1 de novembro \u00e9 o 305\u00ba d\u00eda do ano do calendario gregoriano (306\u00ba nos anos bisestos). Quedan 60 d\u00edas para finalizar o ano.\nOutros.\nOs 366 d\u00edas do ano"}
{"id": "1914", "revid": "98629", "url": "https://gl.wikipedia.org/wiki?curid=1914", "title": "1 de decembro", "text": "O 1 de decembro \u00e9 o 335\u00ba d\u00eda do ano do calendario gregoriano e o 336\u00ba nos anos bisestos. Quedan 30 d\u00edas para finalizar o ano.\nOutros.\nOs 366 d\u00edas do ano"}
{"id": "1915", "revid": "23204", "url": "https://gl.wikipedia.org/wiki?curid=1915", "title": "Santalla de Vilausende, Ribadeo", "text": "Santalla de Vilausende \u00e9 unha parroquia do concello lugu\u00e9s de Ribadeo. Pertence \u00f3 arciprestado de Ribadeo. Segundo o censo do ano 2004, ten 226 habitantes, agrupados en 8 entidades de poboaci\u00f3n e 3 lugares, cunha densidade media de 21,6 hab/km\u00b2. Segundo o IGE, no 2014 a s\u00faa poboaci\u00f3n descendera ata os 182 habitantes, sendo 88 homes e 94 mulleres.\nAs entidades de poboaci\u00f3n son Lourido (12 hab, segundo censo 2014), Porto de Abaixo (26), Porto de Arriba (27), O R\u00edo da Veiga (14), San Tom\u00e9 (5), Santalla (45), A Torre (16) e Vilausende (37). Os lugares (forman parte dalgunhas das entidades) son O Carb\u00f3n, Os Castros e A Curuxeira.\nXeograf\u00eda.\nLimita \u00f3 norte coas parroquias de Ove, A Devesa e Covelas, \u00f3 oeste coa de Cedofeita, \u00f3 sur coas de Couxela e A Valboa (Trabada) e \u00f3 leste coa r\u00eda de Ribadeo. Ten unha altitude media de 100 metros. Est\u00e1 regada por dous regatos: cara ao norte o regato da Fraga e cara ao sur o regato da Veiga.\nHistoria.\nO seu top\u00f3nimo posiblemente prov\u00e9n do nome do posesor xerm\u00e1nico xa latinizado \"Adosindus\", que na documentaci\u00f3n medieval aparece na s\u00faa forma xenitiva \"Adosindi\". Na s\u00faa evoluci\u00f3n perdeu o \"d\" intervoc\u00e1lico, co que o cambio fon\u00e9tico do \"i\" en \"e\" d\u00e1 a forma \"Aosende\", que unida \u00f3 seu precompo\u00f1ente \"Vila\" forma \"Vilaosende\". O ditongo \"ao\" conv\u00e9rtese \u00e1s veces en \"au\", formando \"Vilausende\", como est\u00e1 recollido oficialmente, a\u00ednda que moitos veci\u00f1os seguen a pronunciar Vilaosende. Aparece documentada como \"Villadosindi.\"\nPatrimonio.\nA igrexa parroquial ten no seu interior imaxes de estilo barroco do s\u00e9culo XVIII.\nOs restos do pazo de Quinta Longa, no lugar dos Castros, \u00e9 un conxunto en mal estado de conservaci\u00f3n. A casa conserva a s\u00faa estrutura primitiva, con parte do patio de ingreso e corredor sobre piares de granito e cuberta de lousa. No muro oriental campea unha pedra de armas ovalada coa inscrici\u00f3n e cartelado cos emblemas dos Montenegro e Luaces. Completan o conxunto un pombal de forma hexagonal e unha capela que estivo adicada a Virxe da Inmaculada, que conforman un recinto todo amurallado.\nNo lugar dos Castros quedan restos dun poboado castrexo con cer\u00e1mica abundante e varios mu\u00ed\u00f1os de man, e no lugar da Torre, o Castro da Torre.\nFestas e lecer.\nCel\u00e9branse as festas patronais o 10 de decembro, na honra a Santa Eulalia. A Festa das Flores, que ven sendo m\u00e1is relevante, cel\u00e9brase a derradeira semana de maio ou ben a primeira de xu\u00f1o. O 10 de xu\u00f1o tam\u00e9n se celebran as Festas do Coraz\u00f3n de Xes\u00fas. Tr\u00e1tase dunha celebraci\u00f3n relixiosa (sen verbena), xa que noutrora consider\u00e1base que bailar ese d\u00eda era pecado e na actualidade se est\u00e1 a conservar tal tradici\u00f3n."}
{"id": "1917", "revid": "1987", "url": "https://gl.wikipedia.org/wiki?curid=1917", "title": "13 de marzo", "text": "O 13 de marzo \u00e9 o 72\u00ba d\u00eda do ano do calendario gregoriano e o 73\u00ba nos anos bisestos. Quedan 293 d\u00edas para finalizar o ano.\nNotas.\nOs 366 d\u00edas do ano"}
{"id": "1918", "revid": "1822", "url": "https://gl.wikipedia.org/wiki?curid=1918", "title": "14 de marzo", "text": "O 14 de marzo \u00e9 o 73\u00ba d\u00eda do ano do calendario gregoriano e o 74\u00ba nos anos bisestos. Quedan 292 d\u00edas para rematar o ano.\nNotas.\nOs 366 d\u00edas do ano"}
{"id": "1929", "revid": "1822", "url": "https://gl.wikipedia.org/wiki?curid=1929", "title": "15 de marzo", "text": "O 15 de marzo \u00e9 o 74\u00ba d\u00eda do ano do calendario gregoriano e o 75\u00ba nos anos bisestos. Quedan 291 d\u00edas para finalizar o ano.\nNotas.\nOs 366 d\u00edas do ano"}
{"id": "1930", "revid": "65337", "url": "https://gl.wikipedia.org/wiki?curid=1930", "title": "-44", "text": "Outros.\nHistoria ano a ano"}
{"id": "1931", "revid": "98629", "url": "https://gl.wikipedia.org/wiki?curid=1931", "title": "Leis de Newton", "text": "As Leis de Newton son tres principios relativos ao movemento dos corpos. A formulaci\u00f3n matem\u00e1tica foi publicada por Sir Isaac Newton no 1687, na s\u00faa obra \"Philosophi\u00e6 Naturalis Principia Mathematica\". As leis de Newton constit\u00faen, xunto coa transformaci\u00f3n de Galileo, a base da mec\u00e1nica cl\u00e1sica. No terceiro volume dos \"Principia\" Newton amosou que, combinando estas leis coa Lei da gravitaci\u00f3n universal, se poden deducir e explicar as Leis de Kepler sobre o movemento planetario.\nAs leis de Newton tal como se adoitan expo\u00f1er s\u00f3 valen para sistemas de referencia inerciais. En sistemas de referencia non-inerciais, xunto coas forzas reais deben inclu\u00edrse as chamadas forzas ficticias ou forzas de inercia que engaden termos suplementarios capaces de explicaren o movemento dun sistema pechado de part\u00edculas cl\u00e1sicas que interact\u00faan entre elas.\nPrimeira Lei de Newton ou Lei da Inercia.\nEn ocasi\u00f3ns, esta lei nom\u00e9ase Principio de Galileo.\nA Primeira lei constit\u00fae unha definici\u00f3n da forza coma causa das variaci\u00f3ns de velocidade dos corpos e introduce na f\u00edsica o concepto do sistemas de referencia inerciais ou sistemas de referencia galileanos. Os sistemas non inerciais son todos aqueles sistemas de referencia que se atopan acelerados.\nEsta observaci\u00f3n da realidade coti\u00e1 leva \u00e1 construci\u00f3n dos conceptos de forza, velocidade e estado. O estado dun corpo queda dende ent\u00f3n definido coma a s\u00faa caracter\u00edstica de movemento, \u00e9 dicir, a s\u00faa posici\u00f3n e a s\u00faa velocidade que, como magnitude vectorial, incl\u00fae \u00e1 rapidez, a direcci\u00f3n e o sentido do seu movemento. A forza queda definida coma a acci\u00f3n mediante a cal se cambia o estado dun corpo.\nNa experiencia diaria, os corpos est\u00e1n sometidos \u00e1 acci\u00f3n de forzas de fricci\u00f3n ou rozamento que os van freando progresivamente. A non comprensi\u00f3n deste fen\u00f3meno fixo que, dende a \u00e9poca de Arist\u00f3teles e ata a formulaci\u00f3n deste principio por Galileo e Newton, se pensase que o estado natural de movemento dos corpos era nulo e que as forzas eran necesarias para mantelos en movemento. Por\u00e9n, Newton e Galileo mostraron que os corpos se moven a velocidade constante e en li\u00f1a recta se non hai forzas que act\u00faen sobre eles. Este principio constitu\u00edu unha das descubertas m\u00e1is importantes da f\u00edsica.\nSegunda Lei de Newton, Principio Fundamental da Din\u00e1mica ou Lei da Forza.\nExisten diversas maneiras de formular a segunda lei de Newton, que relaciona as forzas actuantes e a variaci\u00f3n da cantidade de movemento ou momento lineal. A primeira das formulaci\u00f3ns, que presentamos a continuaci\u00f3n \u00e9 v\u00e1lida tanto na mec\u00e1nica newtoniana coma na mec\u00e1nica relativista:\nEn termos matem\u00e1ticos esta lei expr\u00e9sase mediante a relaci\u00f3n:\nA expresi\u00f3n anterior as\u00ed estabelecida \u00e9 v\u00e1lida tanto para a mec\u00e1nica cl\u00e1sica coma para a mec\u00e1nica relativista, a pesar, de que a definici\u00f3n de momento lineal \u00e9 diferente nas d\u00faas teor\u00edas. Na teor\u00eda newtoniana o momento lineal def\u00ednese segundo (1a) namentres na teor\u00eda da relatividade de Einstein def\u00ednese mediante (1b):\nonde \"m\" \u00e9 a masa inercial da part\u00edcula e formula_3 a velocidade desta medida desde un certo sistema inercial.\nEsta lei constit\u00fae a definici\u00f3n operacional do concepto de forza, xa que s\u00f3 a aceleraci\u00f3n pode medirse directamente. Dunha forma m\u00e1is simple, no contexto da mec\u00e1nica newtoniana, poder\u00edase tam\u00e9n dicir o seguinte:\nEsta segunda formulaci\u00f3n incl\u00fae implicitamente a definici\u00f3n (1) segundo a cal o momento lineal \u00e9 o produto da masa pola velocidade. Coma ese suposto impl\u00edcito non se cumpre no marco da teor\u00eda da relatividade de Einstein (onde a definici\u00f3n \u00e9 (2)), a expresi\u00f3n da forza en termos da aceleraci\u00f3n na teor\u00eda da relatividade toma unha forma diferente. Por exemplo, para o movemento rectil\u00edneo dunha part\u00edcula nun sistema inercial tense que; a expresi\u00f3n equivalente a (3) \u00e9:\nTerceira Lei de Newton ou Lei de acci\u00f3n e reacci\u00f3n.\nEsta lei, xunto coas anteriores, permite enunciar os principios da conservaci\u00f3n da momento lineal e do momento angular.\nLei de acci\u00f3n e reacci\u00f3n forte.\nNa lei de acci\u00f3n e reacci\u00f3n forte das forzas, ademais de seren da mesma magnitude e opostas, son colineais. A forma forte de lei non se cumpre sempre. En particular, a parte magn\u00e9tica da forza de Lorentz que se exercen dous part\u00edculas en movemento non son iguais e de signo contrario. Isto pode verse por c\u00f3mputo directo. Dadas d\u00faas part\u00edculas puntuais con cargas \"q\"1 e \"q\"2 e velocidades formula_6, a forza da part\u00edcula 1 sobre a part\u00edcula 2 \u00e9:\nonde \"d\" \u00e9 a distancia entre as d\u00faas part\u00edculas e formula_8 \u00e9 o vector director unitario que vai dende a part\u00edcula 1 \u00e1 2. Analogamente, a forza da part\u00edcula 2 sobre a part\u00edcula 1 \u00e9:\nEmpregando a identidade vectorial formula_10, pode verse que a primeira forza est\u00e1 no plano formado por formula_8 e formula_12 e que a segunda forza est\u00e1 no plano formado por formula_8 e formula_14. Polo tanto, estas forzas non sempre resultan estar sobre a mesma li\u00f1a, a\u00ednda que son de igual magnitude\nLei de acci\u00f3n e reacci\u00f3n feble.\nComo se explicitou na secci\u00f3n precedente certos sistemas magn\u00e9ticos non cumpren o enunciado forte desta lei (tampouco o fan as forzas el\u00e9ctricas exercidas entre unha carga puntual e un dipolo). Por\u00e9n, se se relaxan algo as condici\u00f3ns os anteriores sistemas si cumprir\u00edan coa outra formulaci\u00f3n m\u00e1is feble ou relaxada da lei de acci\u00f3n e reacci\u00f3n. En concreto os sistemas descritos que non cumpren a lei na s\u00faa forma forte, si cumpren a lei de acci\u00f3n e reacci\u00f3n na s\u00faa forma feble:\nTodas as forzas da mec\u00e1nica cl\u00e1sica e o electromagnetismo non relativista cumpren coa formulaci\u00f3n feble, se ademais as forzas est\u00e1n sobre a mesma li\u00f1a ent\u00f3n tam\u00e9n cumpren coa formulaci\u00f3n forte."}
{"id": "1932", "revid": "89787", "url": "https://gl.wikipedia.org/wiki?curid=1932", "title": "Matem\u00e1ticas", "text": "Matem\u00e1ticas ou matem\u00e1tica (do grego \u03bc\u03b1\u03b8\u03b7\u03bc\u03b1\u03c4\u03b9\u03ba\u03cc\u03c2, \"mathematik\u00f3s\", 'o que aprende', que \u00e1 s\u00faa vez deriva de \u03bc\u03ac\u03b8\u03b7\u03bc\u03b1, \"m\u00e1th\u0113ma\", 'co\u00f1ecemento', 'estudo', 'aprendizaxe') \u00e9 o estudo abstracto de cuesti\u00f3ns que abranguen os conceptos de cantidade, estrutura, espazo, cambio, e outras propiedades; se ben non hai unha definici\u00f3n xeralmente aceptada. Os matem\u00e1ticos buscan patr\u00f3ns e formulan novas conxecturas das que tratan de establecer a s\u00faa verdade ou falsidade mediante unha demostraci\u00f3n matem\u00e1tica. Cando as estruturas matem\u00e1ticas son bos modelos de fen\u00f3menos reais, o razoamento matem\u00e1tico pode axudar a comprender e facer predici\u00f3ns sobre a natureza.\nPor medio da abstracci\u00f3n e do razoamento l\u00f3xico, as matem\u00e1ticas desenv\u00f3lvense a partir da acci\u00f3n de contar, o c\u00e1lculo, a medida, e o estudo sistem\u00e1tico das formas e os movementos dos obxectos f\u00edsicos. A pr\u00e1ctica das matem\u00e1ticas ven sendo unha actividade humana polo menos desde que existen documentos escritos. A resoluci\u00f3n dos problemas matem\u00e1ticos pode levar s\u00e9culos de investigaci\u00f3n continuada. O razoamento rigoroso aparece por primeira vez na matem\u00e1tica grega, especialmente nos Elementos de Euclides. Desde os traballos pioneiros a finais do s\u00e9culo XIX de Giuseppe Peano (1858\u20131932), David Hilbert (1862\u20131943) e outros acerca dos sistemas axiom\u00e1ticos, f\u00edxose habitual ver a investigaci\u00f3n matem\u00e1tica como a busca da verdade mediante a deduci\u00f3n rigorosa a partir de axiomas e definici\u00f3ns elixidos axeitadamente. As matem\u00e1ticas desenvolv\u00e9ronse dun xeito relativamente lento ata o Renacemento, momento no que as innovaci\u00f3ns matem\u00e1ticas interact\u00faan cos novos descubrimentos cient\u00edficos para dar lugar a un r\u00e1pido incremento do n\u00famero de achados matem\u00e1ticos que contin\u00faa no presente.\nSobre as matem\u00e1ticas Galileo Galilei (1564\u20131642) dixo:\nCarl Friedrich Gauss (1777\u20131855) refer\u00edase \u00e1s matem\u00e1ticas coma \"a ra\u00ed\u00f1a das ciencias\". Benjamin Peirce (1809\u20131880) chamaba \u00e1s matem\u00e1ticas \"a ciencia que obt\u00e9n conclusi\u00f3ns necesarias\". David Hilbert opinaba que \"de ningunha maneira estamos a falar aqu\u00ed de arbitrariedades. As matem\u00e1ticas non son como un xogo no que as tarefas est\u00e1n determinadas por regras arbitrariamente estipuladas. Pola contra, \u00e9 un sistema conceptual cunha necesidade interna de que s\u00f3 poida ser as\u00ed e de ning\u00fan outro modo.\". Albert Einstein (1879\u20131955) afirmou que \"canto m\u00e1is se refiren \u00e1 realidade, as leis das matem\u00e1ticas m\u00e1is lonxe est\u00e1n da exactitude; e canto m\u00e1is se achegan \u00e1 exactitude, m\u00e1is se afastan da realidade\". A matem\u00e1tica francesa Claire Voisin sinala que \"hai un pulo creativo nas matem\u00e1ticas, \u00e9 todo acerca do movemento que intenta manifestarse\".\nAs matem\u00e1ticas son unha ferramenta esencial en moitos campos do saber, inclu\u00eddas as ciencias naturais, a enxe\u00f1er\u00eda, a medicina e as ciencias sociais. A matem\u00e1tica aplicada, a rama das matem\u00e1ticas \u00e1 que lle concirnen as aplicaci\u00f3ns dos co\u00f1ecementos matem\u00e1ticos a outros campos, insp\u00edrase e fai uso dos novos descubrimentos matem\u00e1ticos, os cales conducen ao desenvolvemento de novas disciplinas matem\u00e1ticas, coma a estat\u00edstica e a teor\u00eda de xogos. Os matem\u00e1ticos tam\u00e9n se implican na matem\u00e1tica pura sen teren en mente ningunha aplicaci\u00f3n pr\u00e1ctica, s\u00f3 polo pracer de facer matem\u00e1ticas. Por\u00e9n non hai unha li\u00f1a clara de separaci\u00f3n entre a matem\u00e1tica pura e a aplicada e con frecuencia desc\u00f3brense aplicaci\u00f3ns pr\u00e1cticas a aquilo que comezou sendo matem\u00e1tica pura.\nEtimolox\u00eda.\nA palabra \"matem\u00e1ticas\" quere dicir \"o que se aprende\". V\u00e9n do grego \u03bc\u03b1\u03b8\u03b7\u03bc\u03b1\u03c4\u03b9\u03ba\u03cc\u03c2, \"mathematik\u00f3s\", \"o que aprende\", palabra derivada de \u03bc\u03ac\u03b8\u03b7\u03bc\u03b1, \"m\u00e1th\u0113ma\", \"co\u00f1ecemento, estudo, aprendizaxe\". O fil\u00f3sofo neoplat\u00f3nico I\u00e1mblico, na s\u00faa obra \"De vita pythagorica\", explica que na comunidade pitag\u00f3rica hab\u00eda d\u00faas clases de membros: os matem\u00e1ticos, \"mathematikoi\" (co\u00f1ecedores), cos que Pit\u00e1goras compart\u00eda o co\u00f1ecemento; e os acusm\u00e1ticos, \"akousmatikoi\" (oidores), os membros da irmandade que tam\u00e9n compart\u00edan os co\u00f1ecementos pero dun xeito superficial, sen profundar nas s\u00faas raz\u00f3ns.\nAta arredor do ano 1700, o voc\u00e1bulo \"matem\u00e1ticas\" ti\u00f1a como acepci\u00f3n m\u00e1is com\u00fan o de \"astrolox\u00eda\" (ou, \u00e1s veces, \"astronom\u00eda\"); o significado foi cambiando gradualmente ata o actual entre aproximadamente 1500 e 1800. Isto provocou erros nas traduci\u00f3ns e interpretaci\u00f3ns err\u00f3neas: \u00e9 particularmente notoria a advertencia que fai Agosti\u00f1o de Hipona aos cristi\u00e1ns prev\u00edndoos dos \"mathematici\" co significado de astr\u00f3logos o cal, nalgunhas traduci\u00f3ns, se interpreta como unha condena das matem\u00e1ticas.\nDefinici\u00f3ns de matem\u00e1ticas.\nA definici\u00f3n dada por Arist\u00f3teles das matem\u00e1ticas como \"a ciencia da cantidade\" prevaleceu ata o s\u00e9culo XVIII. A chegada do s\u00e9culo XIX supuxo un aumento do rigor no estudo das matem\u00e1ticas, nacendo novas disciplinas abstractas coma a teor\u00eda de grupos e a xeometr\u00eda proxectiva nas que non quedaba clara a relaci\u00f3n entre cantidade e medida. Como consecuencia, matem\u00e1ticos e fil\u00f3sofos comezaron a propor novas definici\u00f3ns. Algunhas destas definici\u00f3ns resaltan o car\u00e1cter dedutivo de moita da matem\u00e1tica, outras salientan a s\u00faa abstracci\u00f3n, e hainas que destacan certa tem\u00e1tica da propia matem\u00e1tica. Hoxe en d\u00eda, mesmo entre os matem\u00e1ticos profesionais, non hai consenso sobre que definici\u00f3n debe prevalecer. M\u00e1is a\u00ednda, non hai consenso sobre se a matem\u00e1tica \u00e9 unha arte ou unha ciencia. Un gran n\u00famero de matem\u00e1ticos non te\u00f1en interese nunha definici\u00f3n das matem\u00e1ticas, ou consid\u00e9ranas indefin\u00edbeis. Alg\u00fans din que \"Matem\u00e1ticas \u00e9 o que fan os matem\u00e1ticos\".\nOs tres tipos principais de definici\u00f3n das matem\u00e1ticas reciben o nome de \"loxicista\", \"intuicionista\" e \"formalista\", cada unha reflectindo diferentes escolas filos\u00f3ficas de pensamento. Ningunha ten unha ampla aceptaci\u00f3n e non parece pos\u00edbel unha teor\u00eda \u00fanica que as englobe.\nUnha definici\u00f3n temper\u00e1 en termos de l\u00f3xica, \"a ciencia que obt\u00e9n conclusi\u00f3ns necesarias\", deuna Benjamin Peirce en 1870, se ben foron Bertrand Russell e Alfred North Whitehead quen estableceron as bases do proxecto filos\u00f3fico co\u00f1ecido coma loxicismo, tentando probar que todos os conceptos, afirmaci\u00f3ns e principios matem\u00e1ticos poden ser definidos e probados en termos da l\u00f3xica simb\u00f3lica. A definici\u00f3n de Bertrand Russell de 1903, \"toda a matem\u00e1tica \u00e9 l\u00f3xica simb\u00f3lica\", \u00e9 unha definici\u00f3n loxicista.\nAs definici\u00f3ns intuicionistas, desenvolvidas a partir do traballo do fil\u00f3sofo das matem\u00e1ticas Luitzen Egbertus Jan Brouwer, identifican as matem\u00e1ticas con certos fen\u00f3menos mentais. Un exemplo de definici\u00f3n intuicionista \u00e9: \"Matem\u00e1tica \u00e9 a actividade mental que consiste en tirar conclusi\u00f3ns sucesivas, unha tras outra\". Unha peculiaridade do intuicionismo \u00e9 que rexeita algunhas ideas matem\u00e1ticas consideradas v\u00e1lidas segundo outras definici\u00f3ns. En particular, mentres que outros fil\u00f3sofos das matem\u00e1ticas permiten obxectos dos que se pode probar a s\u00faa existencia, mesmo se non poden ser constru\u00eddos, os intuicionistas s\u00f3 aceptan obxectos matem\u00e1ticos que realmente poden ser constru\u00eddos.\nAs definici\u00f3ns formalistas identifican as matem\u00e1ticas cos seus s\u00edmbolos e as regras operativas sobre eles. Haskell Curry define as matem\u00e1ticas simplemente como \"a ciencia dos sistemas formais\". Un sistema formal \u00e9 un conxunto de \"s\u00edmbolos\" e \"regras\" que indican como se combinan os s\u00edmbolos para formar \"f\u00f3rmulas\". A palabra \"axioma\" ten un significado especial nos sistemas formais, diferente do seu significado ordinario de \"verdade evidente \"per se\"\". Nos sistemas formais, un axioma \u00e9 unha combinaci\u00f3n de s\u00edmbolos inclu\u00eddo nun sistema formal sen necesidade de deducilo usando as regras do sistema.\nA inspiraci\u00f3n, as matem\u00e1ticas pura e aplicada, e a est\u00e9tica.\n\u00c9 moi pos\u00edbel que a arte do c\u00e1lculo fose desenvolvida antes mesmo ca escritura, relacionada fundamentalmente co comercio, a agrimensura, a arquitectura e, posteriormente, a astronom\u00eda. Actualmente, todas as ciencias aportan problemas que estudan matem\u00e1ticos, ao mesmo tempo que aparecen novos problemas dentro das propias matem\u00e1ticas. Por exemplo, o f\u00edsico Richard Feynman inventou a integral de cami\u00f1os da mec\u00e1nica cu\u00e1ntica, usando unha combinaci\u00f3n do razoamento matem\u00e1tico e unha visi\u00f3n f\u00edsica; e a actual teor\u00eda de cordas, que a\u00ednda est\u00e1 a ser desenvolvida e que trata de unificar as catro forzas fundamentais, contin\u00faa inspirando novas matem\u00e1ticas. Algunhas matem\u00e1ticas s\u00f3 son relevantes na \u00e1rea na que estaban inspiradas e son aplicadas para outros problemas nese campo. Mais acot\u00edo as matem\u00e1ticas inspiradas nunha \u00e1rea concreta resultan \u00fatiles en moitos \u00e1mbitos, e incl\u00faense dentro do \"corpus\" xeral de conceptos matem\u00e1ticos. Frecuentemente faise unha distinci\u00f3n entre a matem\u00e1tica pura e a matem\u00e1tica aplicada. As\u00ed a todo, a matem\u00e1tica pura ten con frecuencia aplicaci\u00f3ns pr\u00e1cticas coma, por exemplo, a teor\u00eda de n\u00fameros na criptograf\u00eda. Este not\u00e1bel feito \u00e9 o que Eugene Wigner definiu como \u00aba irrazo\u00e1bel eficacia das Matem\u00e1ticas nas Ciencias Naturais\u00bb. Como na maior\u00eda dos campos do saber, a explosi\u00f3n de co\u00f1ecementos na era cient\u00edfica levou \u00e1 especializaci\u00f3n: hoxe en d\u00eda hai centos de \u00e1reas especializadas en matem\u00e1ticas, a \u00faltima clasificaci\u00f3n MSC ten 46 p\u00e1xinas. Varias \u00e1reas das matem\u00e1ticas aplicadas fusion\u00e1ronse con outros campos tradicionalmente f\u00f3ra das matem\u00e1ticas para se converter en disciplinas independentes, como poden ser a estat\u00edstica, a investigaci\u00f3n de operaci\u00f3ns ou a inform\u00e1tica.\nPara aqueles que senten predilecci\u00f3n polas matem\u00e1ticas hai, con frecuencia, un aspecto est\u00e9tico que define \u00e1 maior\u00eda das matem\u00e1ticas. Moitos matem\u00e1ticos falan da \"elegancia\" das matem\u00e1ticas, a s\u00faa est\u00e9tica intr\u00ednseca e beleza interna. En xeral a simplicidade est\u00e1 moi valorada. Hai beleza nunha demostraci\u00f3n simple e elegante, como na demostraci\u00f3n de Euclides de que hai infinitos n\u00fameros primos, e nunha elegante an\u00e1lise num\u00e9rica que acelera o c\u00e1lculo, as\u00ed como na transformada r\u00e1pida de Fourier. G. H. Hardy na s\u00faa obra Apolox\u00eda dun Matem\u00e1tico, expresa a crenza de que estas consideraci\u00f3ns est\u00e9ticas son, en si mesmas, suficientes para xustificar o estudo da matem\u00e1tica pura. Hardy sinala criterios como a relevancia, o inesperado, a inevitabilidade e a econom\u00eda como factores que contrib\u00faen a unha est\u00e9tica matem\u00e1tica. Decot\u00edo os matem\u00e1ticos esf\u00f3rzanse por achar demostraci\u00f3ns que sexan particularmente elegantes, probas que est\u00e1n no \"Libro\", segundo palabras do prol\u00edfico matem\u00e1tico h\u00fangaro Paul Erd\u0151s. A popularidade das matem\u00e1ticas recreativas \u00e9 outro signo do pracer que moita xente sente resolvendo problemas matem\u00e1ticos.\nNotaci\u00f3n, linguaxe e rigor.\nA maior\u00eda da notaci\u00f3n matem\u00e1tica que se usa hoxe en d\u00eda non foi inventada ata o s\u00e9culo XVI. Antes diso, as matem\u00e1ticas eran escritas con palabras, un minucioso proceso que limitaba o avance matem\u00e1tico. Euler (1707\u20131783) foi o respons\u00e1bel de moitas das notaci\u00f3ns que se usan hoxe. A notaci\u00f3n moderna fai a matem\u00e1tica moito m\u00e1is f\u00e1cil para o profesional, mais os principiantes a encontran complicada. A informaci\u00f3n est\u00e1 extremadamente comprimida: uns poucos s\u00edmbolos conte\u00f1en unha gran cantidade de informaci\u00f3n. Ao igual c\u00e1 notaci\u00f3n musical, a moderna notaci\u00f3n matem\u00e1tica ten unha sintaxe estrita (que polo seu limitado alcance, var\u00eda dun autor a outro e dunha a outra disciplina) e codifica informaci\u00f3n que ser\u00eda dif\u00edcil de escribir doutra maneira.\nA linguaxe matem\u00e1tica pode ser dif\u00edcil de entender para os principiantes. Palabras como \"ou\" e \"s\u00f3\" te\u00f1en un significado m\u00e1is restritivo ca na linguaxe coloquial. M\u00e1is a\u00ednda, palabras como \"aberto\" e \"campo\" adquiriron uns significados matem\u00e1ticos especializados. Termos t\u00e9cnicos como \"homeomorfismo\" e \"integrable\" te\u00f1en significados precisos en matem\u00e1ticas. Outras frases como \"se e s\u00f3 se\" son exclusivas da xerga matem\u00e1tica. Hai unha raz\u00f3n para a notaci\u00f3n especial e o vocabulario t\u00e9cnico: as matem\u00e1ticas requiren m\u00e1is precisi\u00f3n c\u00e1 linguaxe coloquial. Os matem\u00e1ticos ref\u00edrense a esta precisi\u00f3n da linguaxe e da l\u00f3xica coma \"rigor\".\nUnha demostraci\u00f3n matem\u00e1tica \u00e9 fundamentalmente unha cuesti\u00f3n de rigor. Partindo de axiomas, os matem\u00e1ticos demostran os seus teoremas usando un razoamento sistem\u00e1tico. Isto \u00e9 as\u00ed para evitar \"teoremas\" err\u00f3neos baseados en intuici\u00f3ns fal\u00edbeis, como ten ocorrido moitas veces na historia da materia. O nivel de rigor que se espera nas matem\u00e1ticas foi variando ao longo do tempo: na Grecia cl\u00e1sica busc\u00e1banse argumentos detallados, pero no tempo de Isaac Newton os m\u00e9todos empregados eran menos rigorosos. Os problemas inherentes \u00e1s definici\u00f3ns usadas por Newton levaron a un rexurdimento no s\u00e9culo XIX da an\u00e1lise coidadosa e da demostraci\u00f3n formal. A febleza do rigor \u00e9 a causa dalg\u00fans dos m\u00e1is com\u00fans malentendidos das matem\u00e1ticas. Hoxe, os matem\u00e1ticos debaten acerca das demostraci\u00f3ns asistidas por ordenador: como os longos resultados producidos son dif\u00edciles de verificar; tales probas poder\u00edan non ser suficientemente rigorosas.\nOs axiomas no pensamento tradicional eran \"verdades autoevidentes\", mais esa concepci\u00f3n \u00e9 problem\u00e1tica. A un nivel formal, un axioma non \u00e9 m\u00e1is ca unha cadea de s\u00edmbolos nun sistema axiom\u00e1tico, cun significado intr\u00ednseco s\u00f3 no contexto de t\u00f3dalas f\u00f3rmulas derivadas dentro dese sistema. O programa de Hilbert ti\u00f1a como obxectivo dotar as matem\u00e1ticas dunha base axiom\u00e1tica completa (toda sentenza pode ser probada ou refutada) e probar que dita axiom\u00e1tica era consistente (non ten axiomas contraditorios), pero G\u00f6del demostrou a imposibilidade desta axiomatizaci\u00f3n cando estableceu o seu primeiro teorema de incompletitude que afirma que un sistema axiom\u00e1tico que tente describir a aritm\u00e9tica, non pode ser consistente e completo \u00e1 vez. Con todo, nalgunha axiomatizaci\u00f3n as matem\u00e1ticas red\u00facense (cando menos o seu contido formal) a non m\u00e1is que teor\u00eda de conxuntos, no sentido de que toda proposici\u00f3n ou demostraci\u00f3n pode ser formulada dentro da teor\u00eda de conxuntos.\nAs matem\u00e1ticas como ciencia.\nGauss refer\u00edase \u00e1s matem\u00e1ticas como \"A Ra\u00ed\u00f1a das Ciencias\". No lat\u00edn orixinal \"Regina Scientiarum\", e tam\u00e9n no alem\u00e1n \"K\u00f6nigin der Wissenschaften\", a palabra correspondente a \"ciencia\" ten o significado de \"campo de co\u00f1ecemento\". Por suposto, as matem\u00e1ticas son, neste sentido, un campo de co\u00f1ecemento. A irrupci\u00f3n do m\u00e9todo baconiano trae coma consecuencia a especializaci\u00f3n, restrinxindo o significado de \"ciencia\" \u00e1s \"ciencias naturais\", contrapo\u00f1\u00e9ndoa ao escolasticismo, o m\u00e9todo aristot\u00e9lico de investigaci\u00f3n a partir do primeiro principio. \u00c9 indubid\u00e1bel que o papel da experimentaci\u00f3n emp\u00edrica e a observaci\u00f3n \u00e9 insignificante en matem\u00e1ticas, en contra do que ocorre nas ciencias naturais coma a psicolox\u00eda, a biolox\u00eda ou a f\u00edsica. Albert Einstein afirmou que \"canto m\u00e1is se refiren \u00e1 realidade, as leis das matem\u00e1ticas m\u00e1is lonxe est\u00e1n da exactitude; e canto m\u00e1is se achegan \u00e1 exactitude, m\u00e1is se afastan da realidade\". M\u00e1is recentemente, Marcus du Sautoy chamou \u00e1s matem\u00e1ticas \"a Ra\u00ed\u00f1a da Ciencia\u00a0... a principal forza impulsora do descubrimento cient\u00edfico\" .\nMoitos fil\u00f3sofos cren que as matem\u00e1ticas non son falsaci\u00e1beis experimentalmente, e por tanto non son unha ciencia segundo a definici\u00f3n de Karl Popper.\n. Por\u00e9n, nos anos trinta do s\u00e9culo XX, os teoremas de incompletitude de G\u00f6del convenceron a moitos matem\u00e1ticos de que as matem\u00e1ticas non poden reducirse s\u00f3 \u00e1 l\u00f3xica, e Karl Popper conclu\u00edu que \"a maior\u00eda das teor\u00edas matem\u00e1ticas son, coma as da f\u00edsica e da biolox\u00eda, hipot\u00e9tico-dedutivas: as matem\u00e1ticas puras por tanto tornan a estar moito m\u00e1is preto das ciencias naturais cuxas hip\u00f3teses son conxecturas, ca o que semellaba non hai moito\". Outros pensadores, especialmente Imre Lakatos, te\u00f1en aplicado unha versi\u00f3n espec\u00edfica do falsacionismo para as matem\u00e1ticas.\nUnha visi\u00f3n alternativa \u00e9 a de que certos campos cient\u00edficos (coma a f\u00edsica te\u00f3rica) son matem\u00e1ticas con axiomas que tentan corresponder \u00e1 realidade. De feito, o f\u00edsico te\u00f3rico J. M. Ziman prop\u00f3n que ciencia \u00e9 \"co\u00f1ecemento p\u00fablico\" e, por tanto, incl\u00fae \u00e1s matem\u00e1ticas. En calquera caso, as matem\u00e1ticas te\u00f1en moito en com\u00fan con moitos campos das ciencias f\u00edsicas, principalmente a exploraci\u00f3n das consecuencias l\u00f3xicas das hip\u00f3teses asumidas. A intuici\u00f3n e a experimentaci\u00f3n tam\u00e9n xogan un papel na formulaci\u00f3n de conxecturas, tanto nas matem\u00e1ticas coma nas outras ciencias. As matem\u00e1ticas experimentais contin\u00faan ga\u00f1ando importancia dentro das matem\u00e1ticas, e a computaci\u00f3n e a simulaci\u00f3n xogan un papel crecente nas ciencias e nas matem\u00e1ticas, atenuando a obxecci\u00f3n de que as matem\u00e1ticas non usan o m\u00e9todo cient\u00edfico.\nEn 2002 Stephen Wolfram sost\u00e9n, no seu libro \"Un novo tipo de ciencia\", que a matem\u00e1tica computacional merece ser explorada empiricamente coma un campo cient\u00edfico.\nAs opini\u00f3ns dos matem\u00e1ticos sobre este asunto son variadas. Moitos cren que chamarlle ciencia \u00e1s matem\u00e1ticas dimin\u00fae a importancia da s\u00faa faceta est\u00e9tica e o da s\u00faa historia coma unha das sete artes liberais tradicionais; outros pensan que ignorar as conexi\u00f3ns coas ciencias \u00e9 tornarse cego ao feito de que a interrelaci\u00f3n entre as matem\u00e1ticas e as s\u00faas aplicaci\u00f3ns na ciencia e enxe\u00f1er\u00eda ten provocado moitos desenvolvementos nas matem\u00e1ticas. As diferenzas destes dous puntos de vista refl\u00edctense no debate filos\u00f3fico sobre se as matem\u00e1ticas \"se crean\" (\u00e9 unha arte) ou \"se descobren\" (\u00e9 unha ciencia). \u00cb habitual ver universidades onde existe unha divisi\u00f3n nomeada \"Ciencia e Matem\u00e1ticas\", indicando que os dous campos son af\u00edns pero non coincidentes. Na pr\u00e1ctica, os matem\u00e1ticos agr\u00fapanse tipicamente cos cient\u00edficos nun sentido amplo, pero se separan deles a niveis m\u00e1is finos. Este \u00e9 un dos moitos temas tratados na filosof\u00eda das matem\u00e1ticas.\nHistoria.\nAl\u00e9n de reco\u00f1ecer cantidades de obxectos, o home prehist\u00f3rico aprendeu a contar cantidades abstractas coma o tempo: d\u00edas, estaci\u00f3ns, anos. A aritm\u00e9tica elemental (adici\u00f3n, subtracci\u00f3n, multiplicaci\u00f3n e divisi\u00f3n) tam\u00e9n foi conquistada naturalmente. Crese que ese co\u00f1ecemento \u00e9 anterior \u00e1 escrita e, por iso, non hai rexistros hist\u00f3ricos.\nO primeiro obxecto co\u00f1ecido que atesta a habilidade de c\u00e1lculo \u00e9 o \u00f3so de Ishango, unha f\u00edbula de babu\u00edno con riscos que indican unha contabilidade, que data de hai 20.000 anos.\nNa antig\u00fcidade ide\u00e1ronse moitos sistemas de numeraci\u00f3n. Un exemplo \u00e1chase no Papiro de Rhind, un documento que resistiu ao tempo e no que se mostran os numerais \"escritos\" no Antigo Exipto.\nO desenvolvemento da matem\u00e1tica impregnou as primeiras civilizaci\u00f3ns e tornou pos\u00edbel a aparici\u00f3n de aplicaci\u00f3ns concretas: o comercio, as medici\u00f3ns de terras para a agricultura, a previsi\u00f3n de eventos astron\u00f3micos, e \u00e1s veces, a realizaci\u00f3n de rituais relixiosos. As tres primeiras aplicaci\u00f3ns poden ser relacionadas en certa forma coa divisi\u00f3n ampla das matem\u00e1ticas coma o estudo da estrutura, do espazo e do cambio.\nA partir do 3000\u00a0 a.C., cando babilonios e exipcios comezaron a usar aritm\u00e9tica e xeometr\u00eda en construci\u00f3ns, astronom\u00eda e alg\u00fans c\u00e1lculos financeiros, a matem\u00e1tica comezou a se tornar un pouco m\u00e1is sofisticada.\nO estudo de estruturas matem\u00e1ticas iniciouse coa aritm\u00e9tica dos n\u00fameros naturais, seguiu coa extracci\u00f3n de ra\u00edces cadradas e c\u00fabicas, resoluci\u00f3n dalgunhas ecuaci\u00f3ns polin\u00f3micas de segundo grao, trigonometr\u00eda e fracci\u00f3ns, entre outras materias.\nTales desenvolvementos son atribu\u00eddos \u00e1s civilizaci\u00f3ns acadia, babil\u00f3nica, exipcia, chinesa, ou a\u00ednda \u00e1s do val do Indo. Arredor de 600\u00a0 a.C., na civilizaci\u00f3n grega, a matem\u00e1tica, influenciada por traballos anteriores e pola filosof\u00eda, tornouse m\u00e1is abstracta. Distingu\u00edronse d\u00faas ramas: a aritm\u00e9tica e a xeometr\u00eda. Formaliz\u00e1ronse as xeneralizaci\u00f3ns, por medio de definici\u00f3ns axiom\u00e1ticas dos obxectos de estudo, e as demostraci\u00f3ns. A obra Os elementos de Euclides \u00e9 un rexistro importante do co\u00f1ecemento matem\u00e1tico na Grecia do s\u00e9culo III a.C.\nA civilizaci\u00f3n musulm\u00e1 permitiu que a herdanza grega fose conservada e propiciou a s\u00faa confrontaci\u00f3n cos descubrimentos chineses e hind\u00fas, en particular na cuesti\u00f3n da representaci\u00f3n num\u00e9rica. Os traballos matem\u00e1ticos desenvolv\u00e9ranse considerabelmente tanto na trigonometr\u00eda, coma na introduci\u00f3n das funci\u00f3ns trigonom\u00e9tricas e na aritm\u00e9tica. Desenvolveuse amais a an\u00e1lise combinatoria, a an\u00e1lise num\u00e9rica e a \u00e1lxebra de polinomios.\nNa \u00e9poca do Renacemento, unha parte dos textos \u00e1rabes foi estudada e traducida ao lat\u00edn. A pescuda matem\u00e1tica concentrouse ent\u00f3n en Europa. O c\u00e1lculo alx\u00e9brico desenvolveuse rapidamente cos traballos dos franceses Fran\u00e7ois Vi\u00e8te e Ren\u00e9 Descartes. Nesa \u00e9poca tam\u00e9n foron creadas as t\u00e1boas de logaritmos, extremadamente importantes para o avance cient\u00edfico dos s\u00e9culos XVI ao XX, sendo substitu\u00eddas apenas despois da invenci\u00f3n das calculadoras. A percepci\u00f3n de que os n\u00fameros reais non son suficientes para a resoluci\u00f3n de certas ecuaci\u00f3ns tam\u00e9n data do s\u00e9culo XVI. Xa nesa \u00e9poca comezou o desenvolvemento dos chamados n\u00fameros complexos, apenas cunha definici\u00f3n e catro operaci\u00f3ns. Unha comprensi\u00f3n m\u00e1is profunda dos n\u00fameros complexos s\u00f3 foi acadada no s\u00e9culo XVIII con Euler.\nNo inicio do s\u00e9culo XVII, Isaac Newton e Leibniz descubriran o c\u00e1lculo infinitesimal e introduciran a definici\u00f3n de \"fluxor\" (voc\u00e1bulo abandonado posteriormente). Ao longo dos s\u00e9culos XVIII e XIX a matem\u00e1tica desenvolveuse fortemente coa introduci\u00f3n de novas estruturas abstractas, coma os grupos, grazas aos traballos de \u00c9variste Galois sobre a resolubilidade de ecuaci\u00f3ns polin\u00f3micas, e os aneis definidos nos traballos de Richard Dedekind.\nO s\u00e9culo XIX ve con Cantor e Hilbert o desenvolvemento dunha teor\u00eda axiom\u00e1tica sobre todos os obxectos estudados e a investigaci\u00f3n dos fundamentos matem\u00e1ticos. Este desenvolvemento da axiom\u00e1tica conducir\u00e1 a varios matem\u00e1ticos do s\u00e9culo XX a buscar definir todas as matem\u00e1ticas coa axuda dunha linguaxe, a l\u00f3xica matem\u00e1tica.\nO s\u00e9culo XX co\u00f1eceu un forte desenvolvemento das matem\u00e1ticas cunha especializaci\u00f3n crecente dos seus dominios e o nacemento de numerosas ramas novas coma, por exemplo, a teor\u00eda da medida, a teor\u00eda espectral, a topolox\u00eda alx\u00e9brica e a xeometr\u00eda alx\u00e9brica. A inform\u00e1tica tivo un grande impacto sobre a investigaci\u00f3n: dunha banda, facilitou a comunicaci\u00f3n e compartir os co\u00f1ecementos, e doutra, forneceu dunha formid\u00e1bel ferramenta para a confrontaci\u00f3n con exemplos. Este movemento levou dun xeito natural \u00e1 modelizaci\u00f3n e \u00e1 numerizaci\u00f3n.\nDominios.\nO estudo da estrutura comeza cos n\u00fameros, inicialmente os n\u00fameros naturais e os n\u00fameros enteiros. As regras que dirixen as operaci\u00f3ns aritm\u00e9ticas est\u00fadanse na \u00e1lxebra elemental e as propiedades m\u00e1is fondas dos n\u00fameros enteiros est\u00fadanse na teor\u00eda de n\u00fameros.\nA investigaci\u00f3n de m\u00e9todos para resolver ecuaci\u00f3ns leva ao campo da \u00e1lxebra abstracta. O importante concepto de vector, xeneralizado a espazo vectorial, \u00e9 estudado na \u00e1lxebra lineal e pertence \u00e1s d\u00faas ramas da estrutura e o espazo. O estudo do espazo orixina a xeometr\u00eda, primeiro a xeometr\u00eda euclidiana e logo a trigonometr\u00eda.\nA comprensi\u00f3n e descrici\u00f3n do cambio en vari\u00e1beis mensur\u00e1beis \u00e9 o tema central das ciencias naturais e o c\u00e1lculo. Para resolver problemas que dirixen en forma natural cara \u00e1s relaci\u00f3ns entre unha cantidade e a s\u00faa taxa de cambio, e das soluci\u00f3ns a estas ecuaci\u00f3ns, est\u00fadanse as ecuaci\u00f3ns diferenciais.\nOs n\u00fameros que se usan para representar as cantidades continuas son os n\u00fameros reais. Para estudar os procesos de cambio util\u00edzase o concepto de funci\u00f3n matem\u00e1tica. Os conceptos de derivada e integral, introducidos por Isaac Newton e Leibniz, xogan un papel clave neste estudo, que se denomina an\u00e1lise.\nPor raz\u00f3ns matem\u00e1ticas, \u00e9 conveniente para moitos fins introducir os n\u00fameros complexos, o que d\u00e1 lugar \u00e1 an\u00e1lise complexa.\nA an\u00e1lise funcional consiste en estudar problemas cuxa inc\u00f3gnita \u00e9 unha funci\u00f3n, pens\u00e1ndoa como un punto dun espazo funcional abstracto.\nCampos importantes en matem\u00e1ticas aplicadas son a probabilidade e a estat\u00edstica, que permiten a descrici\u00f3n, a an\u00e1lise e a predici\u00f3n de fen\u00f3menos que te\u00f1en vari\u00e1beis aleatorias e que se usan en todas as ciencias.\nA an\u00e1lise num\u00e9rica investiga os m\u00e9todos para realizar os c\u00e1lculos en ordenadores.\nDivisi\u00f3ns e ligaz\u00f3ns.\nAs numerosas ramas da matem\u00e1tica est\u00e1n moi interrelacionadas, velaqu\u00ed unha lista de secci\u00f3ns que podemos considerar no seu estudo:\nAs\u00ed pois, unha divisi\u00f3n b\u00e1sica das matem\u00e1ticas establecer\u00eda as seguintes categor\u00edas:\nNo tocante \u00e1 metodolox\u00eda, outra divisi\u00f3n simple da matem\u00e1tica establece que esta pode ser pura, cando se consideran as magnitudes ou cantidades abstractamente, sen relaci\u00f3n \u00e1 materia; ou aplicada, cando se tratan as magnitudes coma substancia de corpos materiais, e por consecuencia relaci\u00f3nase con consideraci\u00f3ns f\u00edsicas."}
{"id": "1935", "revid": "89787", "url": "https://gl.wikipedia.org/wiki?curid=1935", "title": "16 de marzo", "text": "O 16 de marzo \u00e9 o 75\u00ba d\u00eda do ano do calendario gregoriano e o 76\u00ba nos anos bisestos. Quedan 290 d\u00edas para finalizar o ano.\nNotas.\nOs 366 d\u00edas do ano"}
{"id": "1936", "revid": "1987", "url": "https://gl.wikipedia.org/wiki?curid=1936", "title": "Linguaxe inform\u00e1tica", "text": "O termo linguaxe inform\u00e1tica ou \"linguaxe de computador\" incl\u00fae toda a ampla variedade de linguaxes usadas para comunicarse cos computadores. \u00c9 unha extensi\u00f3n do termo m\u00e1is espec\u00edfico (e tam\u00e9n m\u00e1is com\u00fan) de linguaxe de programaci\u00f3n.\nAs linguaxes de programaci\u00f3n son polo tanto un subconxunto das linguaxes inform\u00e1ticas, o mesmo que outros tipos de linguaxes. Por exemplo, o HTML \u00e9 unha linguaxe de marcas e unha linguaxe inform\u00e1tica, mais non se considera normalmente unha linguaxe de programaci\u00f3n. O c\u00f3digo m\u00e1quina \u00e9 tam\u00e9n unha linguaxe inform\u00e1tica, e pode teoricamente ser usado como linguaxe de programaci\u00f3n, e de feito foino (por exemplo o bootstrapper orixinal para o BASIC Altair), a\u00ednda que a maior\u00eda non o considerar\u00eda unha linguaxe de programaci\u00f3n.\nAs linguaxes inform\u00e1ticas poden dividirse en dous grupos: linguaxes de alto nivel e linguaxes de baixo nivel. As linguaxes de alto nivel dis\u00e9\u00f1anse para seren m\u00e1is doadas de usar, m\u00e1is abstractas, e m\u00e1is pot\u00e1beis que as de baixo nivel. Os programas, sendo correctos sintaticamente, nalgunhas linguaxes son compilados para unha linguaxe de nivel baixo e executados polo computador. A maior\u00eda de software moderno est\u00e1 escrito nunha linguaxe de alto nivel, \u00e9 compilado para c\u00f3digo obxecto, e traducido ent\u00f3n en instruci\u00f3ns da m\u00e1quina.\nAs linguaxes inform\u00e1ticas poden tam\u00e9n agruparse en base a outros criterios. As\u00ed, poden clasificarse segundo sexan linguaxes lex\u00edbeis para os humanos ou non lex\u00edbeis. As linguaxes lex\u00edbeis para os humanos son utilizadas para a comunicaci\u00f3n home-computador, mentres que as non lex\u00edbeis por humanos (a\u00ednda que parcialmente comprens\u00edbeis) dis\u00e9\u00f1anse para seren m\u00e1is compactas e facilmente procesadas, sacrificando a lexibilidade a favor destes fins.\nExemplos.\nEntre as linguaxes inform\u00e1ticas incl\u00faense:"}
{"id": "1937", "revid": "98629", "url": "https://gl.wikipedia.org/wiki?curid=1937", "title": "RDSI", "text": "Rede Dixital de Servizos Integrados (RDSI ou ISDN acr\u00f3nimo do ingl\u00e9s, \"Integrated services digital network\") \u00e9 unha rede que procede da evoluci\u00f3n da rede telef\u00f3nica conmutada existente, que ao ofrecer conexi\u00f3ns dixitais de extremo a extremo permite a integraci\u00f3n de multitude de servizos nun \u00fanico acceso, independentemente da natureza da informaci\u00f3n a transmitir e do equipo de terminal que a xere. Pode proporcionar velocidades de ata 128 Kbps, tres veces m\u00e1is cos m\u00f3dems anal\u00f3xicos est\u00e1ndar. Realmente este sistema foi un fracaso, debido ao seu elevado custo, as dificultades de instalaci\u00f3n e un servizo deficiente por parte das compa\u00f1\u00edas telef\u00f3nicas."}
{"id": "1940", "revid": "22570", "url": "https://gl.wikipedia.org/wiki?curid=1940", "title": "Rede sen f\u00edos", "text": "Unha rede sen f\u00edos \u00e9 unha rede inform\u00e1tica estruturada a trav\u00e9s de ondas electromagn\u00e9ticas, sen necesidade dunha conexi\u00f3n f\u00edsica por cables. A transmisi\u00f3n e a recepci\u00f3n te\u00f1en lugar a trav\u00e9s de portos de rede. A expresi\u00f3n \u00e9 unha traduci\u00f3n do ingl\u00e9s \"Wireless network\". Tam\u00e9n \u00e9 co\u00f1ecida popularmente como rede wi-fi, malia que este nome s\u00f3 se refire a un tipo de rede sen f\u00edos.\nUnha das s\u00faas vantaxes principais \u00e9 o menor custo econ\u00f3mico (ao eliminar toda a instalaci\u00f3n de cables e as conexi\u00f3ns f\u00edsicas entre nodos), pero \u00e9 menos segura ao ser m\u00e1is accesible aos intrusos.\nExisten d\u00faas categor\u00edas: as de longa e curta distancia.\nTipos.\nSegundo a cobertura, poden clasificarse en diferentes tipos:\nWireless Personal Area Network.\nNeste tipo de rede de cobertura persoal existen tecnolox\u00edas baseadas en HomeRF (est\u00e1ndar para conectar todos os tel\u00e9fonos m\u00f3biles dun domicilio e os computadores mediante un aparato central); Bluetooth (protocolo que segue a especificaci\u00f3n IEEE 802.15.1); ZigBee (baseado na especificaci\u00f3n IEEE 802.15.4 e utilizado en aplicaci\u00f3ns como a dom\u00f3tica, que requiren comunicaci\u00f3ns seguras con taxas baixas de transmisi\u00f3n de datos e maximizaci\u00f3n da vida \u00fatil das bater\u00edas e baixo consumo); RFID (sistema remoto de amoreamento e recuperaci\u00f3n de datos co prop\u00f3sito de transmitir a identidade dun obxecto (similar a un n\u00famero de serie \u00fanico) mediante ondas de radio.\nWireless Local Area Network.\nNas redes de \u00e1rea local \u00e9 posible atopar tecnolox\u00edas sen f\u00edos baseadas en HiperLAN (do ingl\u00e9s, \"High Performance Radio LAN\" un est\u00e1ndar do grupo ETSI), ou tecnolox\u00edas baseadas en Wi-Fi, que seguen o est\u00e1ndar IEEE 802.11 con diferentes variantes.\nWireless Metropolitan Area Network.\nPara as redes de \u00e1rea metropolitana existen tecnolox\u00edas baseadas en WiMAX (\"Worldwide Interoperability for Microwave Access\", Interoperabilidade Mundial para Acceso con Microondas), un est\u00e1ndar de comunicaci\u00f3n sen f\u00edos baseado na norma IEEE 802.16. WiMAX \u00e9 un protocolo parecido a Wi-Fi, pero con m\u00e1is cobertura e ancho de banda. Tam\u00e9n se poden atopar outros sistemas de comunicaci\u00f3n como LMDS (\"Local Multipoint Distribution Service\").\nWireless Wide Area Network.\nNestas redes existen tecnolox\u00edas como UMTS (\"Universal Mobile Telecommunications System\"), utilizada cos tel\u00e9fonos m\u00f3biles de terceira xeraci\u00f3n (3G) e sucesora da tecnolox\u00eda GSM (para m\u00f3biles 2G), ou tam\u00e9n a tecnolox\u00eda dixital para m\u00f3biles GPRS (\"General Packet Radio Service\").\nCaracter\u00edsticas.\nSegundo o rango de frecuencias utilizado para transmitir, a rede sen f\u00edos ter\u00e1 unhas caracter\u00edsticas ou outras:\nAplicaci\u00f3ns.\nAs bandas m\u00e1is importantes con aplicaci\u00f3ns inal\u00e1mbricas, do rango de frecuencias que abarcan as ondas de radio, son a VLF (comunicaci\u00f3ns en navegaci\u00f3n e submarinos), LF (radio AM de onda longa), MF (radio AM de onda media), HF (radio AM de onda curta), VHF (radio FM e TV), UHF (TV).\nMediante as microondas terrestres, existen diferentes aplicaci\u00f3ns baseadas en protocolos como Bluetooth ou ZigBee para interconectar computadoras port\u00e1tiles, PDAs, tel\u00e9fonos ou outros aparatos. Tam\u00e9n se utilizan as microondas para comunicaci\u00f3ns con radares (detecci\u00f3n de velocidade ou outras caracter\u00edsticas de obxectos remotos) e para a televisi\u00f3n dixital terrestre.\nAs microondas por sat\u00e9lite \u00fasanse para a difusi\u00f3n de televisi\u00f3n por sat\u00e9lite, transmisi\u00f3n telef\u00f3nica a longa distancia e en redes privadas.\nOs infravermellos te\u00f1en aplicaci\u00f3ns como a comunicaci\u00f3n a curta distancia dos computadores cos seus perif\u00e9ricos. Tam\u00e9n se utilizan para mandos a distancia, xa que as\u00ed non interfiren con outras sinales electromagn\u00e9ticas, como o sinal de televisi\u00f3n. Un dos est\u00e1ndares m\u00e1is usados nestas comunicaci\u00f3ns \u00e9 o IrDA (\"Infrared Data Association\"). Outros usos que te\u00f1en os infravermellos son t\u00e9cnicas como a termograf\u00eda, que permite determinar a temperatura de obxectos a distancia."}
{"id": "1941", "revid": "89787", "url": "https://gl.wikipedia.org/wiki?curid=1941", "title": "Mil primaveras m\u00e1is", "text": "Mil primaveras m\u00e1is \u00e9 un texto de \u00c1lvaro Cunqueiro no que fai unha defensa da lingua galega. Est\u00e1 encadrado nun discurso que deu nunha homenaxe que lle fixeron en Vigo o 24 de abril de 1980.\nAmais dunha apolox\u00eda, pode ser lido en clave simb\u00f3lica como unha vontade colectiva do pobo galego respecto do mantemento da s\u00faa lingua propia.\n\u00c9 un dos textos galegos m\u00e1is traducidos.\nReco\u00f1ecemento.\nEn 2019 creouse o Premios Mil Primaveras para valorar proxectos de normalizaci\u00f3n ling\u00fc\u00edstica da lingua galega."}
{"id": "1944", "revid": "56817", "url": "https://gl.wikipedia.org/wiki?curid=1944", "title": "454", "text": "Outros.\nHistoria ano a ano"}
{"id": "1947", "revid": "98629", "url": "https://gl.wikipedia.org/wiki?curid=1947", "title": "Pen\u00ednsula Ib\u00e9rica", "text": "A Pen\u00ednsula Ib\u00e9rica \u00e9 unha pen\u00ednsula do suroeste de Europa. Est\u00e1 arrodeada polo mar Mediterr\u00e1neo, o Oc\u00e9ano Atl\u00e1ntico e os Pireneos, que separan a pen\u00ednsula do resto do continente. Politicamente, abrangue os estados de Portugal, Espa\u00f1a e Andorra, estes dous \u00faltimos fronteirizos con Francia. Tam\u00e9n abrangue Xibraltar, territorio brit\u00e1nico situado \u00f3 sur de Andaluc\u00eda con apenas unha trintena de quil\u00f3metros. Polo sur, a pen\u00ednsula est\u00e1 separada do continente africano (Marrocos) polo Estreito de Xibraltar.\nHistoria.\nAs primeiras noticias escritas que fan referencia \u00e1 pen\u00ednsula proceden da \u00e9poca grega e fenicia, pobos que fundaron as primeiras colonias neste territorio. Posteriormente chegaron os romanos, que conquistaron a pr\u00e1ctica totalidade da pen\u00ednsula, que dende ent\u00f3n se pasou a co\u00f1ecer co nome de \"Hispania\", xa que ata ent\u00f3n a denominaci\u00f3n m\u00e1is usual era a grega de \"Iberia\".\nTrala ca\u00edda do imperio o territorio foi ocupado por pobos de orixe goda, principalmente suevos (no noroeste), v\u00e1ndalos (no sur) e visigodos (resto da pen\u00ednsula). Estes \u00faltimos acabar\u00edan por conquista-la totalidade do territorio.\nTempo despois chegar\u00edan os \u00e1rabes, que unha vez m\u00e1is se far\u00edan co poder en case toda a pen\u00ednsula, tirantes uns poucos territorios do norte, que \u00f3 final acabar\u00edan por se impo\u00f1er \u00f3 dominio musulm\u00e1n nun proceso continuo de guerras co\u00f1ecido como Reconquista. Entrementres, o territorio islamizado ser\u00eda durante sete s\u00e9culos un importante centro cultural ata a ca\u00edda do reino taifa de Granada en 1492.\nDurante o reinado dos Reis Cat\u00f3licos a pen\u00ednsula ser\u00e1 unificada, ag\u00e1s o territorio correspondente a Portugal, que unha vez conquistado o Algarve ser\u00e1 un dos pa\u00edses que menos cambiou as s\u00faas fronteiras \u00f3 longo dos s\u00e9culos. Xa no reinado de Filipe II a pen\u00ednsula ver\u00eda a s\u00faa derradeira unificaci\u00f3n baixo un mesmo gobernante, pero coa reconquista da independencia de Portugal o territorio peninsular quedar\u00eda xa dividido ata a actualidade nos dous estados: Portugal e Espa\u00f1a.\nLinguas.\nHoxe en d\u00eda o portugu\u00e9s e o espa\u00f1ol son linguas oficiais en cadanseu estado. O galego, o \u00e9uscaro e o catal\u00e1n son linguas cooficiais nos seus respectivos territorios (o catal\u00e1n tam\u00e9n \u00e9 a lingua oficial do Principado de Andorra). O aran\u00e9s (variedade occitana falada no Val de Ar\u00e1n) \u00e9 oficial en toda Catalu\u00f1a, e o mirand\u00e9s (variedade leonesa falada en Portugal) \u00e9o no concello portugu\u00e9s de Miranda do Douro. O asturleon\u00e9s, coas s\u00faas variedades (asturiano, leon\u00e9s, c\u00e1ntabro, estreme\u00f1o), e o aragon\u00e9s son outras linguas da pen\u00ednsula, pero non te\u00f1en car\u00e1cter oficial. O ingl\u00e9s \u00e9 oficial en Xibraltar.\nDivisi\u00f3n pol\u00edtica da Pen\u00ednsula Ib\u00e9rica.\nA Pen\u00ednsula Ib\u00e9rica comprende gran parte de Espa\u00f1a, Portugal, Andorra e Xibraltar. Historicamente, denominouse Pen\u00ednsula Ib\u00e9rica ao territorio continental europeo que est\u00e1 situado ao sur dos Pireneos.\nXeograficamente, tam\u00e9n incluir\u00eda a Francia m\u00e1is meridional: a zona sur das rexi\u00f3ns de Aquitania (departamento de Pireneos Atl\u00e1nticos) e de Occitania (departamentos de Altos Pireneos, Alta Garona, Ari\u00e8ge e Pireneos Orientais)."}
{"id": "1948", "revid": "5863", "url": "https://gl.wikipedia.org/wiki?curid=1948", "title": "Istmo", "text": "Un istmo \u00e9 un brazo de terra entre linguas de auga que une d\u00faas porci\u00f3ns de terra maiores, como por exemplo unha pen\u00ednsula a un continente.\nO istmo m\u00e1is famoso \u00e9 sen d\u00fabida o istmo de Panam\u00e1, que conecta a Am\u00e9rica do Norte \u00e1 Am\u00e9rica do Sur. P\u00f3dense tam\u00e9n citar:\nOs istmos son lugares estrat\u00e9xicos para a construci\u00f3n de canles:\nOs istmos son o inverso dos estreitos. As\u00ed, mentres que os istmos ligan d\u00faas extensi\u00f3ns de terra entre d\u00faas extensi\u00f3ns de auga, os estreitos unen d\u00faas extensi\u00f3ns de auga entre d\u00faas extensi\u00f3ns de terra."}
{"id": "1949", "revid": "1987", "url": "https://gl.wikipedia.org/wiki?curid=1949", "title": "Continente", "text": "Un continente \u00e9 unha grande extensi\u00f3n de terra que presenta algunha diferenza salientable respecto das veci\u00f1as. En xeograf\u00eda p\u00f3dese considerar un tipo de MUG (macro unidade xeogr\u00e1fica), que est\u00e1 establecida por criterios f\u00edsico-hist\u00f3ricos. Por isto, atopamos continentes como Europa e Asia que forman unha \u00fanica extensi\u00f3n de terra (Eurasia) pero habitualmente son considerados de xeito separado.\nO feito de que a definici\u00f3n de \"continente\" sexa pouco clara deu lugar \u00e1 existencia de diferentes modelos, con diferente n\u00famero de continentes que var\u00eda de catro a sete. As\u00ed mesmo, estes modelos foron cambiando ao longo da historia coa descuberta de novos territorios.\nNa s\u00faa acepci\u00f3n m\u00e1is estendida, a zona continental tam\u00e9n incl\u00fae as illas situadas a pouca distancias das costas continentais. Dende un punto de visto cient\u00edfico, os continentes incl\u00faen as illas que se atopan nas placas tect\u00f3nicas, como por exemplo a illa de Madagascar pertence a \u00c1frica.\nDefinici\u00f3n de continente.\nA palabra continente prov\u00e9n do lat\u00edn \"continere\", que significa \u00abmanter xuntos\u00bb e deriva do \"continens terra\", \u00abas terras continuas\u00bb. Literalmente, o termo ref\u00edrese a unha gran extensi\u00f3n de terra firme na superficie do globo terrestre. As\u00ed, hai alg\u00fans modelos de continentes que consideran Europa e Asia como dous continentes, mentres que Eurasia consid\u00e9rase unha rexi\u00f3n xeopol\u00edtica, e outros o fan \u00e1 inversa.\nEn realidade, a noci\u00f3n de continente \u00e9 unha convenci\u00f3n creada en Europa a partir do s\u00e9culo XVI. Anteriormente o concepto continente era moi vago e impreciso; a diferenza entre unha illa, unha pen\u00ednsula e un continente era s\u00f3 o tama\u00f1o, e moitas veces non concordaba a mesma definici\u00f3n continental entre diversos autores. En xeral, sost\u00ed\u00f1ase a idea da unidade de toda as terras emerxidas rodeada por un mar primordial. A pesar de que na actualidade, a partici\u00f3n en continentes t\u00f3mase como unha partici\u00f3n natural, e de a\u00ed tam\u00e9n a identificaci\u00f3n cunha unidade etnogr\u00e1fica en cada continente, en realidade tr\u00e1tase dunha invenci\u00f3n dos xe\u00f3grafos, exploradores, cient\u00edficos, etc. Son os europeos, quen foron dividindo as terras emerxidas. Est\u00e1 clasificaci\u00f3n pasou a ser a \"divisi\u00f3n natural\" para o resto do mundo.\nModelos continentais.\nEn realidade non existe unha \u00fanica forma de fixar o n\u00famero de continentes e depende de cada \u00e1rea cultural determinar se d\u00faas grandes masas de terra unidas forman un ou dous continentes, e en concreto, decidir os l\u00edmites entre Europa e Asia (Eurasia) por unha banda e Am\u00e9rica do Norte e Am\u00e9rica do Sur (Am\u00e9rica) por outra. Os principais modelos son os seguintes:\nNa pen\u00ednsula ib\u00e9rica empr\u00e9gase o seguinte modelo de seis continentes:\nSuperficie e poboaci\u00f3n.\nA seguinte t\u00e1boa recolle os datos de superficie e poboaci\u00f3n de cada continente empregando o modelo de setes continentes, ordenados de maior a menor por superficie.\nO total da superficie de t\u00f3dolos continentes \u00e9 de 148\u00a0647\u00a0000\u00a0km\u00b2, que sup\u00f3n o 29.1% de toda a superficie terrestre (510\u00a0067\u00a0420\u00a0km\u00b2). No 2013 estimouse que a poboaci\u00f3n total de t\u00f3dolos continentes era de 7\u00a0162\u00a0119.000.\nHistoria do concepto.\nAs primeiras definici\u00f3ns.\nA primeira distinci\u00f3n semellante ao concepto de continente foi feita polos antigos navegantes gregos, que deron o nome de Europa e Asia \u00e1s terras localizadas a ambos os dous lados da extensi\u00f3n de auga que formaban o mar Exeo, o estreito dos Dardanelos, o mar de M\u00e1rmara, o B\u00f3sforo e o mar Negro. Eses nomes empreg\u00e1ronse en principio para designar \u00e1s terras pr\u00f3ximas \u00e1 costa, e s\u00f3 despois estendeuse o seu uso ao interior do pa\u00eds. Os pensadores da Grecia antiga debateron a continuaci\u00f3n se \u00c1frica (ent\u00f3n chamada Libia) deber\u00eda ser considerada como unha parte de Asia ou como unha terceira parte independente do mundo e finalmente imp\u00faxose a divisi\u00f3n da Terra en tres partes. Desde a perspectiva grega, o mar Exeo era o centro do mundo, con Asia ao leste, Europa ao oeste e ao norte, e \u00c1frica ao sur.\nOs l\u00edmites entre os continentes non quedaron fixados. Desde o principio, a fronteira de Europa con Asia foi tomada partindo do mar Negro ao longo do r\u00edo Rioni (co\u00f1ecido ent\u00f3n como Phasis) en Xeorxia. M\u00e1is tarde, considerouse que a fronteira \u00eda desde o mar Negro polo estreito de Kerch, o mar de Azov e o r\u00edo Don (chamado ent\u00f3n Tanais), en Rusia.\nO r\u00edo Nilo considerouse xeralmente desde a antig\u00fcidade como a fronteira entre Asia e \u00c1frica. Her\u00f3doto, no s\u00e9culo V antes de Cristo, con todo, xa se opo\u00f1\u00eda a esta situaci\u00f3n, que emprazaba Exipto dacabalo entre dous continentes, e fac\u00eda coincidir o l\u00edmite entre Asia e \u00c1frica coa fronteira occidental de Exipto, deixando Exipto en Asia. Tam\u00e9n cuestionou a divisi\u00f3n en tres do que era en realidade unha soa terra continua, un debate que contin\u00faa case dous milenios e medio m\u00e1is tarde.\nErat\u00f3stenes, no s\u00e9culo III antes de Cristo, sinalou que alg\u00fans xe\u00f3grafos divid\u00edan os continentes seguindo os r\u00edos (o Nilo e o Don), consider\u00e1ndoos polo tanto como \u00abillas\u00bb, mentres que outros os divid\u00edan por istmos, sendo as\u00ed que ent\u00f3n ser\u00edan \u00abpen\u00ednsulas\u00bb. Estes xe\u00f3grafos fixaban a fronteira entre Europa e Asia no istmo entre o mar Negro e o mar Caspio e a fronteira entre Asia e \u00c1frica, no istmo entre o mar Vermello e a desembocadura do lago Bardawil no mar Mediterr\u00e1neo.\nNa \u00e9poca romana e na Idade Media, alg\u00fans escritores tomaron o istmo de Suez como o l\u00edmite entre Asia e \u00c1frica, pero a maior\u00eda dos autores seguiron considerando que o r\u00edo Nilo, ou a fronteira occidental de Exipto, eran o l\u00edmite entre continentes. Na Idade Media, o mundo represent\u00e1base nun mapa de T en O, coa T aludindo \u00e1s augas da divisi\u00f3n dos tres continentes.\nAs expedici\u00f3ns europeas na era dos descubrimentos.\nCristovo Col\u00f3n atravesou o oc\u00e9ano Atl\u00e1ntico ata chegar \u00e1s Antillas o 12 de outubro do 1492, achandando o cami\u00f1o para a exploraci\u00f3n e colonizaci\u00f3n europea de Am\u00e9rica. A pesar dos seus catro viaxes cara ao oeste, Col\u00f3n nunca chegou a saber que arribara a un continente novo e pensaba que alcanzara as costas de Asia. En 1501 Am\u00e9rico Vespucio viaxou a Am\u00e9rica como piloto dunha expedici\u00f3n que navegou ao longo da costa do Brasil. Os membros da expedici\u00f3n percorreron un longo cami\u00f1o en direcci\u00f3n sur ao longo da costa de Am\u00e9rica do Sur, o que confirmou que a terra que bordeaban ti\u00f1a proporci\u00f3ns continentais. De regreso a Europa, Vespucio publicou un relato da s\u00faa viaxe titulada \"Mundus Novus\" en 1502 ou 1503, pero parece que houbo adici\u00f3ns ou modificaci\u00f3ns por outro escritor. Calquera que sexa o autor desas palabras que se poden ler en \"Mundus Novus\", \u00abDescubr\u00edn un continente naquelas rexi\u00f3ns meridionais que est\u00e1 habitado por m\u00e1is numerosos pobos e animais que nas nosa Europa, ou Asia ou \u00c1frica\u00bb sendo esta a primeira identificaci\u00f3n expl\u00edcita de Am\u00e9rica, como un continente distinto dos outros tres.\nDesde que Vespucio anunciase o achado do novo continente, este recibira varios nomes, cuxa aplicaci\u00f3n e aceptaci\u00f3n era xeralmente rexional. As\u00ed, os castel\u00e1ns cham\u00e1bano \u00abIndias\u00bb ou \u00abLa gran Tierra del Sur\u00bb; os portugueses, \u00abBeira Cruz\u00bb ou \u00abTerra de Santa Cruz\u00bb. Alg\u00fans cart\u00f3grafos empregaban \u00abTerra do Brasil\u00bb (que con todo alud\u00eda a unha illa imaxinaria), \u00abTerra de Papagaios\u00bb, \u00abNova India\u00bb, ou simplemente \u00abNovo Mundo\u00bb. Despois duns anos, o nome de \"Novo Mundo\" comeza a aparecer como un nome para Am\u00e9rica do Sur nos mapas e cartas, como na Oliveriana (Pesaro) que data de pouco despois de 1503. Os mapas da \u00e9poca, como os planisferios de Cantino e Caverio, mostran claramente Am\u00e9rica do Norte conectada con Asia e Am\u00e9rica do Sur como unha terra inexplorada, da que s\u00f3 se debuxa a costa norte e leste do Brasil, ou ben, como no \"Planisferio de Sylvanus\" en forma dunha grande illa independente.\nEn 1507, Martin Waldseem\u00fcller publicou un mapa do mundo, \"Cosmographia Universalis\", que foi o primeiro en mostrar que Am\u00e9rica do Norte e Am\u00e9rica do Sur estaban separadas de Asia e rodeadas de auga. Unha pequena nota sobre a carta principal, di, por primeira vez, que Am\u00e9rica at\u00f3pase ao leste de Asia e est\u00e1n separadas por un oc\u00e9ano, nota colocada para evitar confusi\u00f3n xa que Am\u00e9rica at\u00f3pase no extremo esquerdo do mapa e Asia no extremo dereito. No libro de acompa\u00f1amento, \"Cosmographiae Introductio\", Waldseem\u00fcller anotou que a terra se divid\u00eda en catro partes, Europa, Asia, \u00c1frica e a cuarta parte que formou a partir do nome de Am\u00e9rico Vespucio. No mapa, a palabra \u00abAm\u00e9rica\u00bb colocouse nunha parte de Am\u00e9rica do Sur.\nA voz ti\u00f1a tal eufon\u00eda e gardaba tanta consonancia coas palabras \u00abAsia\u00bb e \u00ab\u00c1frica\u00bb que inmediatamente se fincou nas linguas noreuropeas. Con todo tardou en ser adoptado na pen\u00ednsula ib\u00e9rica e as s\u00faas colonias, onde o nome maioritariamente usado seguiu sendo por bastante tempo o de \u00abIndias occidentais\u00bb.\nM\u00e1is al\u00f3 dos catro continentes.\nDesde finais do s\u00e9culo XVIII alg\u00fans xe\u00f3grafos comezaron a considerar que Am\u00e9rica do Norte e Am\u00e9rica do Sur eran d\u00faas partes do mundo, o que fac\u00eda un total de cinco partes. Con todo, a divisi\u00f3n en catro foi en xeral a prevalecente no s\u00e9culo XIX. Os europeos descubriron Australia en 1606, pero durante alg\u00fan tempo, foi visto como unha parte de Asia. A finais do s\u00e9culo XVIII alg\u00fans xe\u00f3grafos consider\u00e1rono un continente en si mesmo, polo que pasou a ser o quinto (ou sexto para aqueles que cren que Am\u00e9rica son dous continentes). En 1813, Samuel Butler (1774-1839) escribiu en relaci\u00f3n con Australia que \u00abNew Holland, an immense island, which some geographers dignify with the appellation of another continent\u00bb [Nova Holanda, unha illa inmensa, que alg\u00fans xe\u00f3grafos dignifican coa apelaci\u00f3n doutro continente] e o Oxford English Dictionary foi igualmente dudoso algunhas d\u00e9cadas m\u00e1is tarde.\nA Ant\u00e1rtida foi oficialmente descuberta cara a 1820 (a\u00ednda que agora s\u00e1bese que xa era co\u00f1ecida desde 1599 ou 1603) e descrita xa en 1838 como un continente por Charles Wilkes (1798-1877) da United States Exploring Expedition (expedici\u00f3n Wilkes) (1838-42). Foi o \u00faltimo continente en ser identificado, a\u00ednda que a existencia dun gran territorio Ant\u00e1rtico fora considerada desde fac\u00eda milenios. Na Antig\u00fcidade os pensadores gregos deduciron que se a Terra era esf\u00e9rica, por simetr\u00eda, deb\u00eda ter unha contrapartida \u00e1 masa continental do hemisferio norte no hemisferio sur nas latitudes polares, deste xeito o cosm\u00f3grafo Claudius Ptolomaeus confeccionou un soado planisferio no cal aparec\u00eda un inmenso territorio que en lat\u00edn foi chamado \"Terra Australis Incognita\" [Terra Austral Desco\u00f1ecida], a\u00ednda que a extensi\u00f3n do suposto continente inclu\u00eda zonas que corresponden non s\u00f3 \u00e1 Ant\u00e1rtida propiamente dita sen\u00f3n tam\u00e9n a Australia, Nova Zelandia e grandes extensi\u00f3ns oce\u00e1nicas. En 1520 Magallanes, ao descubrir o estreito que leva hoxe o seu nome, Estreito de Magall\u00e1ns, creu que a illa de Terra do Fogo era un sector desa \"Terra Australis Incognita\". A exploraci\u00f3n de Francisco de Hoces descubriu a gran pasaxe mar\u00edtima que separa Am\u00e9rica da Ant\u00e1rtida e posteriormente o nome de \"Terra Australis Incognita\" quedou reservado para Australia. En 1849 un atlas informou xa que a Ant\u00e1rtida era un continente, pero poucos m\u00e1is o fixeron ata despois da segunda guerra mundial.\nNo s\u00e9culo XIX, o maianista Augustus Le Plongeon (1825-1908) propuxo a hip\u00f3tese dun novo continente, chamado Mu, que existir\u00eda e desaparecer\u00eda no oc\u00e9ano Pac\u00edfico. Base\u00e1base na traduci\u00f3n \u2014m\u00e1is tarde contestada\u2014 do \"C\u00f3dice Tro-Cortesiano\" realizada por Brasseur de Bourbourg. Nun momento en que a xeolox\u00eda estaba menos avanzada que agora, prop\u00faxose a existencia de moitos continentes hipot\u00e9ticos. Este foi o caso de Lemuria, un continente considerado para explicar a desaparici\u00f3n dalgunhas especies de mam\u00edferos, e tam\u00e9n a Atl\u00e1ntida, mencionada por primeira vez no s\u00e9culo IV antes de Cristo, a\u00ednda que este hipot\u00e9tico continente afundido segue sendo a\u00ednda hoxe froito de especulaci\u00f3ns.\nPuntos culminantes e m\u00e1is baixos.\nNa seguinte t\u00e1boa am\u00f3sanse os puntos m\u00e1is altos e m\u00e1is baixos para o modelo de sete continentes, ordenados de maior a menor segundo os puntos culminantes."}
{"id": "1950", "revid": "51526", "url": "https://gl.wikipedia.org/wiki?curid=1950", "title": "Istmo de Suez", "text": "O Istmo de Suez une \u00c1frica de Asia. O seu nome fai referencia \u00e1 vila exipcia situada neste territorio.\nNa actualidade o istmo est\u00e1 cruzado por unha canle artificial (a canle de Suez) que une o Mar Mediterr\u00e1neo no oeste co Mar Vermello \u00f3 leste, ou o que \u00e9 o mesmo, o oc\u00e9ano Atl\u00e1ntico co oc\u00e9ano \u00cdndico."}
{"id": "1951", "revid": "1131", "url": "https://gl.wikipedia.org/wiki?curid=1951", "title": "Mar Vermello", "text": "O mar Vermello \u00e9 unha ba\u00eda do oc\u00e9ano \u00cdndico entre \u00c1frica e Asia. Ao sur comun\u00edcase co oc\u00e9ano \u00cdndico polo estreito de Bab el-Mandeb e o golfo de Ad\u00e9n. Ao norte at\u00f3pase a pen\u00ednsula do Sina\u00ed, o golfo de Aqaba e o canal de Suez, que permite a comunicaci\u00f3n co mar Mediterr\u00e1neo.\nCaracter\u00edsticas.\nTen pouco m\u00e1is de 1900 km de longo, un largo m\u00e1ximo de 300 km e unha profundidade m\u00e1xima de 2500 m na foxa media central, cunha profundidade media de 500 m. A superficie do Mar Vermello \u00e9 duns 450.000 km\u00b2.\nHai unha gran cantidade de formaci\u00f3ns coralinas pola exuberancia de vida submarina, con gran variedade de peixes e corais. Est\u00e1 poboado por m\u00e1is de 1.000 especies de invertebrados, de 200 especies de corais e de, polo menos, 300 especies de tibur\u00f3ns. O Mar Vermello \u00e9 un destino tur\u00edstico de sona, sobre todo entre os mergulladores.\nAs temperaturas da superficie son relativamente constantes, entre 21 e 25\u00a0\u00b0C. A visibilidade \u00e9 bastante boa at\u00e9 os 200 m de profundidade, mais p\u00f3dense levantar ventos fortes rapidamente e as correntes v\u00f3lvense perigosas.\nA creaci\u00f3n do Mar Vermello d\u00e9bese \u00e1 separaci\u00f3n de \u00c1frica e a Pen\u00ednsula Ar\u00e1biga (Asia). O movemento comezou hai uns trinta mill\u00f3ns de anos e mantense na actualidade, o que explica a existencia de actividade volc\u00e1nica nas partes m\u00e1is fondas. O modelo de Tuzo Wilson asegura que o Mar Vermello se converter\u00e1 nun oc\u00e9ano, e parece verse confirmado polo aumento da chamada 'fenda de \u00c1frica'.\nOs pa\u00edses lindantes co Mar Vermello son Exipto, Sud\u00e1n, Eritrea e Djibuti na beira africana e Israel, Xordania, Arabia Saudita e o Iemen na beira asi\u00e1tica. Algunhas cidades costeiras do Mar Vermello son: Assab, Port Sudan, Port Safaga, Hurghada, Su\u00e9z, Sharm el-Sheikh, Eilat, Acaba, Dahad, Jedda ou Al-Hudaidah."}
{"id": "1952", "revid": "1987", "url": "https://gl.wikipedia.org/wiki?curid=1952", "title": "Oc\u00e9ano \u00cdndico", "text": "O oc\u00e9ano \u00cdndico (en \u00e1rabe, \"Bahr al-Hind\") \u00e9 a parte do oc\u00e9ano mundial da Terra que ba\u00f1a as costas de \u00c1frica do Leste, Oriente Medio, Asia do Sur e Australia. \u00c9 o terceiro oc\u00e9ano m\u00e1is grande por superficie e cobre aproximadamente o 20\u00a0% da superficie do planeta. Delimita co oc\u00e9ano Atl\u00e1ntico polo meridiano 20\u00b0 leste (cabo Agullas), co Pac\u00edfico polo meridiano 147\u00b0 leste e co Ant\u00e1rtico polo paralelo 60\u00b0 sur. O punto m\u00e1is setentrional do \u00cdndico est\u00e1 aproximadamente a 30\u00b0 norte de latitude no golfo P\u00e9rsico. O oc\u00e9ano mide aproximadamente 10\u00a0000 km de ancho entre as puntas sur de \u00c1frica e Australia; a s\u00faa \u00e1rea \u00e9 68\u00a0556\u00a0000\u00a0km\u00b2, inclu\u00edndo o mar Vermello e o golfo P\u00e9rsico. O volume deste oc\u00e9ano estimase en 292\u00a0131\u00a0000\u00a0km\u00b3.\nAs naci\u00f3ns insulares do oc\u00e9ano son Madagascar (cuarta illa m\u00e1is grande do mundo), Comores, Seychelles, Maldivas, Mauricio, e Sri Lanka; Indonesia bord\u00e9ao. Serve como un ruta de tr\u00e1nsito entre Asia e \u00c1frica o que o converteu nun foco de conflitos. De todas as maneiras, ningunha naci\u00f3n dominouno con \u00e9xito ata os inicios do s\u00e9culo XIX cando os ingleses colonizaron a maior\u00eda da terra perimetral. O \u00cdndico foi chamado as\u00ed porque ba\u00f1a as costas da India.\nEtimolox\u00eda.\nO oc\u00e9ano \u00cdndico co\u00f1\u00e9cese co seu nome actual polo menos desde 1515, cando se testemu\u00f1a a forma latina \"Oceanus Orientalis Indicus\" (\"oc\u00e9ano \u00cdndico Oriental\"), chamado as\u00ed pola India, que se proxecta nel. Anteriormente co\u00f1ec\u00edaselle como \"oc\u00e9ano Oriental\", termo que a\u00ednda se utilizaba a mediados do s\u00e9culo XVIII (v\u00e9xase o mapa), en contraposici\u00f3n ao \"oc\u00e9ano Occidental\" (Atl\u00e1ntico) antes de que se conxecturase o Pac\u00edfico.\nPola contra, os exploradores chineses do oc\u00e9ano \u00cdndico durante o s\u00e9culo XV cham\u00e1bano \"oc\u00e9ano Occidental\". O oc\u00e9ano tam\u00e9n foi co\u00f1ecido como \"oc\u00e9ano Hind\u00fa\" e \"oc\u00e9ano \u00cdndico\" en varios idiomas.\nNa xeograf\u00eda da antiga Grecia, a rexi\u00f3n do oc\u00e9ano \u00cdndico co\u00f1ecida polos gregos cham\u00e1base mar de Eritrea.\nHistoria.\nAs primeiras civilizaci\u00f3ns do mundo desenvolv\u00e9ronse ao redor do oc\u00e9ano \u00cdndico, ao longo dos vales dos r\u00edos Tigris e \u00c9ufrates, Nilo e Indo: en Mesopotamia (comezando con Sumeria), no antigo Exipto e no subcontinente indio (comezando coa civilizaci\u00f3n do val do Indo). Outras civilizaci\u00f3ns tam\u00e9n xurdiron en Persia (a partir do antigo Imperio Elamita), en Armenia (a part\u00edr do antigo Imperio Urartu) e posteriormente no sueste de Asia (a partir do antigo Reino de Funan).\nDurante a primeira dinast\u00eda de Exipto (ca. 3000 a.C.) xa se enviaron expedici\u00f3ns a navegar polo \u00cdndico, viaxando ata Punt, que se cre era parte da actual Somalia. Os barcos que regresaban tra\u00edan ouro e mirra. O primeiro exemplo co\u00f1ecido de comercio entre Mesopotamia e o val do Indo (ca. 2500 a.C.) desenvolveuse ao longo do \u00cdndico. \u00c9 posible que os fenicios de finais do III milenio a. C. entrasen tam\u00e9n na zona, pero non deixaron asentamentos.\nO \u00cdndico \u00e9 un mar bastante tranquilo, e grazas a iso abriuse ao comercio antes que o Atl\u00e1ntico ou o Pac\u00edfico. O cedo co\u00f1ecemento dos monz\u00f3ns tam\u00e9n fixo posible a s\u00faa navegaci\u00f3n: cara ao oeste ao principio da \u00e9poca dos monz\u00f3ns, e logo, tras esperar uns meses, de regreso cara ao leste. Isto permitiu aos pobos de Indonesia cruzar o \u00cdndico para establecerse en Madagascar.\nNo s\u00e9culo II a. C. ou s\u00e9culo I a. C., Eudoxo de C\u00edcico foi o primeiro grego co\u00f1ecido en lograr cruzar o \u00cdndico, navegando ata a India. De Hippalus dise que descubrir\u00eda a ruta directa desde Arabia ata a India ao redor desta \u00e9poca. Durante o s\u00e9culo I e II a.C. desenvolv\u00e9ronse relaci\u00f3ns comerciais intensivas entre o Exipto romano e os reinos Tamil dos Cheras, Cholas e Pandyas do sur da India. Do mesmo xeito que os anteriores pobos indonesios, os mari\u00f1eiros occidentais utilizaron o monz\u00f3n para cruzar o oc\u00e9ano. O desco\u00f1ecido autor do \"Periplo do Mar Eritreo\", que se cre se escribiu entre o s\u00e9culo I e o II, describe esta ruta e os portos e mercador\u00edas ao longo das costas de \u00c1frica e da India ao redor do ano 70 a. C.\nDe 1405 a 1433, o almirante chin\u00e9s Zheng He conduciu grandes frotas da dinast\u00eda Ming en varias viaxes a trav\u00e9s do oc\u00e9ano Occidental (o nome chin\u00e9s do \u00cdndico) e alcanzou os pa\u00edses costeiros da \u00c1frica oriental (v\u00e9xase Zheng He para referencia).\nEn 1497, o navegante portugu\u00e9s Vasco da Gama logrou dobrar o cabo de Boa Esperanza e converteuse no primeiro europeo en navegar \u00e1 India e m\u00e1is tarde ao Afastado Oriente. Os barcos europeos, armados con pesados can\u00f3ns, rapidamente dominaron o comercio. Portugal intentou lograr preeminencia establecendo fortes nos estreitos e portos importantes e dominou o comercio e o descubrimento ao longo das costas de \u00c1frica e Asia ata mediados do s\u00e9culo XVII. M\u00e1is tarde, os portugueses foron desprazados por outras potencias europeas. A Compa\u00f1\u00eda Holandesa das Indias Orientais (1602-1798) buscou o control do comercio con Oriente a trav\u00e9s do \u00cdndico. Francia e Gran Breta\u00f1a estableceron compa\u00f1\u00edas de comercio na zona e Espa\u00f1a estableceu unha importante operaci\u00f3n comercial en Filipinas e o Pac\u00edfico. Cara a 1815, Gran Breta\u00f1a converteuse na principal potencia no \u00cdndico.\nA apertura do canal de Suez en 1869 reviviu o interese europeo no leste, pero ningunha naci\u00f3n tivo \u00e9xito en establecer o dominio do comercio. Desde a segunda guerra mundial o Reino Unido viuse obrigado a retirarse da zona, sendo substitu\u00eddo pola India, a Uni\u00f3n Sovi\u00e9tica e os Estados Unidos. Os dous \u00faltimos trataron de establecer a s\u00faa hexemon\u00eda negociando sitios para as s\u00faas bases navais. Os pa\u00edses en desenvolvemento que bordeaban o oc\u00e9ano, con todo, trataron de que fora unha \u00abzona de paz\u00bb para que se puidesen utilizar libremente as s\u00faas rutas de navegaci\u00f3n. O Reino Unido e os Estados Unidos mante\u00f1en unha base militar no Atol Diego Garc\u00eda no medio do oc\u00e9ano \u00cdndico.\nBreve cronolox\u00eda da exploraci\u00f3n.\nOs feitos m\u00e1is destacados na exploraci\u00f3n e navegaci\u00f3n do \u00cdndico, principalmente para os occidentais, son:\nXeograf\u00eda.\nExtensi\u00f3n e l\u00edmites.\nAs fronteiras do oc\u00e9ano \u00cdndico, tal e como as deline\u00f3 a Organizaci\u00f3n Hidrogr\u00e1fica Internacional (OHI) en 1953, inclu\u00edan o oc\u00e9ano Ant\u00e1rtico pero non os mares marxinais ao longo do bordo norte, pero no ano 2000 a OHI delimitou o oc\u00e9ano Ant\u00e1rtico por separado, o que eliminou as augas ao sur dos 60\u00b0S do oc\u00e9ano \u00cdndico pero inclu\u00edu os mares marxinais do norte. Meridionalmente, o oc\u00e9ano \u00cdndico est\u00e1 delimitado do oc\u00e9ano Atl\u00e1ntico polo meridiano de 20\u00b0 leste, que vai cara ao sur desde o cabo Agullas, e do oc\u00e9ano Pac\u00edfico polo meridiano de 146\u00b049'L, que vai cara ao sur desde o punto m\u00e1is meridional de Tasmania. A extensi\u00f3n m\u00e1is setentrional do oc\u00e9ano \u00cdndico, inclu\u00eddos os mares marxinais, at\u00f3pase aproximadamente nos 30\u00b0 norte, no golfo P\u00e9rsico.\nO oc\u00e9ano \u00cdndico cobre 70\u00a0560\u00a0000 km\u00b2, inclu\u00edndo o mar Vermello e o golfo P\u00e9rsico pero exclu\u00edndo o oc\u00e9ano Ant\u00e1rtico, ou o 19,5% dos oc\u00e9anos do mundo; o seu volume \u00e9 de 264\u00a0000\u00a0000 km\u00b3 ou o 19,8% do volume dos oc\u00e9anos do mundo; ten unha profundidade media de 3741 m e unha profundidade m\u00e1xima de 7906 m.\nTodo o oc\u00e9ano \u00cdndico at\u00f3pase no hemisferio oriental e o seu centro, o meridiano 90\u00b0 leste, pasa pola Dorsal do Meridiano Noventa Leste.\nCostas e plataformas.\nA diferenza do Atl\u00e1ntico e do Pac\u00edfico, o oc\u00e9ano \u00cdndico est\u00e1 rodeado por grandes masas continentais e un arquip\u00e9lago en tres dos seus lados e non se estende de polo a polo. O seu centro \u00e9 o subcontinente indio. A\u00ednda que este subcontinente desempe\u00f1ou un papel importante na s\u00faa historia, o oc\u00e9ano \u00cdndico foi ante todo un escenario cosmopolita, que interrelacionou diversas rexi\u00f3ns mediante innovaci\u00f3ns, comercio e relixi\u00f3n desde os inicios da historia da humanidade.\nAs marxes activas do oc\u00e9ano \u00cdndico te\u00f1en unha anchura media (distancia horizontal desde terra ata a ruptura da plataforma) de 19|+/- 0.61 km cunha anchura m\u00e1xima de 175 km. As marxes pasivas te\u00f1en unha anchura media de 47.6|+/- 0.8 km.\nA anchura media dos noiros (distancia horizontal desde a ruptura da plataforma ata o p\u00e9 do noiro) das plataformas continentais \u00e9 de 50,4-52,4 km para as marxes activas e pasivas respectivamente, cunha anchura m\u00e1xima de 205.3-255.2 km.\nEn correspondencia coa plataforma continental, tam\u00e9n co\u00f1ecida como zona bisagra, a anomal\u00eda de Bouguer oscila entre 0 e 30 mGals que \u00e9 infrecuente para unha rexi\u00f3n continental duns 16 km de espesor de sedimentos. Exp\u00faxose a hip\u00f3tese de que \"a zona bisagra pode representar un vestixio da fronteira entre a cortiza continental e a cortiza protooce\u00e1nica que se formou durante a separaci\u00f3n da India coa Ant\u00e1rtida\".\nAustralia, Indonesia e India son os tres pa\u00edses con costas m\u00e1is extensas na zona econ\u00f3mica exclusiva. A plataforma continental ocupa o 15% do oc\u00e9ano \u00cdndico.\nM\u00e1is de 2.000 mill\u00f3ns de persoas viven en pa\u00edses ribeiregos do \u00cdndico, fronte a os 1.700 mill\u00f3ns no Atl\u00e1ntico ou os 2.700 mill\u00f3ns do Pac\u00edfico (alg\u00fans pa\u00edses limitan con m\u00e1is dun oc\u00e9ano).\nR\u00edos.\nA conca de drenaxe do oc\u00e9ano \u00cdndico ocupa 21\u00a0100\u00a0000 km unha superficie practicamente id\u00e9ntica \u00e1 do oc\u00e9ano Pac\u00edfico e a metade da do Atl\u00e1ntico, \u00e9 dicir, o 30% da s\u00faa superficie oce\u00e1nica (fronte ao 15% do Pac\u00edfico). A conca de drenaxe do oc\u00e9ano \u00cdndico div\u00eddese nunhas 800 concas individuais, a metade que a do Pac\u00edfico, das cales o 50% at\u00f3panse en Asia, o 30% en \u00c1frica e o 20% en Australasia. Os r\u00edos do oc\u00e9ano \u00cdndico son m\u00e1is curtos m\u00e1is ou menos (740 km) que os dos outros grandes oc\u00e9anos. Os r\u00edos m\u00e1is caudalosos son (orde 5) o Zambeze, o Ganxes-Brahmaputra, o Indo, o Xuba e Murray e (orde 4) os r\u00edos Chat el Arab, Wadi Ad Dawasir (un sistema fluvial desecado da pen\u00ednsula ar\u00e1biga) e o Limpopo. Tras a ruptura do Gondwana oriental e a formaci\u00f3n do Himalaia, os r\u00edos Ganxes-Brahmaputra desembocan no maior delta do mundo, co\u00f1ecido como delta de Bengala ou Sundarbans.\nMares marxinais.\nOs mares marxinais, golfos, ba\u00edas e estreitos do oc\u00e9ano \u00cdndico incl\u00faen:\nAo longo da costa oriental de \u00c1frica, a canle de Mozambique separa Madagascar do continente africano, mentres que o Mar de Zanj at\u00f3pase ao norte de Madagascar.\nNa costa norte do mar Ar\u00e1bigo, o golfo de Ad\u00e9n est\u00e1 conectado co mar Vermello polo estreito de Bab el-Mandeb. No golfo de Ad\u00e9n, o golfo de Tadjoura at\u00f3pase en Djibuti e a canle de Guardafui separa as illas de Socotra do Corno de \u00c1frica. O extremo norte do mar Vermello termina no golfo de Aqaba e o golfo de Suez. O oc\u00e9ano \u00cdndico est\u00e1 conectado artificialmente co mar Mediterr\u00e1neo sen esclusas a trav\u00e9s da canle de Suez, ao que se accede polo mar Vermello. O mar Ar\u00e1bigo est\u00e1 conectado co golfo P\u00e9rsico polo golfo de Om\u00e1n e o estreito de Ormuz. No golfo P\u00e9rsico, o golfo de Bahrain separa Qatar da pen\u00ednsula ar\u00e1biga.\nAo longo da costa occidental da India, o golfo de Kutch e o golfo de Khambat at\u00f3panse en Gujarat, no extremo norte, mentres que o mar das Laquedivas separa as Maldivas do extremo sur da India. O golfo de Bengala at\u00f3pase fronte \u00e1 costa oriental da India. O golfo de Mannar e o estreito de Palk separan Sri Lanka da India, mentres que o ponte de Ad\u00e1n separa ambas. O mar de Andaman est\u00e1 situado entre o golfo de Bengala e as illas Andam\u00e1n.\nEn Indonesia, a chamada V\u00eda Mar\u00edtima de Indonesia est\u00e1 formado polos estreitos de Malaca, Sunda e Torres. O golfo de Carpentaria atopase na costa norte australiana, mentres que a Gran Ba\u00eda Australiana constit\u00fae gran parte da s\u00faa costa sur.\nXeolox\u00eda.\nAs placas tect\u00f3nicas africana, india e ant\u00e1rtica converxen no punto triplo de Rodrigues, a s\u00faa conxunci\u00f3n est\u00e1 marcada por ramificaci\u00f3ns da dorsal oce\u00e1nica que forman un Y invertido, coa ra\u00edz que vai cara ao sur desde o l\u00edmite da plataforma continental preto de Bombai, na India. As bac\u00edas leste, oeste e sur subdiv\u00eddense en bac\u00edas m\u00e1is pequenas por cristas submarinas.\nOs principais puntos de estreitamento son Bab el Mandeb, o estreito de Hormuz, o estreito de Lombok, o estreito de Malaca e o estreito de Palk, os principais mares deste oc\u00e9ano son o golfo de Ad\u00e9n, mar de Andaman, mar Ar\u00e1bigo, ba\u00eda de Bengala, gran Ba\u00eda Australiana, mar de Laquedivas, golfo de Mannar, canle de Mozambique, golfo de Om\u00e1n, golfo P\u00e9rsico, mar Vermello e outros corpos de auga tributarios. Est\u00e1 conectado artificialmente co mar Mediterr\u00e1neo pola canle de Suez, accesible v\u00eda o mar Vermello."}
{"id": "1953", "revid": "23204", "url": "https://gl.wikipedia.org/wiki?curid=1953", "title": "Tasmania", "text": "Tasmania \u00e9 unha illa e un estado de Australia, en Ocean\u00eda. Est\u00e1 localizada a 240\u00a0km ao sueste do continente, separada polo estreito de Bass. Tasmania ten unha poboaci\u00f3n de 519.100 habitantes (c\u00e1lculo de xu\u00f1o de 2016) e unha \u00e1rea de 68.332\u00a0km\u00b2.\nA capital e cidade m\u00e1is grande \u00e9 Hobart, que incl\u00fae as cidades de Hobart, Glenorchy, e Clarence. Outras cidades son Launceston no norte, e Devonport e Burnie en noroeste.\nHistoria.\nCrese que a illa estivo unida a Australia ata o final da \u00faltima glaciaci\u00f3n hai uns 10.000 anos, cando unha suba no nivel do mar separou a Tasmania do resto do territorio. Para ent\u00f3n, Tasmania xa estaba habitada polos denominados aborixes tasmanianos, que se asentaron na zona hai cando menos 35.000 anos, quizais hai 43.000 anos. No momento da colonizaci\u00f3n brit\u00e1nica, en 1803, hab\u00eda entre 5.000 e 10.000 aborixes en Tasmania, pero o seu n\u00famero viuse pronto reducido por unha pol\u00edtica sistem\u00e1tica de marxinaci\u00f3n e exterminio e polas enfermidades, ata o punto de desaparecer.\nO primeiro europeo en habitar a illa foi o explorador neerland\u00e9s Abel Tasman, o 24 de novembro de 1642. Tasman bautizouna co nome de \"Anthoonij van Diemenslandt\" en honra do patrocinador da s\u00faa viaxe, o gobernador xeral da Compa\u00f1\u00eda Holandesa das Indias Orientais Antonio van Diemen. M\u00e1is tarde, os brit\u00e1nicos acurtar\u00edan o nome a Terra de Van Diemen (\"Van Diemen's Land\").\nO capit\u00e1n James Cook pasou pola zona en 1777, a\u00ednda que o primeiro asentamento brit\u00e1nico non se estableceu ata 1803. Este foi fundado en Risdon Cove por un pequeno grupo proveniente de Sydney e baixo o mando do tenente John Bowen. Ao ano seguinte, creouse un asentamento alternativo en Sullivan's Cove, na ribeira occidental do r\u00edo Derwent, onde a auga fresca era m\u00e1is abundante. Este \u00faltimo asentamento ser\u00eda co\u00f1ecido como Hobart Town ou Hobarton (a actual Hobart) en honra do ent\u00f3n secretario das colonias brit\u00e1nico Lord Hobart. O asentamento en Risdon foi posteriormente abandonado.\nOs primeiros colonos foron, na s\u00faa meirande parte, presidiarios e os seus gardi\u00e1ns militares. Pronto foron cre\u00e1ndose varias colonias penais pola illa, entre as que destacaron pola s\u00faa dureza e rigor as de Port Arthur e Macquarie Harbour.\nA Terra de Van Diemen foi declarada colonia independente da de Nova Gales do Sur o 3 de decembro de 1825.\nXeograf\u00eda.\nTasmania estivo unida ao continente australiano ata hai 13.000 anos e tras a suba do nivel das augas esta quedou illada, cre\u00e1ndose o estreito de Bass. O seu relevo \u00e9 monta\u00f1oso. O monte Ossa ten unha altitude de 1.617 m e \u00e9 a cima m\u00e1is alta de Tasmania.\nOs r\u00edos son de curso r\u00e1pido e axuntado coas altas precipitaci\u00f3ns presentan as condici\u00f3ns ideais para a instalaci\u00f3n de centrais hidroel\u00e9ctricas.\nA illa pos\u00fae un clima t\u00e9pedo, estable e h\u00famido.\nGoberno.\nA forma do goberno de Tasmania esta prescrita na s\u00faa Constituci\u00f3n, a cal data desde o ano 1856, que con todo foi emendada en varias ocasi\u00f3ns. Desde 1901, Tasmania \u00e9 un estado da Mancomunidade de Australia, de forma que a Constituci\u00f3n Australiana regula a s\u00faa relaci\u00f3n coa Mancomunidade, e establece o nivel de goberno que goza.\nEconom\u00eda.\nOs principais recursos econ\u00f3micos son as explotaci\u00f3ns mineiras (cobre, cinc, esta\u00f1o, ferro), a agricultura, as explotaci\u00f3ns forestais e o turismo.\nAnimais aut\u00f3ctonos.\nA illa de Tasmania foi reduto dalg\u00fans marsupiais extinguidos en Australia ou Nova Guinea.\nO animal m\u00e1is co\u00f1ecido dos animais actualmente existentes da illa \u00e9 o chamado demo de Tasmania \"Sarcophilus harrisii\", actualmente en perigo de extinci\u00f3n.\nA\u00ednda que o m\u00e1is famoso deles segue sendo o tigre de Tasmania ou tilacino \"Thylacinus cynocephalus\", extinto en 1936, tras anos de sobrecaza, e que a\u00ednda hoxe \u00e9 un reclamo tur\u00edstico da illa, aparecendo ata no seu escudo de armas.\nOutro mam\u00edfero caracter\u00edstico \u00e9 o pequeno boodye, que vive nos bosques t\u00e9pedos. \u00c9 un marsupial nocturno, moi t\u00edmido e alim\u00e9ntase de toda clase de cousas, ata carne.\nA introduci\u00f3n recente de raposos (detect\u00e1ronse os primeiros exemplares salvaxes en 2001) sup\u00f3n un perigo para moitas especies nativas de marsupiais, r\u00e9ptiles e aves.\nA presenza de seres humanos provocar\u00eda a extinci\u00f3n da megafauna (por exemplo o canguro xigante) plistoc\u00e9nica de Tasmania hai uns 35.000 anos."}
{"id": "1954", "revid": "98629", "url": "https://gl.wikipedia.org/wiki?curid=1954", "title": "Arquip\u00e9lago", "text": "Un arquip\u00e9lago \u00e9 un conxunto de illas relativamente pr\u00f3ximas unhas das outras. A proximidade d\u00e9bese, xeralmente, a unha orixe xeol\u00f3xica com\u00fan para a totalidade do arquip\u00e9lago, que normalmente se forma ao longo dunha dorsal oce\u00e1nica.\nCaracter\u00edsticas.\nEtimolox\u00eda.\nA palabra v\u00e9n do grego \u0391\u03c1\u0445\u03b9\u03c0\u03ad\u03bb\u03b1\u03b3\u03bf\u03c2 (\"Archipelagos\"), ou \"mar principal\" e designaba orixinalmente o mar Exeo, caracterizado polo seu gran n\u00famero de illas (c\u00edcladas, Esporadas, Salamina, Eubea, Samotracia, Lemnos, Samos, Lesbos, Quios, Rodas etc.). Posteriormente, esta palabra pasou a denominar as Illas exeas en si. Cando Marco Sanudo, xeneral veneciano, tomoulle a maior\u00eda delas ao Imperio Bizantino a comezos do s\u00e9culo XIII, converteuse en \"duque do Arquip\u00e9lago\"."}
{"id": "1955", "revid": "43749", "url": "https://gl.wikipedia.org/wiki?curid=1955", "title": "Illas Anglo-normandas", "text": ""}
{"id": "1959", "revid": "1822", "url": "https://gl.wikipedia.org/wiki?curid=1959", "title": "17 de marzo", "text": "O 17 de marzo \u00e9 o 76\u00ba d\u00eda do ano do calendario gregoriano e o 77\u00ba nos anos bisestos. Quedan 289 d\u00edas para finalizar o ano.\nNotas.\nOs 366 d\u00edas do ano"}
{"id": "1960", "revid": "23204", "url": "https://gl.wikipedia.org/wiki?curid=1960", "title": "1861", "text": "Outros.\nHistoria ano a ano"}
{"id": "1961", "revid": "56817", "url": "https://gl.wikipedia.org/wiki?curid=1961", "title": "185", "text": ""}
{"id": "1962", "revid": "23204", "url": "https://gl.wikipedia.org/wiki?curid=1962", "title": "Oc\u00e9ano Pac\u00edfico", "text": "O oc\u00e9ano Pac\u00edfico \u00e9 o corpo de auga maior e m\u00e1is profundo das divis\u00f3ns do oc\u00e9ano global terrestre. Est\u00e9ndese desde o oc\u00e9ano \u00c1rtico no norte ata o oc\u00e9ano Austral (ou, segundo a definici\u00f3n, ata a Ant\u00e1rtida) no sur e est\u00e1 limitado polos continentes de Asia e Australia no oeste e Am\u00e9rica no leste. Est\u00e9ndese uns 15.500\u00a0 km desde o mar de Bering, o norte do \u00c1rtico, ata as marxes xeadas da Ant\u00e1rtida (o mar de Ross ) no sur, alcanzado a s\u00faa m\u00e1xima amplitude E-O aproximadamente a 5 graos de latitude norte, onde se estende por uns 19.800\u00a0km, desde Indonesia ata a costa de Colombia. O l\u00edmite occidental do oc\u00e9ano sit\u00faase a mi\u00fado no estreito de Malaca. Cunha \u00e1rea de 179,7 mill\u00f3ns de\u00a0km\u00b2 este oc\u00e9ano cobre unha terceira parte da superficie terrestre que corresponde a case a metade da superficie e do volume oce\u00e1nico. O punto de maior profundidade da superficie terrestre, a foxa das Marianas, est\u00e1 situado no Pac\u00edfico.\nTen 707,5\u00a0km de fosas, e o 87,8% da s\u00faa \u00e1rea presenta profundidades superiores a 3.000 m; \u00e9 o oc\u00e9ano con maior profundidade media (-4.282 m) e onde se localizan as maiores fosas submarinas (foxa das Marianas, con -10,912 m).\nDelimitaci\u00f3n.\nNa 3\u00aa edici\u00f3n (1953) de \"L\u00edmites de oc\u00e9anos e mares\" da Organizaci\u00f3n Hidrogr\u00e1fica Internacional, m\u00e1xima autoridade internacional en materia de delimitaci\u00f3n de mares, o Pac\u00edfico \u00e1chase dividido en Pac\u00edfico Norte e Pac\u00edfico Sur e delimitado da forma seguinte:\nEsta definici\u00f3n excl\u00fae todos os mares marxinais que son definidos separadamente pola OHI (como o golfo de Alasca ou o mar do Coral), a\u00ednda que estes adoitan considerarse usualmente parte do oc\u00e9ano Pac\u00edfico.\nNo ano 2000 a OHI redefiniu o Pac\u00edfico, situando ent\u00f3n, o seu l\u00edmite meridional ao paralelo 60 sur, de forma que as augas ao sur da li\u00f1a quedan definidas como oc\u00e9ano Ant\u00e1rtico. Esta nova definici\u00f3n non foi a\u00ednda ratificada (pois unha reserva foi presentada por Australia) a pesar diso est\u00e1 en uso pola OHI e outros. Cando sexa adoptada, a definici\u00f3n do 2000 ser\u00e1 publicada na 4\u00aa edici\u00f3n de \"L\u00edmites dos oc\u00e9anos e os mares\" e restaurar\u00e1 o oc\u00e9ano Ant\u00e1rtico como era orixinalmente definido na segunda edici\u00f3n e posteriormente omitido na terceira edici\u00f3n.\nCaracter\u00edsticas.\nA s\u00faa forma circular est\u00e1 delimitada por marxes continentais activas (que corresponde ao circo de fogo do Pac\u00edfico) baixo as cales se afunde unha codia oce\u00e1nica en r\u00e1pida expansi\u00f3n.\nDescuberto polos europeos no 1513 (Vasco N\u00fa\u00f1ez de Balboa) e transposto pola primeira vez en 1520 (Fern\u00e3o de Magalh\u00e3es), o Pac\u00edfico asistiu a un crecemento da s\u00faa importancia como v\u00eda de ligaz\u00f3n entre algunhas das rexi\u00f3ns de maior dinamismo econ\u00f3mico da actualidade (Extremo Oriente e costa occidental da Am\u00e9rica do Norte).\nFondo oce\u00e1nico.\nO fondo do oc\u00e9ano \u00e1 conca do Pac\u00edfico \u00e9 relativamente uniforme, cunha profundidade media duns 4270 metros. As irregularidades maiores da \u00e1rea son picos submarinos de pendentes moi pronunciadas e cimas planas, co\u00f1ecidas en ingl\u00e9s como \"seamounts\". A parte oeste do chan consiste en arcos monta\u00f1osos que se alzan sobre o mar como grupos de illas, como as Illas Salom\u00f3n e Nova Zelandia, e fosas profundas, como a das Marianas, ou de Filipinas, e a de Tonga. A maior\u00eda das fosas profundas son adxacentes \u00e1s marxes exteriores da ampla plataforma continental occidental.\nAo longo do l\u00edmite leste da cunca Pac\u00edfica est\u00e1 a cordilleira Pac\u00edfica leste, que \u00e9 unha parte da cordilleira oce\u00e1nica central. Cunha anchura duns 3000\u00a0km, ten unha altura duns 3\u00a0km sobre o chan mari\u00f1o adxacente.\nDebido a que unha \u00e1rea relativamente pequena drena ao Pac\u00edfico, e debido ao tama\u00f1o inmenso do oc\u00e9ano, a maior\u00eda dos sedimentos son autix\u00e9nicos ou pel\u00e1xicos na s\u00faa orixe. Os sedimentos autix\u00e9nicos incl\u00faen montmorillonita e filipsita. En cambio os sedimentos pel\u00e1xicos derivados da auga do mar incl\u00faen arxilas vermellas pel\u00e1xicas e restos calcarios de vida mari\u00f1a. Os sedimentos terr\u00edxenos est\u00e1n confinados en marxes estreitas marxinais preto de terra.\nMorfoestrutura do fondo oce\u00e1nico.\nFlanqueado por cadeas monta\u00f1osas recentes, con intensa actividade volc\u00e1nica, o Pac\u00edfico est\u00e1 percorrido por un vasto sistema de dorsais. A dorsal Sueste-Pac\u00edfica constit\u00fae un prolongamento, a trav\u00e9s da dorsal Pac\u00edfico-Ant\u00e1rtica, das dorsais do oc\u00e9ano \u00cdndico (dorsal Ant\u00e1rtico-Autraliana). Na s\u00faa porci\u00f3n setentrional atinxe as latitudes do litoral mexicano, desaparecendo ao penetrar no golfo de California. Tr\u00e1tase dunha dorsal en r\u00e1pida expansi\u00f3n (entre 8,8 e 16,1\u00a0cm por ano), sen fosa axial. As zonas de fracturas que a segmentan son numerosas, con desprazamento pronunciado. Esa dorsal emerxe na latitude da illa de Pascua, un\u00edndose \u00e1 dorsal de Chile, que enlaza coa costa meridional de Am\u00e9rica, e na latitude das illas Gal\u00e1pagos, un\u00edndose \u00e1 dorsal de Illas Cocos ou das Gal\u00e1pagos. Esas dorsais dividen o Pac\u00edfico en tres conxuntos. Os fondos oce\u00e1nicos situados ao leste da dorsal Sueste-Pac\u00edfica pertence a placa litosf\u00e9rica da Ant\u00e1rtida (que corresponde \u00e1 bac\u00eda Pac\u00edfico-Ant\u00e1rtica e \u00e1 planicie abisal de Bellingshausen), \u00e1 placa de Nazca (bac\u00edas Peruana e Chilena, separadas pola dorsal de Nazca) e \u00e1 placa de Cocos (limitada pola dorsal de Cocos).\nTodo o inmenso conxunto de fondos oce\u00e1nicos situados ao oeste da dorsal sueste-pac\u00edfica est\u00e1n sustentados pola placa litosf\u00e9rica Pac\u00edfica, que no oeste de Am\u00e9rica do Norte presenta grandes zonas de fracturas, con relevos monumentais, ali\u00f1ados por millares de quil\u00f3metros ao longo de antigas fallas de transformaci\u00f3n. M\u00e1is ao oeste, o centro do oc\u00e9ano Pac\u00edfico \u00e9 entrecortado por cadeas submarinas e grandes edificios volc\u00e1nicos, ora emerxendo en forma de illas (Hawai, Marquesas, Marshall, Carolinas), frecuentemente coroadas por formaci\u00f3ns coral\u00edneas (atois). As bac\u00edas oceanicas que as rodean (Medio-Pac\u00edfica, Melanesia, Nord\u00e9s, Noroeste) te\u00f1en unha fina cobertura sedimentaria sobre a codia bas\u00e1ltica. A presenza das fosas oce\u00e1nicas perif\u00e9ricas, ao longo dos arcos insulares (Aleutas, Kuriles, o Xap\u00f3n, Marianas, Filipinas, Salom\u00f3n, Tonga, Kermadec) e da costa occidental de Am\u00e9rica (Chile, o Per\u00fa, Am\u00e9rica Central) expl\u00edcase por corresponder a zonas de subduci\u00f3n da costa oce\u00e1nica, en que est\u00e1 mergulla baixo as placas litosf\u00e9ricas Americana, ao leste, e Eurasi\u00e1tica e Indo-Australiana, ao Oeste. Son \u00e1reas de intensa actividade s\u00edsmica e volc\u00e1nica, suxeitas \u00e1 ocorrencia de maremotos.\nCaracter\u00edsticas da auga.\nA conformaci\u00f3n das cuncas do Pac\u00edfico explica a relativa simplicidade das correntes mari\u00f1as que a\u00ed inciden. As temperaturas das augas de superficie no Pac\u00edfico disp\u00f3\u00f1ense en zonas, aumentando dos polos cara aos tr\u00f3picos, estas var\u00edan desde o punto de conxelaci\u00f3n preto dos polos a uns 29\u00ba Celsius preto do ecuador. A circulaci\u00f3n superficial das augas do Pac\u00edfico \u00e9 xeralmente no sentido dos punteiros do reloxo no hemisferio norte e no contrario no sur. As correntes norte-ecuatorial e sur-ecuatorial m\u00f3vense de leste para oeste, determinando a existencia de correntes quentes ao longo das fachadas orientais dos continentes, compensadas por correntes fr\u00edas que descenden para o ecuador ao longo das fachadas occidentais. Nas latitudes medias, as correntes quentes at\u00f3panse coas augas fr\u00edas provenientes das rexi\u00f3ns polares. Tal fen\u00f3meno \u00e9 particularmente claro no hemisferio norte occidental, onde a corrente ecuatorial do norte, circula cara ao oeste na latitude de 15\u00ba N polos ventos alisios, xira cara ao norte preto de Filipinas para converterse na c\u00e1lida corrente de Kuroshio, quente, que se enc\u00f3ntra coa corrente de Oyashio, fr\u00eda, ao longo da costa oriental do Xap\u00f3n formando a corrente do Pac\u00edfico Norte. Virando cara ao leste a uns 45\u00ba N, a corrente do Pac\u00edfico Norte div\u00eddese e algunhas augas m\u00f3vense cara ao norte como a corrente das Aleutianas, mentres que o resto m\u00f3vense cara ao sur para reunirse co corrente ecuatorial do norte. A corrente das Aleutianas div\u00eddese ao aproximarse a Norteam\u00e9rica e forma a base dun xiro en contra dos punteiros do reloxo no mar de Bering. O seu brazo sur conv\u00e9rtese na lenta corrente de California, que fl\u00fae para o sur.\nA corrente ecuatorial do sur, que fl\u00fae cara ao oeste ao longo do ecuador, xira cara \u00e1 o sur, ao leste de Nova Guinea, despois vira ao leste a uns 50 graos de latitude sur, e \u00fanese \u00e1 corrente de circulaci\u00f3n principal cara ao oeste do Pac\u00edfico Sur, que incl\u00fae a corrente circumpolar ant\u00e1rtica que d\u00e1 a volta \u00e1 Terra. Ao aproximarse \u00e1 costa de Chile, a corrente ecuatorial do sur div\u00eddese; unha rama fl\u00fae ao redor do Cabo de Fornos e a outra xira ao norte para formar a corrente de Humboldt.\nA calor das augas da zona intertropical permite a proliferaci\u00f3n dos corais, que forman illas (atois) ou barreiras (arrecifes) nas beiras continentais.As augas m\u00e1is ricas en pesca sit\u00faanse nas latitudes temperadas, onde o revolver das correntes garante unha excelente osixenaci\u00f3n.\nSalinidade das augas.\nDe xeito xeral, a salinidade das augas \u00e9 pouco elevada, pois os valores m\u00e1ximos xamais superaron 365 por mil. A salinidade tam\u00e9n var\u00eda coa latitude. A auga que se atopa preto do ecuador \u00e9 menos salina que a das latitudes medias debido \u00e1 precipitaci\u00f3n ecuatorial abundante ao longo do ano. Cara aos polos, a salinidade, o igual que a temperatura, tam\u00e9n \u00e9 baixa, xa que existe pouca evaporaci\u00f3n de auga do mar nestas \u00e1reas.\nA cunca do Pac\u00edfico.\nO Pac\u00edfico \u00e9 a cunca oce\u00e1nica m\u00e1is antiga de todas as existentes. As s\u00faas rochas sedimentarias son as m\u00e1is antigas te\u00f1en unha idade aproximada de 200 mill\u00f3ns de anos. As principais caracter\u00edsticas da cunca oce\u00e1nica est\u00e1n relacionadas coa tect\u00f3nica de placas e o vulcanismo. A\u00ednda que o fondo oce\u00e1nico na zona central do Pac\u00edfico \u00e9 moi regular, os denominados \"guyots\", unhas elevaci\u00f3ns submarinas coa cima plana e forma de columna, si constit\u00faen irregularidades destacadas. Na parte occidental do oc\u00e9ano Pac\u00edfico, emerxen arcos de illas por encima do nivel do mar, con profundos sistemas de fosas nos seus bordos, as\u00ed como ao longo da costa asi\u00e1tica. A zona oriental do Pac\u00edfico caracter\u00edzase pola presenza da dorsal do Pac\u00edfico oriental, unha parte do sistema de dorsais oce\u00e1nicas que rodea o planeta. Os dep\u00f3sitos sedimentarios do oc\u00e9ano Pac\u00edfico comp\u00f3\u00f1ense maioritariamente de part\u00edculas de orixe local (dep\u00f3sitos organ\u00f3xenos), por exemplo, os esqueletos de pequenos animais mari\u00f1os. S\u00f3 se atopan dep\u00f3sitos minerais de part\u00edculas procedentes os continentes circundantes nas zonas costeiras e nas estreitas plataformas continentais.\nClima.\nTan s\u00f3 os interiores das grandes masas de Australia, Nova Guinea, e Nova Zelandia escapan da influencia clim\u00e1tica do Pac\u00edfico. Na \u00e1rea do Pac\u00edfico, existen cinco zonas ou rexi\u00f3ns clim\u00e1ticas diferenciadas: as latitudes medias, os tr\u00f3picos, a rexi\u00f3n do monz\u00f3n, a dos furac\u00e1ns, e o ecuador (zona de calma). Os ventos contra-alisios te\u00f1en lugar nas latitudes medias, ao norte e ao sur do ecuador, e levan cambios estacionais marcados nas latitudes norte e sur. M\u00e1is cerca do ecuador, onde est\u00e1n a maior\u00eda das illas, os ventos constantes alisios portan temperaturas relativamente constantes ao longo de todo o ano de 21-27 graos Celsius.\nA rexi\u00f3n do monz\u00f3n est\u00e1 lonxe, no Pac\u00edfico oeste, entre o Xap\u00f3n e Australia. As caracter\u00edsticas desta rexi\u00f3n clim\u00e1tica son ventos que sopran desde o interior continental cara ao oc\u00e9ano no inverno e na direcci\u00f3n oposta no ver\u00e1n. En consecuencia, ten lugar unha marcada estaci\u00f3n de nubes e choiva. Os furac\u00e1ns causan a mi\u00fado danos extensos ao oeste e ao suroeste do Pac\u00edfico. A maior frecuencia de furac\u00e1ns d\u00e1se nun tri\u00e1ngulo que vai do sur do Xap\u00f3n ata as Filipinas centrais, na Micronesia oriental.\nXeolox\u00eda.\nA li\u00f1a de Andesita \u00e9 a distinci\u00f3n rexional m\u00e1is significativa do Pac\u00edfico. Separa a parte m\u00e1is profunda, de rochas \u00edgneas b\u00e1sicas, das \u00e1reas continentais parcialmente mergulladas de rochas \u00edgneas \u00e1cidas das marxes. \nA li\u00f1a de andesita segue o l\u00edmite oeste das illas de California e pasa ao sur das illas Aleutianas, ao longo do l\u00edmite leste da pen\u00ednsula de Kamchatka, as illas Kuriles, Xap\u00f3n, as Marianas, as Salom\u00f3n e Nova Zelandia.\nA descontinuidade segue cara ao nordeste ao longo do extremo oeste da cordilleira Albatros ao longo de Suram\u00e9rica cara a M\u00e9xico, volvendo \u00e1s illas de California. Indonesia, as Filipinas, Xap\u00f3n, Nova Guinea, e Nova Zelandia son extensi\u00f3ns cara ao leste dos bloques continentais de Australia e Asia e est\u00e1n f\u00f3ra da li\u00f1a de Andesita. No c\u00edrculo pechado da li\u00f1a de Andesita est\u00e1n a maior\u00eda de fosas profundas, monta\u00f1as volc\u00e1nicas mergulladas, e illas volc\u00e1nicas oce\u00e1nicas que caracterizan a cunca Pac\u00edfica Central. Aqu\u00ed \u00e9 onde as lavas bas\u00e1lticas fl\u00faen lentamente para formar grandes monta\u00f1as volc\u00e1nicas en forma de c\u00fapula, as cimas erosionadas das cales forman arcos de illas, cadeas, e arquip\u00e9lagos. F\u00f3ra da li\u00f1a de Andesita, o vulcanismo \u00e9 do tipo explosivo, e o chamado anel de lume do Pac\u00edfico que \u00e9 a zona m\u00e1is volc\u00e1nica do planeta.\nMasas de terra.\nA masa maior do oc\u00e9ano Pac\u00edfico \u00e9 o pa\u00eds de Australia, situado no continente de Ocean\u00eda. A uns 3200\u00a0km ao sueste at\u00f3pase o gran grupo de illas de Nova Zelandia. Case todas as illas menores do Pac\u00edfico est\u00e1n entre os 30\u00baN e 30\u00baS, estend\u00e9ndose do sueste asi\u00e1tico \u00e1 illa de Pascua; o resto da cunca Pac\u00edfica non ten practicamente illas. O gran tri\u00e1ngulo da Polinesia, que conecta Hawai, a illa de Pascua, e Nova Zelandia, incl\u00fae os arquip\u00e9lagos das illas Cook, illas Marquesas, illas Samoa, illas da Sociedade, Tokelau, Tonga, e Tuamotu. Ao norte do ecuador e ao oeste da li\u00f1a internacional de cambio de data hai numerosas illas pequenas da Micronesia, inclu\u00edndo as illas Carolinas, as illas Marshall e as Marianas.\nHistoria e econom\u00eda.\nMigraci\u00f3ns humanas importantes tever\u00f3n lugar no Pac\u00edfico en tempos prehist\u00f3ricos, notablemente na Polinesia desde Tahit\u00ed ata Hawai e Nova Zelandia.\nO oc\u00e9ano foi por primeira vez divisado por europeos a principios do s\u00e9culo XVI, primeiro por Vasco N\u00fa\u00f1ez de Balboa (1513) quen o chamou mar do Sur porque desde o istmo de Panam\u00e1 o mar atop\u00e1base ao sur. Ao norte estaba o oc\u00e9ano Atl\u00e1ntico ao que tam\u00e9n se lle chamou \"mar do Norte\" (ata principios do s\u00e9culo XIX). O oc\u00e9ano Pac\u00edfico foi sucado por Fernando de Magallanes, descubridor do estreito que leva o seu nome, e que chegou a Filipinas en 1521, e por Juan Sebasti\u00e1n Elcano que completou a primeira circunnavegaci\u00f3n do mundo en 1522. Ese mesmo ano, Gil Gonz\u00e1lez D\u00e1vila realizou a primeira expedici\u00f3n polo mar do Sur desde Terra Firme, alcanzando territorios nicaraguanos e costarriquenses, en procura de ouro.\nDurante o resto do s\u00e9culo XVI e principios do XIX, a influencia espa\u00f1ola foi absoluta. O Pac\u00edfico chegou a denominarse o \"lago espa\u00f1ol\" por tantas expedici\u00f3ns espa\u00f1olas que o cruzaron e exploraron. Gale\u00f3ns espa\u00f1ois sucaron as augas do Pac\u00edfico entre Am\u00e9rica e Filipinas con escala en Guam nas Illas Marianas durante s\u00e9culos e diferentes expedici\u00f3ns chegaron \u00e1s Carolinas e Palau, que tam\u00e9n formaron parte da Capitan\u00eda xeneral de Filipinas. En 1545 a expedici\u00f3n de I\u00f1igo Ortiz de Retez chegou a Nova Guinea e bautizouna con ese nome pola semellanza do aspecto dos seus nativos cos de Guinea en \u00c1frica. Unha vez descubertos novos territorios, os esforzos hispanos de cristianizaci\u00f3n e colonizaci\u00f3n d\u00e9ronse por primeira vez en Guam seguido polas Marianas, Palau e Yap, para intentalo finalmente nas illas Carolinas Orientais.\nA ruta espa\u00f1ola do Gale\u00f3n de Manila operou durante dous s\u00e9culos e medio a trav\u00e9s do Pac\u00edfico, unindo os portos de Acapulco e Manila entre 1565 e 1815. En 1568 o navegante \u00c1lvaro de Menda\u00f1a descubriu as Illas Tuvalu e as Illas Salom\u00f3n, e nunha segunda expedici\u00f3n en 1595 descubriu as illas Marquesas. En 1606, a expedici\u00f3n espa\u00f1ola de Quir\u00f3s descubriu as Illas Pitcairn, as Novas H\u00e9bridas (hoxe Vanuatu) e visitou as Salom\u00f3n. Quir\u00f3s desembarcou na illa principal das Novas H\u00e9bridas bautiz\u00e1ndoa La Austrialia do Esp\u00edrito Santo, crendo que chegara \u00e1 Terra Australis, o continente australiano. Malia atoparse nas Novas H\u00e9bridas, o nome Australia acabou substitu\u00edndo o de Terra Australis, e perdurou ata os nosos d\u00edas. Durante o s\u00e9culo XVII os holandeses, navegando desde Europa polo sur de \u00c1frica tam\u00e9n chegaron ao Pac\u00edfico Sur, comerciando e descubrindo novos territorios. Abel Janszoon Tasman descubriu Tasmania en 1642 e Nova Zelandia. No s\u00e9culo XVIII os rusos exploraron parte de Alasca e as illas Aleutianas. Varias expedici\u00f3ns espa\u00f1olas intentaron reafirmar a soberan\u00eda espa\u00f1ola no extremo norte de Norteam\u00e9rica o final do s\u00e9culo XVIII, tam\u00e9n alcanzando o Canad\u00e1 e Alasca. Entre elas, a expedici\u00f3n de Juan Francisco da Bodega y Quadra estableceu un asentamento espa\u00f1ol en Nutka, na illa de Vancouver (orixinalmente Quadra e Vancouver) e chegou ata a illa de Kodiak en Alasca. Os franceses \u00e1 s\u00faa vez exploraron a Polinesia, e os brit\u00e1nicos nos tres viaxes de James Cook: ao Pac\u00edfico Sur e Australia, Hawai, e o noroeste americano do Pac\u00edfico.\nAs numerosas chegadas de espa\u00f1ois \u00e1s illas da Micronesia non supuxo un cambio dr\u00e1stico na cultura e os seus costumes. O que non significa que os habitantes deses lugares se visen dalg\u00fan xeito, ameazados e impresionados, polos novos inventos que os espa\u00f1ois trouxeron consigo, como eran os enormes barcos, enxe\u00f1os de guerra ou ata as s\u00faas roupas. Ademais diso, a confusi\u00f3n roldaba as s\u00faas cabezas debido a que tal como explicaba o cronista oficial Antonio de Pigafetta, estas civilizaci\u00f3ns cr\u00edan ser as \u00fanicas que habitaban a Terra.\nO imperialismo do s\u00e9culo XIX deu como resultado a ocupaci\u00f3n do Pac\u00edfico polas potencias occidentais. Fix\u00e9ronse contribuci\u00f3ns significativas ao co\u00f1ecemento oceanogr\u00e1fico nas viaxes do \"HMS Beagle\" nos anos 1830, con Charles Darwin a bordo; na do \"H.M.S. Challenger\" durante a d\u00e9cada de 1870; na do \"O.S.S. Tuscarora\" (1873-76); e no alem\u00e1n \"Gazelle\" (1874-76). A\u00ednda que os Estados Unidos tomaron as Filipinas en 1898, o Xap\u00f3n controlaba o Pac\u00edfico oeste en 1914, e ocupou moitas outras illas durante a segunda guerra mundial. No final desta guerra, a frota do Pac\u00edfico americana era o amo virtual do oc\u00e9ano.\nHai dezasete estados independentes no Pac\u00edfico: Australia, Fidxi, o Xap\u00f3n, Kiribati, Illas Marshall, Estados Federados de Micronesia, Nauru, Nova Zelandia, Palau, Pap\u00faa Nova Guinea, Filipinas, Samoa, Illas Salom\u00f3n, Rep\u00fablica da China (Taiw\u00e1n), Tonga, Tuvalu, e Vanuatu. Once destas naci\u00f3ns lograron a s\u00faa total independencia a partir dos anos 1960. As Illas Marianas do Norte autogob\u00e9rnanse, sendo a pol\u00edtica exterior xestionada polos Estados Unidos; as Illas Cook e Niue te\u00f1en en relaci\u00f3ns similares con Nova Zelandia. Tam\u00e9n no Pac\u00edfico est\u00e1 o estado americano de Hawai e diversos territorios e posesi\u00f3ns de Australia, Chile, Colombia, Costa Rica, Ecuador, Francia, o Xap\u00f3n, M\u00e9xico, Nova Zelandia, do Reino Unido e dos Estados Unidos.\nA explotaci\u00f3n da riqueza mineral do Pac\u00edfico est\u00e1 temperada polas grandes profundidades oce\u00e1nicas. En augas pouco profundas lonxe das costas de Australia e Nova Zelandia, extr\u00e1ese petr\u00f3leo e gas natural e cult\u00edvanse perlas nas costas de Australia, o Xap\u00f3n, Pap\u00faa Nova Guinea, Nicaragua, Panam\u00e1 e en Filipinas, a\u00ednda que cada vez menos. A maior riqueza do Pac\u00edfico \u00e9 a pesca. As augas costeiras dos continentes e as illas m\u00e1is temperadas cr\u00edan bacallau, salm\u00f3n, sardi\u00f1a, peixe espada, e at\u00fan.\nEn 1986, as naci\u00f3ns membro do F\u00f3rum Pac\u00edfico Sur declararon a \u00e1rea como zona libre nuclear nun esforzo de parar as probas nucleares e previr a vertedura de residuos nucleares."}
{"id": "1965", "revid": "23204", "url": "https://gl.wikipedia.org/wiki?curid=1965", "title": "18 de marzo", "text": "O 18 de marzo \u00e9 o 77\u00ba d\u00eda do ano do calendario gregoriano e o 78\u00ba nos anos bisestos. Quedan 288 d\u00edas para finalizar o ano.\nFestas e celebraci\u00f3ns.\nAruba - D\u00eda da Bandeira\nOutros.\nOs 366 d\u00edas do ano"}
{"id": "1966", "revid": "5611690", "url": "https://gl.wikipedia.org/wiki?curid=1966", "title": "19 de marzo", "text": "O 19 de marzo \u00e9 o 78\u00ba d\u00eda do ano do calendario gregoriano e o 79\u00ba nos anos bisestos. Quedan 287 d\u00edas para finalizar o ano.\nOutros.\nOs 366 d\u00edas do ano"}
{"id": "1967", "revid": "1822", "url": "https://gl.wikipedia.org/wiki?curid=1967", "title": "Marzo", "text": "Marzo \u00e9 o terceiro mes do ano no calendario gregoriano, con 31 d\u00edas, inicialmente dedicado ao deus grego Marte.\nO mes de marzo empeza no mesmo d\u00eda da semana que febreiro, ag\u00e1s cando \u00e9 ano bisesto. Tam\u00e9n comeza no mesmo d\u00eda da semana que novembro cada ano.\nAcontecementos en marzo.\nO venres anterior \u00f3 equinocio de primavera cel\u00e9brase, desde 2008, o \"D\u00eda Mundial do Sono\" ."}
{"id": "1968", "revid": "181", "url": "https://gl.wikipedia.org/wiki?curid=1968", "title": "Calendario Gregoriano", "text": ""}
{"id": "1969", "revid": "23204", "url": "https://gl.wikipedia.org/wiki?curid=1969", "title": "Febreiro", "text": "Febreiro \u00e9 o segundo mes do ano no calendario gregoriano, con 28 d\u00edas os anos normais e 29 os anos bisestos. Tres veces ao longo da historia, e s\u00f3 en determinados pa\u00edses, houbo un 30 de febreiro."}
{"id": "1970", "revid": "1822", "url": "https://gl.wikipedia.org/wiki?curid=1970", "title": "Xaneiro", "text": "Xaneiro \u00e9 o primeiro mes do ano no calendario gregoriano e ten 31 d\u00edas.\nA s\u00faa orixe est\u00e1 no nome latino para o und\u00e9cimo mes do ano (primeiro a partir da reforma de Xulio C\u00e9sar) \"Ianuarius\", que vi\u00f1a sendo o mes dedicado \u00f3 deus Xano.\nAcontecementos en xaneiro.\nO \u00faltimo domingo de xaneiro cel\u00e9brase o \"D\u00eda Mundial contra a Lepra\" .\nXaneiro na cultura popular.\nAs sortes son os primeiros doce d\u00edas do mes de xaneiro e prognostican o que vai acontecer durante cada mes do ano. As\u00ed, o tempo que fai o d\u00eda 1 ser\u00e1 o tempo que far\u00e1 en xaneiro, o do d\u00eda 2 corresponder\u00e1 a febreiro etc.\nA l\u00faa de xaneiro, chamada \"l\u00faa morta\", \u00e9 a mellor para matar o porco. A l\u00faa crecente seguinte ser\u00e1 a adecuada para salgalo se se quere que medre a carne na artesa. Nunca debe matarse con l\u00faa chea porque o touci\u00f1o se aluar\u00eda."}
{"id": "1971", "revid": "55340", "url": "https://gl.wikipedia.org/wiki?curid=1971", "title": "Luns", "text": "O luns ou segunda feira \u00e9 o primeiro d\u00eda da semana.\nEtimolox\u00eda.\nO termo \"luns\" v\u00e9n do lat\u00edn \"dies Lunae\" \u2018d\u00eda consagrado \u00e1 L\u00faa\u2019, que pasou no lat\u00edn vulgar a\u00a0\"dies Lunis\". O termo \"segunda feira\" procede do lat\u00edn \"secunda feria\" (ou \"feria secunda\")."}
{"id": "1972", "revid": "23204", "url": "https://gl.wikipedia.org/wiki?curid=1972", "title": "Alfa (letra)", "text": "Nome da primeira letra do alfabeto grego (\u1f04\u03bb\u03c6\u03b1); equivale ao /a/. Min\u00fascula \u03b1, mai\u00fascula \u0391. Adoita transcribirse como \"a\". O seu nome prov\u00e9n do da primeira letra do alfabeto fenicio \"\u2019alef\". Como signo num\u00e9rico representaba o un. En mai\u00fascula serve tam\u00e9n para designar o primeiro canto da Il\u00edada de Homero e en min\u00fascula o primeiro da Odisea.\nA letra \u03b1 \u00e9 usada como s\u00edmbolo para:"}
{"id": "1973", "revid": "98629", "url": "https://gl.wikipedia.org/wiki?curid=1973", "title": "Domingo", "text": "O domingo \u00e9 o s\u00e9timo d\u00eda da semana. O nome \"domingo\" v\u00e9n do lat\u00edn \"Dominicus (dies)\" ou d\u00eda do Se\u00f1or, por causa da celebraci\u00f3n cristi\u00e1 da Resurrecci\u00f3n de Xes\u00fas.\nCando o Instituto da Lingua Galega elaborou o Atlas Ling\u00fc\u00edstico Galego, tam\u00e9n foi rexistrada localmente a forma arcaica primeira feira, soamente observada polo estudo nos lugares de Sistallo (en Cospeito) e Vilach\u00e1n (en Tomi\u00f1o) . O termo \"primeira feira\" procede do lat\u00edn \"prima feria\" (ou \"feria prima\")."}
{"id": "1974", "revid": "85894", "url": "https://gl.wikipedia.org/wiki?curid=1974", "title": "Mes", "text": "Un mes \u00e9 unha unidade de tempo en que se dividen os anos e que se comp\u00f3n dunha cantidade variable de d\u00edas, entre 28 e 31.\nRelaci\u00f3n coas fases lunares.\nA duraci\u00f3n dun mes \u00e9 aproximadamente a mesma que o per\u00edodo de movemento da L\u00faa, en termos de fases lunares, que duran aproximadamente 29,53 d\u00edas.\nOs investigadores consideran, a partir do achado en escavaci\u00f3ns de paus marcados, que xa no Paleol\u00edtico as culturas humanas contaban os d\u00edas en relaci\u00f3n \u00e1s fases da l\u00faa, utilizando os paus coma calendarios lunares.\nCantidade de d\u00edas.\nNo calendario gregoriano e mais no calendario xuliano, os meses te\u00f1en unha cantidade de d\u00edas que var\u00eda entre 28 e 31:\nTruco.\nAlgunhas persoas te\u00f1en dificultade en dicir rapidamente a cantidade de d\u00edas que ten cada mes; existe un dito popular que pode axudar:\nTrinta d\u00edas ten novembro, \ncon abril, xu\u00f1o e setembro, \ncon 28 hai s\u00f3 un, \ne o resto trinta e un.\nOutro truco doado \u00e9 pechar a man e relacionar os meses a cos \u00f3sos do pu\u00f1o que sobresaen a modo dunha cordilleira. Comezando por xaneiro, os meses que caen no alto te\u00f1en 31, e os que caen no baixo te\u00f1en 30, coa excepci\u00f3n do mes de febreiro que ten 28 ou 29 d\u00edas.\nDenominaci\u00f3ns populares.\nEn Galicia, alg\u00fans meses reciben unha ou varias denominaci\u00f3ns populares relacionadas coas faenas agr\u00edcolas que se realizaban nesas datas ou con algunha festividade de especial relevancia que se celebrase nese mes."}
{"id": "1975", "revid": "98629", "url": "https://gl.wikipedia.org/wiki?curid=1975", "title": "Decembro", "text": "Decembro (tam\u00e9n chamado Nadal) \u00e9 o duod\u00e9cimo e derradeiro mes do ano no calendario gregoriano e ten 31 d\u00edas. O seu nome \u00e9 derivado do lat\u00edn, por ser o d\u00e9cimo mes do calendario romano."}
{"id": "1977", "revid": "98629", "url": "https://gl.wikipedia.org/wiki?curid=1977", "title": "Ano bisesto", "text": "O ano bisesto \u00e9 aquel que pos\u00fae un d\u00eda a m\u00e1is c\u00f3s anos com\u00fans. O obxectivo \u00e9 manter o calendario utilizado en sincron\u00eda cos eventos estacionais relacionados coas estaci\u00f3ns do ano. No caso do calendario gregoriano, as\u00edgnaselle 1 d\u00eda extra cada 4 anos no mes de febreiro, que pasa a ter 29 d\u00edas (e o ano 366 d\u00edas) en vez de 28 como nos anos com\u00fans de 365 d\u00edas, co fin de equilibrar a duraci\u00f3n do ano solar co calendario.\nCausa dos anos bisestos.\nPer\u00edodo de translaci\u00f3n terrestre.\nA raz\u00f3n de que existan anos bisestos \u00e9 que a Terra non tarda exactamente 365 d\u00edas en dar a volta arredor do Sol, sen\u00f3n que tarda aproximadamente 365,25 d\u00edas solares (1 ano tr\u00f3pico) (*). Pero como o ano com\u00fan ten 365 d\u00edas solares exactos, ese sobrante anual dunhas 6 horas representa case 1 d\u00eda cada 4 anos, que se lle engade ao mes de febreiro por motivos hist\u00f3ricos.\n(*) \"a duraci\u00f3n do ano tr\u00f3pico \u00e9 lixeiramente menor (365,242190) e var\u00eda de ano en ano\".\nRaz\u00f3ns para corrixir o desfasamento.\nSe non houbese anos bisestos, as estaci\u00f3ns do ano anticipar\u00edanse gradualmente co pasar dos anos, debido \u00e1 falta de sincron\u00eda entre o ano tr\u00f3pico e o ano estacional, ocasionando confusi\u00f3ns en sectores como a agricultura. De feito iso aconteceu e foi a raz\u00f3n do paso do calendario xuliano ao calendario gregoriano.\nComo saber se un ano \u00e9 bisesto.\nNo calendario gregoriano, o ano bisesto \u00e9 aquel que \u00e9 m\u00faltiplo de 4, excepto os m\u00faltiplos de 100 (que non son bisestos) que non sexan m\u00faltiplos de 400.\nHistoria.\nCalendario xuliano.\nO calendario xuliano, implantado en 45 a. C. por Xulio C\u00e9sar, ti\u00f1a unha regra similar, a\u00ednda que m\u00e1is simple que a actual, para definir os anos bisestos. Ser\u00edan bisestos, sen excepci\u00f3n, todos os anos m\u00faltiplos de 4. A regra foi respectada ata o ano 1582, ano da implantaci\u00f3n do calendario gregoriano. Entre 45 a. C. e 12 d. C. os anos bisestos existiron mais segu\u00edan outro mecanismo. Dese xeito, a duraci\u00f3n media dun ano segundo o calendario xuliano (Tx) en d\u00edas solares \u00e9:\nComo a duraci\u00f3n media do ano no calendario xuliano (Tx) \u00e9 maior que a duraci\u00f3n do ano tr\u00f3pico, para que se mante\u00f1a o axuste entre o ano estacional e o ano tr\u00f3pico, esa diferenza de 0,00781 d\u00eda trae a necesidade de retirarmos 1 d\u00eda do calendario anual a cada 128 anos. Polo tanto esa f\u00f3rmula de correcci\u00f3n do ano bisesto acaba causando, a longo prazo, atrasos nas estaci\u00f3ns do ano, ao contrario do que ocorrer\u00eda se nada fose feito.\nA pesar da existencia dese problema nada se fixo para corrixilo ata o 1582.\nCalendario gregoriano.\nEn 1582 o Papa Gregorio XIII implantou o calendario gregoriano. O obxectivo foi corrixir o atraso acumulado. Definiuse que o axuste deber\u00eda ser feito de forma que o equinoccio de marzo ca\u00edse no d\u00eda 21 daquel mes, o que estaba en conformidade co Primeiro Concilio de Nicea (ano 325). A verdade \u00e9 que esa definici\u00f3n do equinoccio de marzo foi tam\u00e9n en consonancia coa vontade da Igrexa cat\u00f3lica de definir a conmemoraci\u00f3n da Pascua cristi\u00e1 en data diferente da Pascua xudaica (\"Pesach\").\nEntre 325 e 1582 pasaron 1257 anos, co cal acumul\u00e1ronse, despois de 1257 anos, aproximadamente 10 d\u00edas (9,82 d\u00edas) de desfasamento. Polo tanto, en 1582, na transici\u00f3n entre os calendarios xuliano e o gregoriano, o d\u00eda 4 de outubro foi seguido polo d\u00eda 15 de outubro. Eses 10 d\u00edas elimin\u00e1ronse do calendario daquel ano.\nEstableceuse para o calendario gregoriano que ser\u00edan bisestos todos os anos m\u00faltiplos de 4, excepto se fose m\u00faltiplo de 100. Os m\u00faltiplos de 400 tam\u00e9n son bisestos. Na pr\u00e1ctica iso significa que hai 97 anos bisestos a cada 400 anos. Polo tanto a duraci\u00f3n media dun ano de acordo co calendario gregoriano (Tg) \u00e9:\nEnt\u00f3n a diferenza entre 1 ano tr\u00f3pico e un ano gregoriano (Tg) \u00e9:\nOu sexa, a\u00ednda hai un erro mais \u00e9 moito menor que o proporcionado polas regras do calendario xuliano. Nesa nova regra adoptada polo calendario gregoriano o erro de 1 d\u00eda de atraso ocorre s\u00f3 despois de m\u00e1is de 3000 anos.\nA orixe do nome \"bisesto\".\nA orixe do nome bisesto ten relaci\u00f3n co antigo calendario romano. Os romanos adoptaban nomes para os d\u00edas. O primeiro d\u00eda de cada mes cham\u00e1base \"Calendae\". Os \u00faltimos d\u00edas dun mes eran nomeados en relaci\u00f3n a canto tempo faltaba para o primeiro d\u00eda do mes seguinte. As\u00ed, o 7.\u00b0 d\u00eda antes do \"Calendae\" de marzo, o 6.\u00b0 d\u00eda antes do \"Calendae\" de marzo, o 5.\u00b0 d\u00eda antes do \"Calendae\" de marzo e as\u00ed en diante. Na verdade non exist\u00eda un 2.\u00b0 d\u00eda antes do \"Calendae\". Iso ocorr\u00eda de acordo co sistema de conta usado polos romanos o propio \"Calendae\" era o primeiro d\u00eda. Ent\u00f3n o d\u00eda antes do \"Calendae\" e o 2.\u00b0 d\u00eda antes do \"Calendae\" significaban a mesma cousa. Na pr\u00e1ctica, facendo un paralelo entre o sistema usado polos romanos e o actual, o final do mes de febreiro presentar\u00edase da seguinte forma:\nO calendario romano ti\u00f1a unha peculiaridade: case sempre era necesario inclu\u00edr un mes extra ou per\u00edodos variables de inverno para rematar o ano cun n\u00famero de d\u00edas arredor de 365. Na \u00e9poca da adopci\u00f3n do calendario xuliano, o romano ti\u00f1a 355 d\u00edas por ano, sen contar os extras. Cada 2 anos era necesario inclu\u00edr un mes chamado Intercalaris de 22 ou 23 d\u00edas para minimizar os problemas de sincron\u00eda deste sistema coas estaci\u00f3ns do ano. Retrocedendo alg\u00fans s\u00e9culos na historia, na \u00e9poca da introduci\u00f3n do calendario romano, ese mes extra estaba entre o 7\u00b0 e o 6\u00b0 d\u00eda antes do \"Calendae\" de marzo pois nesta primeira versi\u00f3n, marzo era o primeiro mes do ano e os meses de xaneiro e febreiro non exist\u00edan. Nada m\u00e1is natural que colocar o \"Intercalaris\" antes do inicio do ano (equivalente a despois da fin do ano). Mesmo despois da primeira reforma do calendario romano que inclu\u00edu os meses de xaneiro e febreiro, o mes extra continuou antes do mes de marzo, dentro de febreiro. Xulio C\u00e9sar, ao crear o seu calendario, mantivo o patr\u00f3n para o d\u00eda extra do ano bisesto, dobrando o ent\u00f3n chamado 6\u00b0 d\u00eda antes do \"Calendae\" de marzo. Facendo novamente un paralelo entre o calendario romano e o sistema actual, inclu\u00edndo o d\u00eda extra do ano bisesto, temos:\nO sexto d\u00eda antes do \"Calendae\" dupr\u00edcase. Por iso o nome \u00e9 \"bisesto\". E iso tam\u00e9n explica o motivo de que o d\u00eda extra do mes de febreiro sexa o 24.\u00b0 e non o 29.\u00b0. Mais tr\u00e1tase de curiosidade hist\u00f3rica pois nin mesmo a igrexa cat\u00f3lica segue esta convenci\u00f3n actualmente. De feito, o d\u00eda adicional \u00e9 o 29.\u00b0."}
{"id": "1978", "revid": "15490", "url": "https://gl.wikipedia.org/wiki?curid=1978", "title": "1582", "text": "Outros.\nHistoria ano a ano"}
{"id": "1979", "revid": "5312", "url": "https://gl.wikipedia.org/wiki?curid=1979", "title": "1950", "text": "1950 (MCML) foi un ano com\u00fan comezado en domingo segundo o calendario gregoriano.\nV\u00e9xase tam\u00e9n.\nOutros artigos.\nHistoria ano a ano"}
{"id": "1980", "revid": "98629", "url": "https://gl.wikipedia.org/wiki?curid=1980", "title": "1227", "text": "Outros.\nHistoria ano a ano"}
{"id": "1981", "revid": "1822", "url": "https://gl.wikipedia.org/wiki?curid=1981", "title": "20 de marzo", "text": "O 20 de marzo \u00e9 o 79\u00ba d\u00eda do ano do calendario gregoriano e o 80\u00ba nos anos bisestos. Quedan 286 d\u00edas para finalizar o ano.\nNotas.\nOs 366 d\u00edas do ano"}
{"id": "1982", "revid": "23204", "url": "https://gl.wikipedia.org/wiki?curid=1982", "title": "Par\u00eds", "text": "Par\u00eds (en franc\u00e9s \"Paris\" ) \u00e9 a capital de Francia, \"Chef-lieu\" da Illa de Francia e a \u00fanica comuna-departamento do pa\u00eds. At\u00f3pase nun meandro do r\u00edo Sena no centro da Conca parisiense, entre a confluencia do r\u00edo Marne e o Sena augas arriba, e o Oise e o Sena augas abaixo.\nA cidade de Par\u00eds dentro dos seus l\u00edmites administrativos ten unha poboaci\u00f3n estimada de 2\u00a0190\u00a0327 habitantes (2016). Con todo, durante o s\u00e9culo XX, a \u00e1rea metropolitana de Par\u00eds espallouse al\u00e9n dos l\u00edmites da comuna. A s\u00faa \u00e1rea urbana, a segunda m\u00e1is grande de Europa, ten unha poboaci\u00f3n de 11\u00a0174\u00a0740 habitantes (1999).\nA rexi\u00f3n de Par\u00eds (Illa de Francia) \u00e9, xunto con Londres, o centro econ\u00f3mico m\u00e1is importante de Europa. Con 500,8 mil mill\u00f3ns de euros (630 mil mill\u00f3ns de d\u00f3lares), produciu unha cuarta parte do Produto Interior Bruto (PIB) de Francia no 2006. La D\u00e9fense \u00e9 o primeiro barrio de negocios de Europa, alberga a sede social de case a metade das \"grandes empresas francesas\", as\u00ed como a sede de vinte das 100 m\u00e1is grandes do mundo. Par\u00eds tam\u00e9n acolle ou acolleu moitas organizaci\u00f3ns internacionais, como a Unesco, a OCDE, a Corte Penal Internacional e o Club de Par\u00eds.\nA cidade \u00e9 o destino tur\u00edstico m\u00e1is popular do mundo, con m\u00e1is de 26 mill\u00f3ns de visitantes estranxeiros por ano. Adoita considerarse como a cidade m\u00e1is fermosa, elegante e espectacular do mundo por contar con moitos dos monumentos m\u00e1is famosos e admirados do orbe: a Torre Eiffel, a Catedral de Notre-Dame, os Campos Elisios, o Arco do Triunfo, a Bas\u00edlica do Sacr\u00e9 C\u0153ur, d'Os Inv\u00e1lidos, o Pante\u00f3n, o Arco de La D\u00e9fense, a \u00d3pera Garnier ou o barrio de Montparnasse, entre outros. Tam\u00e9n alberga instituci\u00f3ns de reco\u00f1ecemento mundial: o Louvre, o Museo de Orsay e o Museo Nacional de Historia Natural de Francia.\nEtimolox\u00eda.\nO seu nome prov\u00e9n do pobo galo dos parisios (en lat\u00edn, \"Parisii\"). A palabra \u00abPar\u00eds\u00bb deriva do lat\u00edn Civitas Parisiorium (\u2018a cidade dos parisi\u2019), designaci\u00f3n que predominou sobre Lutecia (cuxo nome completo era Lutetia Parisii). Non se co\u00f1ece con certeza a orixe do nome dos \"parisii\".\nPar\u00eds ten moitos sobrenomes, o m\u00e1is famoso dos cales \u00e9 o de \u00abCidade da Luz\u00bb (a \"Ville lumi\u00e8re\"), nome que remite \u00e1 s\u00faa fama como centro das artes e a educaci\u00f3n, pero tam\u00e9n, e talvez polo mesmo, \u00e1 s\u00faa adopci\u00f3n temper\u00e1 da iluminaci\u00f3n urbana.\nO xentilicio dos habitantes de Par\u00eds \u00e9 \u00abparisiense\u00bb (en franc\u00e9s \"parisien\", pronunciado \"pa\u0281izj\u025b\u0303\"). \u00c1s veces, os franceses que viven f\u00f3ra de Par\u00eds ref\u00edrense aos seus habitantes como \"parigots\" (pronunciado \"pa\u0281igo\"), pero o termo, antano despectivo, foi adoptado polos parisienses e perdeu esa connotaci\u00f3n.\nJacques-Antoine Dulaure deu unha explicaci\u00f3n posible \u00e1 orixe do nome dos \"parisii\", asoci\u00e1ndoo \u00e1 deusa exipcia Isis, por causa do descubrimento dunha estatua da deusa encontrada na abad\u00eda de Saint-Germain-des-Pr\u00e9s. Esta estatua, co\u00f1ecida como o \u00eddolo de Saint-Germain-des-Pr\u00e9s, era delgada, alta, erguida, negra, case espida, vestida con roupa adornada en pregues ao redor das s\u00faas extremidades e encontr\u00e1base situada na parede do lado norte, onde estaba o crucifixo da igrexa.\nHistoria.\nOs \"Parisii\", pobo galo do que prov\u00e9n o nome de Par\u00eds, habitaron a localizaci\u00f3n encravada na '\u00cele de la Cit\u00e9' ou illa da cidade, na que na actualidade se atopa a catedral de N\u00f4tre Dame. Crese que os Parisii fundaron a cidade entre 250 a.C. e 200 a.C., a\u00ednda que se desco\u00f1ece o lugar exacto da localizaci\u00f3n da cidade gala.\nEn 52 a.C. cando os romanos tomaron a cidade, rebautiz\u00e1rona cham\u00e1ndolle \"Lutetia\", reconstru\u00edndoa durante o s\u00e9culo I na beira esquerda do r\u00edo Sena.\nSegundo a tradici\u00f3n medieval, San Dionisio foi o primeiro bispo da cidade a mediados do S\u00e9culo III. Outra lenda conta que Xenoveva, patroa de Par\u00eds, axudou no 451 \u00e1 defensa da cidade contra os hunos.\nPar\u00eds tomou o seu nome actual no s\u00e9culo IV e Clodoveo I, rei dos francos converteuna en capital 508, ap\u00f3s a vitoria sobre os romanos.\nCando os Capetos conseguiron o trono de Francia en 987, Par\u00eds converteuse nunha das d\u00faas grandes cidades do seu dominio persoal. Con Filipe Augusto (1190-1220) Par\u00eds converteuse definitivamente na capital do reino, constru\u00edndose daquela unha nova muralla que protexese un sector m\u00e1is amplo da cidade. No s\u00e9culo XIV, Carlos V (1371-1380) constru\u00edu unha muralla meirande a anteriormente citada.\nEntre final do s\u00e9culo XVI e comezos do XVII, Henrique IV, constru\u00edu os primeiros conxuntos arquitect\u00f3nicos modernos, como a Place des Vosges. O seu sucesor, Lu\u00eds XIII, estendeu a muralla de Carlos V sobre a beira dereita. Lu\u00eds XIV destru\u00edu esa muralla e ordenou constru\u00edr no canto dela os primeiros grandes bulevares.\nNo final do s\u00e9culo XVIII, na fortaleza da Bastilla, atopada na parte oriental da cidade, iniciouse oficialmente o movemento que co\u00f1ecido como a Revoluci\u00f3n Francesa.\nAp\u00f3s a s\u00faa autoproclamaci\u00f3n como Emperador, Napole\u00f3n Bonaparte decidiuse por Par\u00eds para a capital do seu Imperio, logo de considerar Li\u00f3n para tal privilexio.\nBaixo o reinado de Lu\u00eds Filipe, a cidade acelerou o seu ritmo de crecemento.\nCon Napole\u00f3n III a cidade sufriu a s\u00faa transformaci\u00f3n urbana m\u00e1is significativa. O emperador comisionou ao Bar\u00f3n Haussmann para que executase os cambios necesarios para converter Par\u00eds na cidade m\u00e1is moderna do mundo naquela \u00e9poca. Derrub\u00e1ndose unha gran parte da cidade antiga e medieval, dando paso aos grandes bulevares e edificios modernos, sendo o m\u00e1is destacado a \u00d3pera Garnier. Tam\u00e9n se constru\u00edron canalizaci\u00f3ns de augas e outros avances importantes nas obras p\u00fablicas. Este per\u00edodo chegou \u00e1 s\u00faa fin trala ca\u00edda do emperador como consecuencia da derrota sufrida polo seu ex\u00e9rcito na guerra franco-prusiana.\nDurante a segunda metade do s\u00e9culo XIX, Par\u00eds albergou varias exposici\u00f3ns que reun\u00edan a expositores de todo o mundo. A m\u00e1is destacada tivo lugar en 1889 con motivo da conmemoraci\u00f3n do primeiro centenario da revoluci\u00f3n. Para este evento foi constru\u00edda a Torre Eiffel, que, a\u00ednda que deb\u00eda ser desmontada unha vez rematada a exposici\u00f3n, contin\u00faa actualmente na s\u00faa localizaci\u00f3n orixinal (48\u00ba51'29.04\"N 2\u00ba17'40.10\"L).\nCoa chegada do s\u00e9culo XX a cidade comezou a construci\u00f3n do seu metro.\nEn 1940 a cidade foi tomada polo Wehrmacht (ex\u00e9rcito alem\u00e1n) de Adolf Hitler no marco da segunda guerra mundial. Durante a guerra, Par\u00eds estivo administrada polas forzas de ocupaci\u00f3n, as cales a abandonaron despois de catro anos, sen causarlle danos de consideraci\u00f3n, comparado cos danos sufridos por outras cidades europeas durante a guerra.\nBaixo a administraci\u00f3n do segundo presidente Fran\u00e7ois Mitterrand, na d\u00e9cada dos 80 e comezos dos 90, a cidade recibiu un renovado impulso no seu urbanismo e infraestruturas. Renov\u00e1ndose sectores deprimidos da cidade, en particular barrios da beira esquerda e a Villette; levant\u00e1ndose novos edificios emblem\u00e1ticos, como a biblioteca, o Arco da Defensa e o Museo de Orsay; renov\u00e1ndose tam\u00e9n dun xeito radical o Museo do Louvre.\nXeograf\u00eda.\nPar\u00eds est\u00e1 situado na parte central do norte de Francia, nun arco do r\u00edo Sena no que hai d\u00faas illas, a \u00cele Saint-Louis e a m\u00e1is grande \u00cele de la Cit\u00e9, e no que est\u00e1 a parte m\u00e1is antiga da cidade. A desembocadura do Sena no Canal da Mancha est\u00e1 a 375\u00a0km de Par\u00eds. A cidade esp\u00e1llase amplamente por ambas beiras do r\u00edo. En xeral, a cidade \u00e9 relativamente ch\u00e1; o punto m\u00e1is baixo est\u00e1 a 35 metros sobre o nivel do mar (msnm) e o m\u00e1is alto, que \u00e9 Montmartre, \u00e1chase a 135 msnm.\nExclu\u00edndo os parques perif\u00e9ricos do Bosque de Boulogne e o de Vincennes, Par\u00eds forma un \u00f3valo de aproximadamente 87\u00a0km2 de superficie, rodeado por un anel de 35\u00a0km que forma a estrada perif\u00e9rica de Par\u00eds. A \u00faltima grande anexi\u00f3n de Par\u00eds en 1860 de territorios perif\u00e9ricos non s\u00f3 lle deu a s\u00faa forma moderna sen\u00f3n que tam\u00e9n creou os 20 distritos (municipios) nomeados no sentido horario. A superficie da cidade de 78\u00a0km2 en 1860 foi expand\u00edndose marxinalmente ata chegar a ter 86,9\u00a0km2 na d\u00e9cada de 1920. En 1929, os bosques de Boulogne e de Vincennes foron oficialmente anexados \u00e1 cidade, co cal a superficie aumentou ata os arredor de 105\u00a0km2. A superficie da \u00e1rea metropolitana de Par\u00eds \u00e9 de 2.300\u00a0km2.\nClima.\nPar\u00eds ten o t\u00edpico clima oce\u00e1nico do oeste europeo, influ\u00eddo pola Corrente do Atl\u00e1ntico Norte. O clima durante todo o ano \u00e9 suave e moderadamente h\u00famido. Os d\u00edas de ver\u00e1n son xeralmente c\u00e1lidos e agradables cunha temperatura media entre 15 e 25\u00a0\u00b0C, e boa cantidade de sol. Por\u00e9n, cada ano hai uns poucos d\u00edas nos que a temperatura el\u00e9vase por riba dos 32\u00a0\u00b0C. \u00c1s veces ocorre que hai per\u00edodos m\u00e1is longos de intensa calor, como sucedeu na vaga de calor de 2003 cando as temperaturas superaron os 30\u00a0\u00b0C durante semanas, alcanzando os 40\u00a0\u00b0C nalg\u00fans d\u00edas e refrescando poucas veces \u00e1 noite. A primavera e o outono te\u00f1en d\u00edas suaves e noites frescas, a\u00ednda que as condici\u00f3ns son cambiantes e inestables; o tempo quente ou fr\u00edo ocorre sorprendentemente en ambas estaci\u00f3ns. No inverno, os d\u00edas son fr\u00edos e a luz solar escasa, as noites son fr\u00edas mais xeralmente con temperaturas por riba da conxelaci\u00f3n, ao redor de 3\u00a0\u00b0C. Non obstante, as xeadas nocturnas son moi com\u00fans, pero a temperatura descende por baixo de -5\u00a0\u00b0C s\u00f3 uns d\u00edas por ano. A neve cae todos os anos, pero raramente permanece no chan. \u00c1s veces hai nevaradas lixeiras con ou sen acumulaci\u00f3n.\nPar\u00eds ten unha precipitaci\u00f3n anual media de 641\u00a0mm, e experimenta lixeiras choivas distribu\u00eddas ao longo de todo o ano. Por\u00e9n, a cidade \u00e9 co\u00f1ecida polos abruptos e intermitentes ball\u00f3ns que sofre. A maior temperatura rexistrada foi de 40,4\u00a0\u00b0C o 28 de xullo de 1947, e a m\u00e1is baixa foi de -23,9\u00a0\u00b0C o 10 de decembro de 1879.\nDemograf\u00eda.\nA cidade de Par\u00eds ti\u00f1a unha poboaci\u00f3n de 2.125.246 habitantes no censo de 1999, cifra menor ao m\u00e1ximo de 2,9 mill\u00f3ns de habitantes que acadou en 1921. A perda de poboaci\u00f3n da cidade reflicte a experiencia da maior\u00eda das grandes cidades do mundo desenvolvido que non expandiron as s\u00faas fronteiras. Os principais factores da perda foron a ca\u00edda significante do tama\u00f1o dos fogares, e a espectacular emigraci\u00f3n de residentes para os arrabaldes entre 1962 e 1975. Os factores da emigraci\u00f3n incl\u00faen a desindustrializaci\u00f3n, as altas rendas, o aburguesamento dos barrios c\u00e9ntricos, a transformaci\u00f3n do espazo residencial en espazo para oficinas e a mellora da calidade de vida das familias traballadoras.\nAs perdas de poboaci\u00f3n da cidade de Par\u00eds constit\u00faen as maiores no mundo sobre unha poboaci\u00f3n de 2 mill\u00f3ns de habitantes. As perdas de poboaci\u00f3n son negativas para a cidade, polo que as autoridades est\u00e1n levando a cabo unha serie de medidas para fixar poboaci\u00f3n con bastante \u00e9xito, conseguindo a primeira suba da poboaci\u00f3n na cidade dende 1954, en xullo do 2004, acadando unha poboaci\u00f3n de 2.144.700 habitantes.\nDensidade.\nPar\u00eds \u00e9 unha das cidades de m\u00e1is de 1 mill\u00f3n de habitantes m\u00e1is densamente poboadas do mundo occidental. A s\u00faa densidade, exclu\u00edndo os parques perif\u00e9ricos de Boulogne e Vincennes, era de 24.448 habitantes por km\u00b2 no censo oficial de 1999. Inclu\u00edndo estes dous parques era de 20.164/km\u00b2, sendo a quinta comuna m\u00e1is poboada de Francia despois de Le Pr\u00e9-Saint-Gervais, Vincennes, Levallois-Perret, e Saint-Mand\u00e9, t\u00f3dalas comunas situadas preto dos arrabaldes da cidade.\nOs distritos cunha menor densidade de poboaci\u00f3n at\u00f3panse na parte central e occidental da cidade. Os distritos maior poboados at\u00f3panse ao norte e no leste da cidade.\nOrganizaci\u00f3n administrativa.\nLogo da lei do 10 de xullo de 1964 sobre a reorganizaci\u00f3n da rexi\u00f3n parisiense, que entrou totalmente en vigor o 1 de xaneiro de 1968, a vila de Par\u00eds \u00e9 ao mesmo tempo un departamento e mais un concello. Anteriormente e desde 1790, Par\u00eds era a capital do departamento do Sena. O concello de Par\u00eds div\u00eddese en 20 distritos municipais e en 21 circunscrici\u00f3ns electorais. A sede da administraci\u00f3n municipal est\u00e1 na \"Mairie de Paris\", tam\u00e9n co\u00f1ecida como \"H\u00f4tel de ville de Paris\".\nA aglomeraci\u00f3n de Par\u00eds.\nA cidade de Par\u00eds \u00e9 moito m\u00e1is pequena que a s\u00faa \u00e1rea urbana e metropolitana. Actualmente, a \u00e1rea urbana da cidade (agglomeration) ocupa un anel de tres \"d\u00e9partements\" ou barrios - tam\u00e9n co\u00f1ecido como \"petite couronne\" (pequeno anel) - e est\u00e9ndese cara a un anel exterior de catro \"grande couronne d\u00e9partements\". Estes oito d\u00e9partements xuntos completan a rexi\u00f3n de Illa de Francia.\nA aglomeraci\u00f3n de Par\u00eds ou \u00e1rea urbana (unit\u00e9 urbaine) ten unha extensi\u00f3n de 2.723\u00a0km\u00b2, sendo 26 veces maior que a propia cidade de Par\u00eds. Ao unirse a aglomeraci\u00f3n urbana de Par\u00eds m\u00e1is a s\u00faa \u00e1rea metropolitana (aire urbaine) forman unha extensi\u00f3n de 14.518 km\u00b2 ou o que \u00e9 o mesmo, unha \u00e1rea 138 veces maior \u00e1 propia cidade de Par\u00eds, chegando a superar as fronteiras da rexi\u00f3n da Illa de Francia.\nMonumentos m\u00e1is importantes.\nEdificios\nXard\u00edns\nPrincipais museos\nLugares p\u00fablicos"}
{"id": "1983", "revid": "31997", "url": "https://gl.wikipedia.org/wiki?curid=1983", "title": "Congreso", "text": "Un congreso \u00e9 unha xuntanza solemne ou asemblea de persoas competentes para debater unha cuesti\u00f3n\nAntigas instituci\u00f3ns xudiciais.\nNa Idade Media e ata o comezo do s\u00e9culo XVIII, o congreso era unha proba xudicial en xeral demandada pola esposa e ordenada en xustiza, que deb\u00eda sufrir o seu marido para probar a s\u00faa impotencia sexual de cara a unha anulaci\u00f3n do matrimonio ou dun divorcio. Reun\u00edanse os esposos nunha cama en presenza de xu\u00edces, oficiais, avogados e m\u00e9dicos expertos e correspond\u00edalle a esta audiencia o ser testemu\u00f1a da imposibilidade. Este procedemento foi progresivamente abandonado como non fiable debido \u00e1 impresi\u00f3n causada pola solemnidade, manifest\u00e1ndose nalg\u00fans casos os maridos como fecundos despois de volver casar.\nHistoria diplom\u00e1tica.\nCh\u00e1maselles tam\u00e9n congresos \u00e1s xuntanzas diplom\u00e1ticas de monarcas ou plenipotenciarios, e nas que se ocupa de conciliar as diferenzas xurdidas entre naci\u00f3ns, ou para previr rupturas.\nPol\u00edtica.\nO congreso \u00e9 unha instituci\u00f3n pol\u00edtica caracter\u00edstica de r\u00e9ximes parlamentarios. No dereito constitucional, adoita ser o nome aplicado \u00f3 conxunto de c\u00e1maras dun parlamento, como sucede en Francia ou nos Estados Unidos. Nos sistemas bicamerais como o espa\u00f1ol, pode aplicarse s\u00f3 \u00e1 c\u00e1mara na que se re\u00fanen os representantes elixidos mediante sufraxio directo, con funci\u00f3ns lexislativas e coexistencia co senado.\nCiencia.\nUn congreso cient\u00edfico permite \u00f3s investigadores e enxe\u00f1eiros reunirse e expo\u00f1er os seus traballos. Con frecuencia \u00e9 usado por empresas para darse a co\u00f1ecer cos seus novos produtos no campo da biolox\u00eda, qu\u00edmica, farmacia...\nEventos profesionais.\nUn congreso profesional xunta profesionais dunha \u00e1rea concreta (econom\u00eda, ciencias sociais, industria, tecnolox\u00eda...). Os Estados Unidos son o pais que organiza m\u00e1is congresos e convenci\u00f3ns, por diante de Alema\u00f1a, Espa\u00f1a, Reino Unido, Francia e Italia.\nOutros.\nReciben tam\u00e9n o nome de congreso outro tipo de xuntanzas, como en xadrez, os 'Congresos da Federaci\u00f3n internacional de Xadrez' e en relixi\u00f3n, os 'Congresos eucar\u00edsticos'."}
