{"id": "48389", "revid": "23204", "url": "https://gl.wikipedia.org/wiki?curid=48389", "title": "Hannah Arendt", "text": "Hannah Arendt, nada Johanna Arendt en Linden-Limmer, un distrito de Hannover, o 14 de outubro de 1906 e finada en Nova York o 4 de decembro de 1975, foi unha fil\u00f3sofa, soci\u00f3loga e te\u00f3rica pol\u00edtica alem\u00e1, despois nacionalizada norteamericana, de orixe xud\u00eda e unha das personalidades m\u00e1is influentes do s\u00e9culo XX.\nA privaci\u00f3n de dereitos e persecuci\u00f3n que os xudeus sufriron en Alema\u00f1a a partir de 1933, as\u00ed como o seu breve encarceramento ese mesmo ano, contribu\u00edron a que decidise emigrar. O r\u00e9xime nacionalsocialista retiroulle a nacionalidade en 1937, polo que foi ap\u00e1trida, ata que conseguiu a nacionalidade estadounidense en 1951.\nTraballou, entre outras cousas, como xornalista e mestra de escola superior. Publicou obras importantes sobre filosof\u00eda pol\u00edtica, pero rexeitaba ser clasificada como \u00abfil\u00f3sofa\u00bb e tam\u00e9n se distanciaba do termo \u00abfilosof\u00eda pol\u00edtica\u00bb: prefer\u00eda que as s\u00faas publicaci\u00f3ns fosen clasificadas dentro da \u00abteor\u00eda pol\u00edtica\u00bb. Arendt defend\u00eda un concepto de \u00abpluralismo\u00bb no \u00e1mbito pol\u00edtico: grazas a el, xerar\u00edase o potencial dunha liberdade e igualdade pol\u00edticas entre as persoas. Importante \u00e9 a perspectiva da inclusi\u00f3n do outro: en acordos pol\u00edticos, convenios e leis deben traballar a niveis pr\u00e1cticos persoas adecuadas e dispostas. Como froito destes pensamentos, Arendt situ\u00e1base de forma cr\u00edtica fronte \u00e1 democracia representativa e prefer\u00eda un sistema de consellos ou formas de democracia directa.\nCon todo, contin\u00faa sendo estudada como fil\u00f3sofa, en gran parte debido \u00e1s s\u00faas an\u00e1lises cr\u00edticas de fil\u00f3sofos como S\u00f3crates, Plat\u00f3n, Arist\u00f3teles, Immanuel Kant, Martin Heidegger e Karl Jaspers, ademais de representantes importantes da filosof\u00eda pol\u00edtica moderna como Maquiavelo e Montesquieu. Precisamente, grazas ao seu pensamento independente, \u00e1 s\u00faa teor\u00eda do totalitarismo (\"Theorie der totalen Herrschaft\"), aos seus traballos sobre filosof\u00eda existencial e \u00e1 s\u00faa reivindicaci\u00f3n da discusi\u00f3n pol\u00edtica libre, Arendt ten un papel central nos debates contempor\u00e1neos.\nComo fontes das s\u00faas disquisici\u00f3ns, ademais de documentos filos\u00f3ficos, pol\u00edticos e hist\u00f3ricos, Arendt emprega biograf\u00edas e obras literarias. Estes textos son interpretados de forma literal e confrontados co pensamento de Arendt. O seu sistema de an\u00e1lise \u2014parcialmente influ\u00eddo por Heidegger\u2014 conv\u00e9rtea nunha pensadora orixinal situada entre diferentes campos de co\u00f1ecemento e especialidades universitarias. O seu devir persoal e o do seu pensamento mostran un importante grao de coincidencia.\nTraxectoria.\nInfancia e mocidade.\nArendt naceu en 1906, nunha familia de xudeus secularizados, preto de Hannover. Os seus antepasados provi\u00f1an de K\u00f6nigsberg, en Prusia (a actual cidade rusa de Kaliningrado), onde regresaron o seu pai, o enxe\u00f1eiro Paul Arendt, enfermo de s\u00edfilis, a s\u00faa nai Martha Cohn e ela, cando Hannah ti\u00f1a s\u00f3 tres anos. Logo da morte do seu pai en 1913, foi educada de forma bastante liberal pola s\u00faa nai, que ti\u00f1a tendencias socialdem\u00f3cratas. Nos c\u00edrculos intelectuais de K\u00f6nigsberg nos que se criou, a educaci\u00f3n das nenas era algo que se daba por suposto. A trav\u00e9s dos seus av\u00f3s, co\u00f1eceu o xuda\u00edsmo reformista. A\u00ednda que non pertenc\u00eda a ningunha comunidade relixiosa, sempre se considerou xud\u00eda.\nEn 1920, aos catorce anos, xa lera \"Kritik der reinen Vernunft\" (\"Cr\u00edtica da raz\u00f3n pura\") (1781) de Kant e \"Psychologie der Weltanschauungen\" (\"Psicolox\u00eda das concepci\u00f3ns do mundo\") (1919) de Jaspers. En 1923, aos dezasete anos, tivo que abandonar a escola por problemas disciplinarios, e dirixiuse soa a Berl\u00edn onde, sen acabar a escolarizaci\u00f3n, seguiu clases de teolox\u00eda cristi\u00e1 e estudou por primeira vez a obra de S\u00f8ren Kierkegaard. De volta a K\u00f6nigsberg en 1924, presentouse por libre e aprobou o exame de acceso \u00e1 universidade (\"Abitur\").\nEstudos.\nEn 1924, comezou os seus estudos na Universidade de Marburgo (Hessen) e durante un ano asistiu \u00e1s clases de Filosof\u00eda de Martin Heidegger e de Nicolai Hartmann, e \u00e1s de teolox\u00eda protestante de Rudolf Bultmann, ademais de grego.\nHeidegger, un pai de familia de 35 anos, e Arendt, unha estudante dezasete anos m\u00e1is nova ca el, namor\u00e1ronse, a\u00ednda que tiveron que manter en segredo a relaci\u00f3n polas aparencias. A comezos de 1926 a situaci\u00f3n f\u00edxoselle insoportable e decidiu cambiar de universidade, traslad\u00e1ndose durante un semestre \u00e1 Universidade Albert Ludwig de Friburgo, para aprender con Edmund Husserl. A continuaci\u00f3n estudou Filosof\u00eda na Universidade de Heidelberg (Baden-Wurtemberg) e doutorouse en 1928 coa tese \"Der Liebesbegriff bei Augustin. Versuch einer philosophischen Interpretation\" (\"O concepto de amor en santo Agosti\u00f1o: Intento dunha interpretaci\u00f3n filos\u00f3fica\"), baixo a direcci\u00f3n de Karl Jaspers, con quen manter\u00eda a amizade ata a morte deste.\nEn Marburgo, Arendt levara unha vida moi recollida por mor do segredo da relaci\u00f3n con Heidegger; s\u00f3 manti\u00f1a amizade con outros alumnos, como Hans Jonas, e cos seus amigos de K\u00f6nigsberg. En Heidelberg ampliou o seu c\u00edrculo de amigos, ao que pertenceron Karl Frankenstein, Erich Neumann, seguidor de Jung, e Erwin Loewenson, un ensa\u00edsta expresionista. Jonas tam\u00e9n se trasladou a Heidelberg e realizou traballos sobre santo Agosti\u00f1o.\nOutro c\u00edrculo de amigos abr\u00eduselle grazas \u00e1 s\u00faa amizade co xermanista Benno von Wiese e os seus estudos con Friedrich Gundolf, que lle recomendara Jaspers. Foi tam\u00e9n importante a s\u00faa amizade con Kurt Blumenfeld, director e voceiro do movemento sionista alem\u00e1n, cuxos estudos trataban sobre a chamada cuesti\u00f3n xud\u00eda e a asimilaci\u00f3n cultural. Hannah Arendt agradeceulle nunha carta de 1951 o seu propio entendemento da situaci\u00f3n dos xudeus.\nMatrimonio, comezo do goberno nazi, primeira actividade pol\u00edtica.\nO seu primeiro libro levaba por t\u00edtulo \"Der Liebesbegriff bei Augustin. Versuch einer philosophischen Interpretation\". Trat\u00e1base da s\u00faa tese de doutoramento publicada en 1929 en Berl\u00edn. Nela, ligaba elementos da filosof\u00eda de Martin Heidegger cos de Karl Jaspers e subli\u00f1aba xa a importancia do nacemento tanto para o individuo como para o seu pr\u00f3ximo. Con iso afast\u00e1base do seu mestre Heidegger, que entend\u00eda a vida como un \u00abavanzar\u00bb cara \u00e1 morte. A obra foi destacada en importantes publicaci\u00f3ns filos\u00f3ficas e literarias. Criticouse que Arendt contemplase a santo Agosti\u00f1o como fil\u00f3sofo e non como pai da Igrexa, ademais do feito de que non citase a literatura teol\u00f3xica m\u00e1is recente.\nEn Berl\u00edn atopou en 1929 ao fil\u00f3sofo G\u00fcnther Stern (que m\u00e1is tarde pasar\u00eda a chamarse G\u00fcnther Anders), a quen xa co\u00f1ecera en Marburgo. Pouco m\u00e1is tarde mudouse a vivir con el, algo que estaba mal visto pola sociedade da \u00e9poca, e ese mesmo ano casaron. Tras un curto intervalo en Heidelberg, o matrimonio viviu un ano en Frankfurt. Arendt escrib\u00eda para o xornal \"Frankfurter Zeitung\" e participaba en seminarios de Paul Tillich e Karl Mannheim, de cuxo libro \"Ideologie und Utopie\" (\"Ideolox\u00eda e utop\u00eda\") realizou unha recensi\u00f3n cr\u00edtica. Ao mesmo tempo, estudaba a obra da escritora Rahel Varnhagen, unha intelectual xud\u00eda asimilada, investigadora do Romanticismo.\nCando estivo claro que a tese de doutoramento de Stern non \u00eda ser aceptada por Theodor Adorno, a parella volveu a Berl\u00edn. Al\u00ed, Arendt comezou a traballar na s\u00faa obra sobre Rahel Varnhagen von Ense que tomar\u00eda forma de tese. Logo dun informe positivo de Jaspers, que ademais conseguiu outros de Heidegger e Martin Dibelius, acadou unha bolsa da Notgemeinschaft der Deutschen Wissenschaft (Asociaci\u00f3n de Axuda para a Ciencia Alem\u00e1). Simultaneamente, Arendt comezou a interesarse cada vez m\u00e1is por cuesti\u00f3ns pol\u00edticas. Leu a Marx e Trotsky e estableceu contactos na \"Hochschule f\u00fcr Politik\" (Escola Superior de Pol\u00edtica) de Berl\u00edn. Analizou a exclusi\u00f3n social dos xudeus, a pesar da asimilaci\u00f3n, en base ao concepto de \u00abparia\u00bb, empregado por primeira vez por Max Weber para falar dos xudeus. A este termo op\u00faxolle o de \u00abparvenu\u00bb (novo rico), inspirada polos escritos de Bernard Lazare. En 1932 publicou na revista \"Geschichte der Juden in Deutschland\" (\"Historia dos xudeus en Alema\u00f1a\") o artigo \u00abAufkl\u00e4rung und Judenfrage\u00bb (\u00abA Ilustraci\u00f3n e a cuesti\u00f3n xud\u00eda), no que desenvolve as s\u00faas ideas sobre a independencia do xuda\u00edsmo, enfront\u00e1ndoas \u00e1s dos ilustrados Gotthold Ephraim Lessing e Moses Mendelssohn e o precursor do Romanticismo Johann Gottfried Herder.\nTam\u00e9n en 1932 realiza unha cr\u00edtica do libro \"Das Frauenproblem in der Gegenwart\" (\"O problema da muller na actualidade\") de Alice R\u00fchle-Gerstel, no que louva a emancipaci\u00f3n da muller na vida p\u00fablica, pero tam\u00e9n discute as s\u00faas limitaci\u00f3ns \u2014sobre todo no matrimonio e na vida profesional\u2014. Constata o \u00abmenosprezo f\u00e1ctico\u00bb que sofre a muller na sociedade e critica os deberes que non son compatibles coa s\u00faa independencia. En cambio, Arendt contempla o feminismo desde a distancia. Por unha banda, insiste en que as frontes pol\u00edticas son \u00abfrontes de homes\u00bb e por outra considera \u00abcuestionables\u00bb os movementos feministas, do mesmo xeito que os movementos xuven\u00eds, porque ambos \u2014con estruturas que traspasan as clases sociais\u2014 te\u00f1en que fracasar no seu intento de crear partidos pol\u00edticos influentes.\nPouco antes da chegada ao poder de Hitler (30 de xaneiro de 1933), Karl Jaspers tratou de convencela en varias cartas de que ela deb\u00eda considerarse alem\u00e1. Ela rexeit\u00e1bao sinalando a s\u00faa existencia xud\u00eda. Escribiu: \u00abPara min, Alema\u00f1a \u00e9 a lingua materna, a filosof\u00eda e a poes\u00eda\u00bb. No demais sent\u00edase distante. En especial, criticou a expresi\u00f3n \u00abo ser (\"Wesen\") alem\u00e1n\u00bb empregada por Jaspers. Este respondeulle: \u00abEstr\u00e1\u00f1ame que vostede, como xud\u00eda, se queira diferenciar dos alem\u00e1ns\u00bb. Ambos tam\u00e9n manter\u00edan estas posici\u00f3ns enfrontadas tras a Segunda guerra mundial.\nEn 1932, Arendt xa pensaba na emigraci\u00f3n, pero quedou en Alema\u00f1a cando o seu marido emigrou a Par\u00eds en marzo de 1933, e comezou a s\u00faa actividade pol\u00edtica. Por recomendaci\u00f3n de Kurt Blumenfeld, traballou para unha organizaci\u00f3n sionista, estudando a persecuci\u00f3n dos xudeus, que estaba nos seus comezos. A s\u00faa casa serviu de estaci\u00f3n de tr\u00e1nsito para refuxiados. En xullo de 1933 foi detida durante oito d\u00edas pola Gestapo. A G\u00fcnter Gaus comentoulle nunha entrevista en 1964 as s\u00faas raz\u00f3ns: \u00abSe te atacan como xudeu, debes defenderte como xudeu\u00bb.\nXa en 1933 defend\u00eda a postura de que deb\u00eda loitarse activamente contra o r\u00e9xime nacionalsocialista. Esta posici\u00f3n era contraria \u00e1 de moitos intelectuais alem\u00e1ns, alg\u00fans ata de orixe xud\u00eda, que quer\u00edan chegar a convivir co nacionalsocialismo, subestimando a ditadura e mesmo enxalzando os novos donos do poder. Na entrevista con Gaus expresou o seu desprezo pola \u00abGleichschaltung\u00bb (\u00abadaptaci\u00f3n\u00bb ao novo r\u00e9xime) da maior\u00eda dos intelectuais. A cuesti\u00f3n result\u00e1balle repugnante e non quer\u00eda ter nada en com\u00fan con eses eruditos gregarios, oportunistas ou mesmo entusiastas.\nDeste pensamento xurdiu a s\u00faa disputa con Leo Strauss, cuxo pensamento conservador rexeitaba. Tam\u00e9n se sentiu desilusionada polo ingreso de Heidegger no Partido Nacionalsocialista Alem\u00e1n dos Traballadores (NSDAP), de modo que rompeu a s\u00faa relaci\u00f3n con el e non a retomou at\u00e9 1950. Tam\u00e9n finalizou a amizade con Benno von Wiese cando este, tam\u00e9n en 1933, se achegou ao nazismo e ingresou no NSDAP.\nEsta experiencia, de profundo afastamento dos seus amigos, descr\u00edbea varias veces nas s\u00faas obras e na s\u00faa correspondencia. Ela part\u00eda da convicci\u00f3n de que se trataba de decisi\u00f3ns voluntarias, das que o individuo era responsable. Pouco antes da s\u00faa morte sostivo que precisamente moitos pensadores profesionais fracasaron fronte ao nacionalsocialismo cando se comprometeron co r\u00e9xime. Arendt non esix\u00eda deles unha oposici\u00f3n activa, sen\u00f3n que reco\u00f1ec\u00eda xa o silencio como rexeitamento do totalitarismo.\nExilio, segundo matrimonio e compromiso cos refuxiados xudeus.\nPasando por Karlovy Vary, na Rep\u00fablica Checa, X\u00e9nova e Xenebra, emigrou inicialmente a Francia, en 1933. En Par\u00eds, sen papeis, volveu traballar para unha organizaci\u00f3n sionista, entre outras cousas, axudando a mozos xudeus a fuxir cara a Palestina. No \u00e1mbito cient\u00edfico, continuou investigando sobre o antisemitismo e realizou algunhas conferencias para diferentes asociaci\u00f3ns e na \"Freie Deutsche Hochschule Paris\" (Escola Superior Libre Alem\u00e1 de Par\u00eds), fundada no exilio o 19 de novembro de 1935.\nHannah Arendt e o seu marido G\u00fcnther Anders xa ti\u00f1an intereses distintos en Berl\u00edn e frecuentaban c\u00edrculos de amigos separados: el, m\u00e1is integrado no ambiente comunista, ti\u00f1a amizade con Bertolt Brecht; ela, cada vez m\u00e1is cerca do sionismo e doutras personalidades xud\u00edas. Inicialmente viviron xuntos en Par\u00eds e \u00edan xuntos aos seminarios de Alexandre Koj\u00e8ve e a reuni\u00f3ns de intelectuais no exilio. Pero o matrimonio fracasou e divorci\u00e1ronse en 1937. Ela xa co\u00f1ecera en 1936 a Heinrich Bl\u00fccher, un ex comunista, que se opuxo moi pronto \u00e1 pol\u00edtica de Stalin. En Par\u00eds, ambos pertenc\u00edan ao mesmo c\u00edrculo de refuxiados alem\u00e1ns, xunto con Walter Benjamin, o avogado Erich Cohn-Bendit, o psic\u00f3logo Fritz Fr\u00e4nkel e o pintor Kurt Heidenreich.\nEn 1937 retir\u00f3uselle a nacionalidade alem\u00e1. En 1939 conseguiu p\u00f3r a salvo \u00e1 s\u00faa nai, que a\u00ednda estaba en K\u00f6nigsberg. En xaneiro de 1940 casou con Heinrich Bl\u00fccher, no que para el era o seu terceiro matrimonio.\nA comezos de 1940, a trav\u00e9s da prensa, as autoridades francesas chamaron \u00e1 maior\u00eda dos estranxeiros de orixe alem\u00e1 para seren deportados. Arendt, xunto con moitas outras mulleres, pasou unha semana nos terreos dun vel\u00f3dromo de Par\u00eds. Seguidamente foi trasladada ao campo de internamento de Gurs at\u00e9 xullo dese mesmo ano, pois era considerada como \u00abestranxeira inimiga\u00bb. Na entrevista con Gaus com\u00e9ntao de forma sarc\u00e1stica: \u00abas persoas eran ingresadas polos seus amigos en \"campos de internamento\" e polos seus inimigos en \"campos de concentraci\u00f3n\"\u00bb. Logo de cinco semanas internada, conseguiu fuxir de Gurs, xunto con outros poucos, aproveitando que a vixilancia francesa diminu\u00edu temporalmente debido \u00e1 toma de Par\u00eds pola Wehrmacht e ao seu avance cara ao sur. Nunha carta a Salomon Adler-Rudel, Arendt narraba pouco despois as circunstancias dos internamentos de refuxiados procedentes da Alema\u00f1a nazi. Ela e o seu marido pasaron o per\u00edodo posterior en Montauban, e Arendt logrou obter pasaportes para Lisboa grazas \u00e1 rede que creou o xornalista norteamericano, Varian Fry, en Marsella, que lle axudou a escapar canda outros co\u00f1ecidos artistas e pensadores xudeus.\nNo exilio franc\u00e9s, uniuna unha grande amizade con Walter Benjamin, daquela a\u00ednda desco\u00f1ecido, ao que tam\u00e9n apoiou materialmente. Despois da s\u00faa morte, en 1945 tentou sen \u00e9xito que se publicasen as obras daquel na editorial Schocken. S\u00f3 puido publicar os seus ensaios en 1969 nos EE.UU., con anotaci\u00f3ns e un pr\u00f3logo propios.\nEmigraci\u00f3n \u00e1 EE.\u00a0UU., traballo e loita por un ex\u00e9rcito xudeu.\nEn maio de 1941 Arendt chegou, co seu marido e a s\u00faa nai, a Nova York, pasando por Lisboa. A familia viviu inicialmente nun pequeno hotel, dunha diminuta bolsa que recib\u00eda da organizaci\u00f3n de refuxiados sionista. Arendt mellorou enseguida os seus co\u00f1ecementos de ingl\u00e9s. A partir de outubro de 1941 traballou como redactora na revista xudeoalem\u00e1 \"Aufbau\", en Nova York. Escrib\u00eda con regularidade unha breve columna chamada \u00abThis means You\u00bb (\u00abIsto ref\u00edrese a ti\u00bb). O artigo inicial, titulado \u00abMose and Washington\u00bb (\u00abMois\u00e9s e Washington\u00bb), ten como punto de partida a historia do exilio xudeu, baixo a figura de Mois\u00e9s. Arendt argumenta que o xuda\u00edsmo moderno (reformado) perdeu a s\u00faa aut\u00e9ntica tradici\u00f3n, un motivo que tam\u00e9n se atopa nas teses do seu libro sobre Rahel Varnhagen. \u00abEntre n\u00f3s crece paradoxalmente o n\u00famero dos que substit\u00faen a Mois\u00e9s e a David por Washington ou Napole\u00f3n...\u00bb, xudeus que quer\u00edan \u00abrexuvenecerse\u00bb \u00e1 conta de non xudeus. Arendt observa criticamente que a historia (xud\u00eda) non \u00e9 ning\u00fan veh\u00edculo do que un poida baixar por capricho; reivindica que se faga do xuda\u00edsmo unha \u00abconsagraci\u00f3n\u00bb, a saber, unha arma na loita pola liberdade. Con iso quer\u00eda espertar a conciencia pol\u00edtica xud\u00eda no mundo. Reivindicou en moitos artigos a creaci\u00f3n dun ex\u00e9rcito xudeu propio, que loitase de xeito conxunto \u00e1 beira dos aliados. Nin ela nin os poucos que a secundaban acadaron \u00e9xito nesta demanda, que Arendt formulou antes de que comezasen os asasinatos en masa nos campos de exterminio.\nA pesar de que Arendt se defin\u00eda como unha sionista (secular), foi tomando posici\u00f3ns cada vez m\u00e1is cr\u00edticas sobre a concepci\u00f3n sionista do mundo, que comparaba con outras ideolox\u00edas como o socialismo ou o liberalismo, que fac\u00edan previsi\u00f3ns sobre o futuro. Consideraba que a liberdade e a xustiza eran os principios b\u00e1sicos da pol\u00edtica, algo incompatible coa idea dun pobo elixido. Esta posici\u00f3n foi maioritariamente rexeitada pola opini\u00f3n p\u00fablica xud\u00eda.\nDous anos m\u00e1is tarde, publicou o ensaio \"We Refugees\" (\u00abN\u00f3s os refuxiados\u00bb), no que discut\u00eda a desastrosa situaci\u00f3n dos refuxiados e ap\u00e1tridas, que son \u00abilegais\u00bb sen dereitos.\nDe 1944 a 1946 foi directora de investigaci\u00f3n da \"Conference on Jewish Relations\" (\"Conferencia de relaci\u00f3ns xud\u00edas\") e, seguidamente at\u00e9 1949, lectora na editorial xud\u00eda Schocken. De 1949 a 1952 traballou como \"Executive Secretary\" (xerente) da \"Jewish Cultural Reconstruction Corporation\" (JCR), a organizaci\u00f3n para o salvamento e o coidado da cultura xud\u00eda. Ata que en 1951 Heinrich Bl\u00fccher atopou traballo nunha universidade dando clases de filosof\u00eda, Hannah Arendt ga\u00f1aba practicamente soa o sustento da familia.\nPrimeiras viaxes a Alema\u00f1a e informes sobre as consecuencias do r\u00e9xime nazi.\nO 26 de xullo de 1948 morreu a s\u00faa nai, Martha Arendt, durante unha viaxe a Inglaterra no Queen Mary. Por encargo da \"Conference on Jewish Relations\", Hanna Arendt viaxou \u00e1 Rep\u00fablica Federal Alem\u00e1 en 1949-1950. Durante a s\u00faa estancia, atopouse, por primeira vez desde 1933, con Karl Jaspers e Martin Heidegger. Realizou unha segunda viaxe en 1952. A partir dese momento, viaxou todos os anos a Europa durante uns meses, en parte tam\u00e9n a Israel, visitando a moitos amigos e familiares, pero en cada ocasi\u00f3n a Karl e Gertrud Jaspers.\nNo ensaio de 1950 \"Besuch in Deutschland. Die Nachwirkungen des Naziregimes\" (\"Visita en Alema\u00f1a. As consecuencias do r\u00e9xime nazi\") escribe de forma moi detallada sobre a situaci\u00f3n na posguerra. Alema\u00f1a destru\u00edu o tecido moral do mundo occidental nun curto per\u00edodo grazas a crimes que ningu\u00e9n pensaba posibles. Mill\u00f3ns de persoas de Europa oriental aflu\u00edan en masa cara ao pa\u00eds destru\u00eddo.\nComprobou unha curiosa indiferenza na poboaci\u00f3n. Europa estaba cuberta por unha sombra de profunda dor causada polos campos de concentraci\u00f3n e de exterminio alem\u00e1ns. Pero en ning\u00fan outro sitio se silenciaba tanto este pesadelo de destruci\u00f3n e espanto como en Alema\u00f1a. \u00abA indiferenza coa que os alem\u00e1ns se moven por entre as ru\u00ednas ten a s\u00faa correspondencia en que ningu\u00e9n chora os mortos.\u00bb\nEn cambio, cont\u00e1banse moitas historias sobre o sufrimento dos alem\u00e1ns, que se comparaban cos sufrimentos dos demais, co que, de forma calada, en Alema\u00f1a consider\u00e1base que a balanza quedara equilibrada. A fuxida da responsabilidade e a procura de culpas nas potencias de ocupaci\u00f3n estaban moi estendidas. \u00abO alem\u00e1n medio busca as causas da \u00faltima guerra non nas acci\u00f3ns do r\u00e9xime nazi, sen\u00f3n nas circunstancias que conduciron \u00e1 expulsi\u00f3n de Ad\u00e1n e Eva do Para\u00edso.\u00bb\nTraballos sobre a filosof\u00eda existencial.\nDespois da Guerra, Arendt escribiu dous artigos sobre filosof\u00eda existencial. Na revista \"Nation\" apareceu a comezos de 1946 o texto \"French Existentialism\" (\u00abExistencialismo franc\u00e9s\u00bb), no que examina, sobre todo, o pensamento de Albert Camus. Expresou diante de Jaspers as s\u00faas grandes esperanzas nun novo tipo de persoa que, sen \u00abnacionalismo europeo\u00bb ning\u00fan, \u00e9 europeo e que pugna por un federalismo europeo. Entre eles contaba a Camus, que provi\u00f1a da resistencia francesa, e en quen certificaba a honradez e a profunda comprensi\u00f3n pol\u00edtica.\nO artigo \"Was ist Existenzphilosophie?\" (\"Que \u00e9 filosof\u00eda existencial?\") publicouse case ao mesmo tempo nos EE.\u00a0UU. e na revista \"Die Wandlung\", fundada por Jaspers e outros. En 1948 foi reeditado, xunto con outros cinco textos, como un libro de ensaios. Trat\u00e1base da primeira edici\u00f3n dun libro seu desde a publicaci\u00f3n en 1929 da s\u00faa tese de doutoramento. No texto desenvolve a s\u00faa propia posici\u00f3n dentro da filosof\u00eda existencial, que non continuar\u00eda nas s\u00faas obras posteriores. Non permitiu que se reeditase a versi\u00f3n inglesa.\nNesta pequena obra discute de forma cr\u00edtica a filosof\u00eda de Martin Heidegger, ao que lle atrib\u00fae proximidade ao nihilismo moderno. Heidegger non completou nunca a s\u00faa ontolox\u00eda. Coa an\u00e1lise do \"Dasein\" a partir da morte, Heidegger senta os fundamentos da nihilidade do ser. O ser humano \u00e9 descrito como similar a Deus, pero non como un ser \u00abcreador de mundos\u00bb, sen\u00f3n como un \u00abdestrutor de mundos\u00bb. Arendt op\u00f3n a estas ideas que \u00abo ser humano non \u00e9 Deus e vive xunto cos seus semellantes nun mundo\u00bb, un pensamento que repetir\u00e1 m\u00e1is tarde con frecuencia. Heidegger evita os conceptos kantianos provisionais de \u00abliberdade\u00bb, \u00abdignidade humana\u00bb e \u00abraz\u00f3n\u00bb, reducindo o home \u00e1s s\u00faas funci\u00f3ns no mundo e atribu\u00edndolle existencia s\u00f3 a trav\u00e9s da filosof\u00eda. Ademais, Arendt critica os \u00abnon-conceptos (\"Unbegriffe\") mitoloxizantes\u00bb de Heidegger, como \u00abpobo\u00bb e \u00abterra\u00bb, que atribu\u00edra nas s\u00faas clases da d\u00e9cada dos 30 ao \u00abeu\u00bb (\"Selbst\"). \u00abEsa clase de concepci\u00f3ns s\u00f3 poden levar f\u00f3ra da filosof\u00eda, cara a alg\u00fan tipo de superstici\u00f3n naturalista\u00bb.\nEn cambio, Arendt describe a filosof\u00eda existencial de Karl Jaspers de forma exclusivamente positiva. Segundo ela, Jaspers rompe con todos os sistemas filos\u00f3ficos, con cosmovisi\u00f3ns e \u00abdoutrinas da totalidade\u00bb, en lugar das cales se ocupa de \u00absituaci\u00f3ns l\u00edmite\u00bb e considera a existencia como unha forma de liberdade. As\u00ed, o ser humano pode, \u00abxogando coa metaf\u00edsica\u00bb, palpar os l\u00edmites do pensable e traspasalos. Ao contrario que Heidegger, para Jaspers a filosof\u00eda ser\u00eda s\u00f3 a preparaci\u00f3n para a \u00abacci\u00f3n\u00bb a trav\u00e9s da comunicaci\u00f3n, tomando como base a raz\u00f3n com\u00fan a todos. Jaspers sabe que o pensamento da transcendencia est\u00e1 condenado ao fracaso. A filosof\u00eda de Jaspers, subli\u00f1a a autora, radica principalmente nos cami\u00f1os do seu filosofar. Estes cami\u00f1os poden sacar do \u00abcami\u00f1o sen sa\u00edda dun fanatismo positivista ou nihilista\u00bb.\nPosicionamento fronte a Palestina e Israel.\nHannah Arendt escribiu a finais de 1948 o artigo \"Frieden oder Waffenstillstand im Nahen Osten?\" (\u00abPaz ou armisticio no Oriente Pr\u00f3ximo?\u00bb), publicado en EE.\u00a0UU. en xaneiro de 1950. O artigo trata sobre a historia de Palestina e a fundaci\u00f3n do Estado de Israel. De acordo co texto, a paz s\u00f3 pode alcanzarse polo entendemento e un acordo xusto entre \u00e1rabes e xudeus. Describe a historia da inmigraci\u00f3n desde 1907 e salienta que, desde ent\u00f3n, os dous grupos est\u00e1n enfrontados e que \u2014tam\u00e9n pola invasi\u00f3n otom\u00e1 e m\u00e1is tarde do Reino Unido\u2014 nunca consideraron estar ao mesmo nivel ou mesmo nunca se consideraron como persoas. Mentres que describe a falta de patria ou de mundo (\"Weltlosigkeit\") como o maior problema dos xudeus, critica \u00e1 maior\u00eda dos dirixentes sionistas, que non viron os problemas do pobo \u00e1rabe.\nA s\u00faa visi\u00f3n \u00e9 unha Palestina de d\u00faas naci\u00f3ns sobre a base dunha pol\u00edtica non nacionalista, unha federaci\u00f3n, que posiblemente poder\u00eda inclu\u00edr outros estados de Oriente Medio. A inmigraci\u00f3n e a expulsi\u00f3n dunha parte da poboaci\u00f3n de orixe \u00e1rabe representa unha hipoteca moral, mentres que os colectivos que se basean na igualdade e a xustiza (kibbutz) e a Universidade Hebrea de Xerusal\u00e9n, as\u00ed como a industrializaci\u00f3n, est\u00e1n na columna dos activos.\nSegundo Arendt, Israel pod\u00eda librarse das leis do capitalismo, xa que era financiado por doaz\u00f3ns desde EE.\u00a0UU. e, por tanto, non estaba baixo a obriga de maximizar o beneficio. A s\u00faa preocupaci\u00f3n era que Israel seguise unha pol\u00edtica expansionista agresiva, tras unha guerra ga\u00f1ada, que trouxera a desgraza a xudeus e \u00e1rabes, ademais de destru\u00edr todos os sectores econ\u00f3micos de ambos os pobos. Pero ti\u00f1a esperanzas no esp\u00edrito universalista do xuda\u00edsmo e nas forzas dispostas ao entendemento nos estados \u00e1rabes.\nNesa \u00e9poca hab\u00eda moi poucas personalidades dos lados xudeu e \u00e1rabe que apoiasen unha Palestina binacional. Arendt fai referencia ao primeiro presidente da Universidade Hebrea Judah Leon Magnes e ao pol\u00edtico e catedr\u00e1tico de filosof\u00eda liban\u00e9s Charles Malik, dos que destaca a s\u00faa excepcionalidade. Ambos apoiaron claramente un entendemento entre xudeus e \u00e1rabes para a soluci\u00f3n do problema palestino, Magnes en 1946 e Malik perante o Consello de Seguridade da ONU en maio de 1948.\nCando en decembro de 1948, o antigo dirixente da organizaci\u00f3n terrorista antibrit\u00e1nica \"Irgun\", Menachem Begin, chegou a Nova York co obxectivo de conseguir doaz\u00f3ns para o seu novo partido \"Herut\", vinte e seis intelectuais, entre os que se contaban varios de orixe xud\u00eda, escribiron unha dura carta aberta que se publicou o 4 de decembro de 1948 en \"The New York Times\". Entre os asinantes atop\u00e1banse, ademais de Hannah Arendt, Isidore Abramowitz, Albert Einstein, Sidney Hook e Stefan Wolpe. Na carta advert\u00edan claramente contra este partido que consideraban de \u00abextrema dereita\u00bb e \u00abracista\u00bb.\nVinte anos despois, Arendt escribiulle a unha amiga, a escritora norteamericana Mary McCarthy, que Israel era un exemplo impresionante de igualdade entre as persoas. M\u00e1is importante consideraba a \u00abpaix\u00f3n pola supervivencia\u00bb do pobo xudeu, presente desde a antig\u00fcidade. Expresaba o seu medo de que o Holocausto puidese repetirse. Considera que Israel \u00e9 necesario como lugar de refuxio e debido ao incombustible antisemitismo. Arendt comenta que calquera cat\u00e1strofe verdadeira en Israel af\u00e9ctalle m\u00e1is que case calquera outra cousa.\nFormas de dominio total.\nInmediatamente despois da segunda guerra mundial, Arendt comezou a traballar nun extenso estudo sobre o nacionalsocialismo, ampliado ao stalinismo en 1948 e 1949. O libro est\u00e1 formado por tres partes: \"Antisemitismus\" (\u00abAntisemitismo\u00bb), \"Imperialismus\" (\u00abImperialismo\u00bb) e \"Totale Herrschaft\" (dominio total, \u00abTotalitarismo\u00bb). Mentres que para as d\u00faas primeiras partes Arendt puido basearse en gran medida sobre material hist\u00f3rico e literario existente, para a terceira parte tivo que traballar a documentaci\u00f3n de base pola s\u00faa conta. En 1951 apareceu a edici\u00f3n estadounidense co t\u00edtulo \"The Origins of Totalitarianism\" (\"As orixes do totalitarismo\"). A versi\u00f3n alem\u00e1 de 1955, elaborada pola propia Arendt e en parte distinta da orixinal, levaba o t\u00edtulo \"Elemente und Urspr\u00fcnge totaler Herrschaft\" (literalmente, \"Elementos e orixes do dominio total\"). At\u00e9 a terceira edici\u00f3n de 1966 repasou e ampliou a obra. O traballo non \u00e9 pura historiograf\u00eda; m\u00e1is ben critica o pensamento causal da maior\u00eda dos historiadores e observa que todos os intentos destes por explicar o antisemitismo foron insuficientes.\nExpuxo unha tese nova e moi discutida que afirma que os movementos totalitarios apod\u00e9ranse de todas as cosmovisi\u00f3ns e ideolox\u00edas e p\u00f3denas converter, a trav\u00e9s do terror, en novas formas de estado. Segundo Arendt, historicamente, at\u00e9 1966, isto puideron realizalo de forma completa unicamente o nazismo e o stalinismo.\nAo rev\u00e9s doutros autores, Arendt considera totalitarios exclusivamente estes dous sistemas e non as ditaduras de partido \u00fanico, como o fascismo italiano, o franquismo ou o r\u00e9xime de posguerra da Rep\u00fablica Democr\u00e1tica Alem\u00e1. Destaca a nova calidade do totalitarismo fronte \u00e1s ditaduras habituais. O primeiro est\u00e9ndese a todas as \u00e1reas da vida humana, non s\u00f3 ao nivel pol\u00edtico. No centro est\u00e1 un movemento de masas. No nazismo produciuse unha inversi\u00f3n completa do sistema xur\u00eddico. Crimes, asasinatos en masa, eran a regra. Ademais do terror, considera que a aspiraci\u00f3n ao dominio mundial \u00e9 unha caracter\u00edstica importante do totalitarismo.\nArendt pon de relevo como, sobre o pano de fondo da sociedade de masas e da ca\u00edda dos estados nacionais a causa do imperialismo, as formas pol\u00edticas tradicionais, especialmente os partidos, foron m\u00e1is febles ca os movementos totalitarios, coas s\u00faas novas t\u00e9cnicas de propaganda de masas.\nCanda as fontes hist\u00f3ricas, Arendt emprega tam\u00e9n fontes literarias, por exemplo Marcel Proust, e dialoga con numerosos pensadores desde a Antig\u00fcidade, como Kant e Montesquieu. Aplica o seu m\u00e9todo propio de \u00abtomar en serio e literalmente as opini\u00f3ns ideol\u00f3xicas\u00bb. As afirmaci\u00f3ns de ide\u00f3logos totalitarios ser\u00edan infravaloradas por moitos observadores.\nAs descrici\u00f3ns do totalitarismo serv\u00edronlles sobre todo aos politic\u00f3logos para desenvolver teor\u00edas do totalitarismo que en parte van moito m\u00e1is al\u00e1 da estrita definici\u00f3n de Arendt.\nNacionalidade estadounidense, desenvolvemento profesional e posicionamentos pol\u00edticos.\nEn 1951 Hannah Arendt conseguiu a nacionalidade estadounidense. Arendt sufrira moito como ap\u00e1trida, porque o consideraba unha exclusi\u00f3n da sociedade humana; para ela a cidadan\u00eda significaba \u00abo dereito a ter dereitos\u00bb. Para solucionar este problema esix\u00eda unha ampliaci\u00f3n da Constituci\u00f3n dos EE UU. que permitir\u00eda que ningu\u00e9n perdese a s\u00faa nacionalidade se con iso se convert\u00eda nun ap\u00e1trida.\nPor volta de 1933, en Alema\u00f1a, Hannah Arendt atop\u00e1base de cami\u00f1o a unha carreira acad\u00e9mica normal, con c\u00e1tedra na universidade, pero o nazismo destru\u00edu eses plans. Nas s\u00faas cartas e at\u00e9 pouco antes da s\u00faa morte, sinalaba que non posu\u00eda nin bens nin posici\u00f3n, o que, segundo a s\u00faa propia opini\u00f3n, contribu\u00edu \u00e1 independencia do seu pensamento.\nUnha e outra vez demostrou valor persoal, por exemplo a trav\u00e9s do seu traballo en organizaci\u00f3ns xud\u00edas durante o nazismo. Os seus posicionamentos persoais e p\u00fablicos fronte aos acontecementos pol\u00edticos causaban con frecuencia controversias entre os seus opo\u00f1entes, pero tam\u00e9n entre os seus amigos. O seu valor c\u00edvico t\u00ed\u00f1ase por intransixencia e combat\u00edase como tal. \nNun texto breve de 1948 titulado \"Memo on research\", Arendt nomea os temas pol\u00edticos m\u00e1is importantes da \u00e9poca. Distingue entre problemas centrais da \u00e9poca:\ne os problemas exclusivamente xudeus:\nPouco antes escrib\u00edralle a Jaspers:\n \"Unter freien Umst\u00e4nden sollte eigentlich jeder einzelne entscheiden d\u00fcrfen, was er nun gerne sein m\u00f6chte, Deutscher oder Jude oder was immer [...] Woran mir liegen w\u00fcrde, und was man heute [1947] nicht erreichen kann, w\u00e4re eigentlich nur eine solche \u00c4nderung der Zust\u00e4nde, da\u00df jeder frei w\u00e4hlen kann, wo er seine politischen Verantwortlichkeiten auszu\u00fcben gedenkt und in welcher kulturellen Tradition er sich am wohlsten f\u00fchlt.\"\n Baixo circunstancias de liberdade calquera individuo deber\u00eda poder decidir o que quere ser, alem\u00e1n ou xudeu ou o que sexa [...] Se de min depender, e \u00e9 algo que non se pode acadar na actualidade [1947], haber\u00eda simplemente un cambio das circunstancias, de tal forma que todos puidesen elixir libremente onde pensan desenvolver a s\u00faa responsabilidade pol\u00edtica e en que tradici\u00f3n cultural se atopan m\u00e1is c\u00f3modos.\n Arendt, \"Arendt a Jaspers\" p\u00e1x. 127.\nAos 47 anos, en 1953, conseguiu unha c\u00e1tedra temporal no Brooklyn College de Nova York, en parte grazas ao \u00e9xito conseguido nos EE.\u00a0UU. co seu libro sobre o totalitarismo. Nesa cidade traballou, xunto con Martin Buber e outros, a prol da fundaci\u00f3n do \"Leo Baeck Institut\", un centro de documentaci\u00f3n e investigaci\u00f3n da historia dos xudeus de fala alem\u00e1. Os fondos est\u00e1n dispo\u00f1ibles de forma dixital no \"J\u00fcdisches Museum Berlin\".\nNa d\u00e9cada de 1950, en conexi\u00f3n coa an\u00e1lise do totalitarismo, Arendt planeou un traballo sobre o marxismo. Das s\u00faas investigaci\u00f3ns preliminares xurdiron alg\u00fans artigos, ensaios e lecci\u00f3ns. En 1953 publicou en \"Aufbau\" o texto: \"Gestern waren wir noch Kommunisten...\" (\"Onte eramos a\u00ednda comunistas...\"). Arendt distingue al\u00ed entre \u00abantigos comunistas\u00bb e \u00abex comunistas\u00bb. Os primeiros eran, ou artistas que foron empregados como reclamo, ou aqueles que comprenderan as implicaci\u00f3ns dos Procesos de Moscova, o Pacto Ribbentrop-M\u00f3lotov, as\u00ed como a falta de democracia interna do Partido e en consecuencia retir\u00e1ronse \u00e1 s\u00faa vida privada. Os segundos converter\u00edan os seus co\u00f1ecementos do comunismo como trampol\u00edn para unha nova carreira como expertos anticomunistas e da guerra fr\u00eda.\nDurante esta \u00e9poca provocoulle gran preocupaci\u00f3n a persecuci\u00f3n nos EE.\u00a0UU. de antigos comunistas, intelectuais e artistas levada a cabo por Joseph McCarthy e os seus seguidores. Entre tanto, valoraba o levantamento h\u00fangaro de 1956 como exemplo de ensaio dunha revoluci\u00f3n pac\u00edfica con trazos dun sistema de consellos. En 1960 publicou \"Die ungarische Revolution und der totalit\u00e4re Imperialismus\" (\"A revoluci\u00f3n h\u00fangara e o imperialismo totalitario\"; en ingl\u00e9s apareceu como parte da segunda edici\u00f3n de \"The Origins of Totalitarism\") e en 1961 \"Between Past and Future\" (\"Entre o pasado e o futuro\"; seis ensaios sobre o pensamento pol\u00edtico).\nXa mediada a d\u00e9cada de 1950, Arendt realizara unha solicitude de cobro de danos e perdas ao Estado alem\u00e1n (\"Deutsche Wiedergutmachungspolitik\") polas inxustizas sufridas baixo o r\u00e9xime nazi, solicitude que foi rexeitada en diversas ocasi\u00f3ns. Karl Jaspers escribiu unha carta asegurando que a obra sobre Rahel Varnhagen, na s\u00faa versi\u00f3n de 1933, era un traballo posdoutoral finalizado con \u00e9xito, que lle permitir\u00eda a docencia nunha universidade alem\u00e1, e que non puido ser presentada por mor da subida ao poder do r\u00e9xime nazi. Non foi at\u00e9 1972 que Arendt recibiu unha importante cantidade do Goberno Federal alem\u00e1n. O seu caso converteuse nun precedente, de forma que m\u00e1is tarde outros se beneficiaron dos seus longos preitos. \nManifestouse en diversas ocasi\u00f3ns de forma cr\u00edtica coa era Adenauer. Despois de que, nun comezo, os criminais nazis apenas fosen castigados, logo do proceso a Eichmann, pouco a pouco foise xulgando aos peores.\nNos anos seguintes tratou en diversas ocasi\u00f3ns a discriminaci\u00f3n dos negros nos EE.\u00a0UU., a \u00abcuesti\u00f3n negra\u00bb, cuxa soluci\u00f3n consideraba imprescindible para a existencia da Rep\u00fablica. Condenou en numerosas ocasi\u00f3ns a Guerra de Vietnam, por exemplo tras unha an\u00e1lise dos Papeis do Pent\u00e1gono, que publicou baixo o t\u00edtulo \"Lying in Politics\" (\"A mentira na pol\u00edtica\") en 1971.\nEn xu\u00f1o de 1968 escribiulle a Jaspers: \u00abD\u00e1me a impresi\u00f3n de que os nenos do pr\u00f3ximo s\u00e9culo estudar\u00e1n o ano 1968 como n\u00f3s estudamos a revoluci\u00f3n de 1848.\u00bb Arendt simpatizaba co movemento estudantil mundial, pero criticou con dureza os posteriores abusos que percibiu. Na s\u00faa obra \"Macht und Gewalt\" (\"Poder e violencia\"), publicada en 1970 simultaneamente en ingl\u00e9s e alem\u00e1n, fai unha an\u00e1lise detallada da rebeli\u00f3n estudantil e diferencia os conceptos de \u00abpoder\u00bb (\"Macht\") e \u00abviolencia\u00bb (\"Gewalt\"). Por \u00abpoder\u00bb (\"Macht\") entende unha influencia importante dos cidad\u00e1ns sobre os asuntos pol\u00edticos, dentro do marco da constituci\u00f3n e as leis. Ningunha forma de goberno sobrevive sen unha base de poder. Incluso o totalitarismo, que repousa en gran medida na violencia, necesita o apoio de moitos.\nA Adelbert Reif comentoulle en 1970, nunha entrevista, que valoraba nos estudantes as \u00abganas de actuar\u00bb e \u00aba confianza de poder cambiar as cousas coas propias forzas\u00bb. Nos EE.\u00a0UU. apareceu por primeira vez en moito tempo un movemento pol\u00edtico espont\u00e1neo que non s\u00f3 fac\u00eda propaganda, sen\u00f3n que actuaba por motivos case exclusivamente morais. Por outra banda, rexeitaba o desenvolvemento ulterior do movemento na forma de \u00abfanatismo\u00bb, \u00abideolox\u00edas\u00bb e \u00abvandalismo\u00bb. \u00abAs cousas boas na historia te\u00f1en habitualmente unha moi curta duraci\u00f3n. As\u00ed, por exemplo, \u00e9 como nos nutrimos hoxe (1970) a\u00ednda da curta \u00e9poca cl\u00e1sica grega\u00bb.\nO proceso de Eichmann.\nCobertura do proceso e controversias posteriores.\nDe abril a xu\u00f1o de 1961, Arendt asistiu como reporteira da revista \"The New Yorker\" ao proceso contra Adolf Eichmann en Xerusal\u00e9n. De a\u00ed xurdiron inicialmente alg\u00fans artigos e despois o seu libro m\u00e1is co\u00f1ecido e discutido at\u00e9 o presente, \"Eichmann in Jerusal\u00e9n\" (\"Eichmann en Xerusal\u00e9n)\" (EeX). Publicouse primeiro en 1963 nos EE.\u00a0UU. e pouco despois en Alema\u00f1a Occidental.\nAdolf Eichmann fora detido, clandestinamente, polo Mossad, o servizo secreto israel\u00ed, na Arxentina en 1960 e trasladado a Xerusal\u00e9n. A moi discutida expresi\u00f3n que Arendt empregou para referirse a Eichmann, \u00aba banalidade do mal\u00bb, acabou convert\u00e9ndose nunha frase feita.\nAo redor da obra houbo intensas controversias. Sobre todo, a expresi\u00f3n \u00abbanalidade\u00bb en relaci\u00f3n a un asasino en masa foi atacada desde diferentes frontes, entre outros tam\u00e9n por Hans Jonas. Raul Hilberg tam\u00e9n criticou a idea da \u00abbanalidade do mal\u00bb.\nNa s\u00faa introduci\u00f3n \u00e1 edici\u00f3n alem\u00e1 de 1964, Arendt explica a escolla do termo:\nNunca asasinar\u00eda un superior. Non era parvo sen\u00f3n \u00absimplemente irreflexivo\u00bb. Isto predestinouno para converterse nun dos maiores criminais da s\u00faa \u00e9poca. Isto \u00e9 \u00abbanal\u00bb, quiz\u00e1s incluso \u00abc\u00f3mico\u00bb. Non se lle poden atopar profundidades demon\u00edacas, por moita vontade que se lle po\u00f1a. A\u00ednda as\u00ed, non \u00e9 ordinario.\nNunha carta a Mary McCarthy, Arendt comenta: \u00ab[...] a expresi\u00f3n \"banalidade do mal\" como tal est\u00e1 en contraposici\u00f3n ao \"mal radical\" [Kant] que empreguei no libro sobre o totalitarismo.\u00bb\nO tipo de crime, segundo Arendt, non era clasificable doadamente. O que ocorreu no campo de concentraci\u00f3n de Auschwitz non tivo exemplos anteriores. A expresi\u00f3n, proveniente do imperialismo ingl\u00e9s, \u00abasasinato en masa administrativo\u00bb, ax\u00fastase mellor ca \u00abxenocidio\u00bb.\nDebate sobre o papel dos consellos xudeus.\nAdemais do anterior, tam\u00e9n se lle reprochou a Arendt o ver o papel dos consellos xudeus de forma cr\u00edtica de m\u00e1is. Eichmann esixira a \u00abcooperaci\u00f3n\u00bb dos xudeus e acad\u00e1raa nunha \u00abmedida realmente sorprendente\u00bb. De cami\u00f1o \u00e1 morte, os xudeus ver\u00edan poucos alem\u00e1ns. Os membros dos consellos xudeus obtiveran dos nazis un \u00abenorme poder sobre a vida e a morte\u00bb, \u00abata que eles mesmos foron deportados\u00bb. As\u00ed, por exemplo, as listas de transporte no campo de concentraci\u00f3n de Theresienstadt foron realizadas polo consello xudeu.\nO antigo rabino de Berl\u00edn Leo Baeck, un dos representantes xudeus m\u00e1is importantes de Alema\u00f1a, comentara que era mellor para os xudeus non saber o seu destino, xa que a espera da morte s\u00f3 ser\u00eda m\u00e1is dura.\nEsta curta pasaxe foi criticada de forma especialmente dura por moitas organizaci\u00f3ns xud\u00edas. Nunha carta a Mary McCarthy do 16 de setembro de 1963, Arendt escribiu que o\u00edra que a \"Anti-Defamation League\" enviara unha circular a todos os rabinos de Nova York para que o d\u00eda de Ano Novo (\"Rosh ha Shana\", 4 de outubro) predicaran na contra dela. Na exitosa campa\u00f1a pol\u00edtica trat\u00e1base de crear unha \u00abimaxe\u00bb para agachar o aut\u00e9ntico libro. Arendt sent\u00edase impotente diante da gran cantidade de persoas cr\u00edticas que posu\u00edan cartos, persoal e influencias.\nHannah Arendt sentiu como un \u00abalivio\u00bb atoparse no xu\u00edzo con \u00abantigos membros xudeus da resistencia\u00bb. \u00abA s\u00faa entrada en escena escorrentaba o fantasma dunha docilidade xeral [...].\u00bb Nos campos de exterminio, \u00aben xeral, as entregas directas das v\u00edctimas para a s\u00faa execuci\u00f3n [foron] realizadas polos comandos xudeus.\u00bb \u00abTodo isto era estarrecedor, pero non era un problema moral. A selecci\u00f3n [...] dos traballadores nos campos realiz\u00e1bana as SS, que ti\u00f1an unha marcada preferencia polos elementos criminais.\u00bb O problema moral foi a colaboraci\u00f3n de grans [de area] na soluci\u00f3n final.\nGershom Scholem indicou, alg\u00fans meses despois da publicaci\u00f3n do libro, que botaba a faltar un xu\u00edzo equilibrado. \u00abNos campos a dignidade das persoas era destru\u00edda e, tal como di vostede mesma, eran levadas a colaborar na s\u00faa propia destruci\u00f3n, axudando na execuci\u00f3n dos demais reclusos e outros actos similares. E por iso debe estar borrosa a fronteira entre v\u00edtimas everdugos? Que perversidade! E n\u00f3s debemos chegar e dicir que os mesmos xudeus tiveron a s\u00faa \"participaci\u00f3n\" no asasinato de xudeus.\u00bb\nResponsabilidade persoal fronte a responsabilidade colectiva.\nNa s\u00faa conferencia \"Pers\u00f6nliche Verantwortung in der Diktatur\" (\"Responsabilidade persoal na ditadura\"), que presentou en 1964 e 1965 en Alema\u00f1a, Arendt recalcaba de novo que a s\u00faa publicaci\u00f3n sobre o proceso de Eichmann era exclusivamente un \u00abinforme dos feitos\u00bb. Os seus cr\u00edticos e apoloxetas, pola contra, discutir\u00edan problemas de filosof\u00eda moral. Ela o\u00edra con espanto afirmar, entre outras cousas, que \u00abagora sabemos que hai un Eichmann en cada un de n\u00f3s\u00bb. Pero, segundo Arendt, o ser humano \u00e9 un ser que act\u00faa libremente e \u00e9 responsable dos seus actos. Polo tanto, a culpa recaer\u00eda sobre unhas determinadas persoas. Rexeita decididamente a idea dunha culpa colectiva.\nArendt consideraba que o proceso contra Eichmann se realizara correctamente. Designou como xuridicamente irrelevante a defensa de Eichmann afirmando que el fora s\u00f3 unha rodi\u00f1a m\u00e1is na enorme engrenaxe do aparello burocr\u00e1tico. Foi executado. Durante o nacionalsocialismo, todos os niveis da sociedade oficial estiveron implicados nos crimes. Como exemplo nomea a serie de medidas antisemitas que antecederon aos crimes en masa e que foron consentidas en todos e cada un dos casos \u00abata que se chegou a un punto en que xa non pod\u00eda pasar nada peor.\u00bb Os feitos non foron realizados por \u00abg\u00e1nsteres, monstros ou s\u00e1dicos furibundos, sen\u00f3n polos membros m\u00e1is respectables da honorable sociedade.\u00bb As\u00ed, aos que colaboraron e seguiron ordes non debe pregunt\u00e1rselles \u00abpor que obedeciches?\u00bb, sen\u00f3n \u00abpor que colaboraches?\u00bb.\nA mesma Hannah Arendt sinalou que se cadra ela mesma tampouco estar\u00eda \u00e1 altura desas esixencias: \u00abQuen di que eu, que condeno unha inxustiza, afirmo ser incapaz de realizala eu mesma?\u00bb.\nAntisemitismo \u00e1rabe.\nNo informe Eichmann, Arendt v\u00eda o naciente antisemitismo \u00e1rabe como unha continuaci\u00f3n das ideas e acci\u00f3ns nazis.\nEdici\u00f3n hebrea posterior.\nCando no ver\u00e1n de 2000 se editou en Tel Aviv unha traduci\u00f3n ao hebreo de \"Eichmann in Jerusalem\" como primeira obra de Arendt, volveu acenderse a pol\u00e9mica. Principalmente trat\u00e1base da cr\u00edtica de Arendt ao desenvolvemento do procesamento. Neste contexto foi acusada de ocultar principios antisionistas.\nAdemais, rexeitouse a s\u00faa concepci\u00f3n do papel dos consellos xudeus e o concepto de \u00abbanalidade do mal\u00bb, tal como ocorrera na primeira edici\u00f3n do libro.\nVerdade e pol\u00edtica.\nComo consecuencia das numerosas reacci\u00f3ns negativas \u00e1 publicaci\u00f3n do seu informe sobre o proceso e o libro que xurdiu de a\u00ed, Arendt reflexionou en 1964 no seu ensaio \"Wahrheit und Politik\" (\"Verdade e pol\u00edtica\") sobre se \u00e9 sempre correcto dicir a verdade e xulgou as moitas \u00abmentiras\u00bb que se dixeron sobre os feitos que ela describira. Este texto mostra, tal e como recalca explicitamente na edici\u00f3n norteamericana de 1967, que se mant\u00e9n firme no seu pensamento e que tam\u00e9n, en retrospectiva, rexeita os m\u00e9todos dos seus cr\u00edticos. Pero o ensaio trata principalmente da relaci\u00f3n entre a Filosof\u00eda e a Pol\u00edtica, da relaci\u00f3n entre as \u00abverdades de raz\u00f3n\u00bb e as \u00abverdades de feito\u00bb.\nEnsino na universidade e premios.\nNa primavera de 1959 obtivo durante un semestre unha c\u00e1tedra como profesora convidada na prestixiosa Universidade de Princeton. Foi a primeira muller en ensinar na instituci\u00f3n. De 1963 a 1967, Hannah Arendt foi catedr\u00e1tica na Universidade de Chicago e de 1967 a 1975 na \"Graduate Faculty\" da \"New School for Social Research\" en Nova York. Al\u00ed at\u00f3pase unha gran parte do seu legado p\u00f3stumo.\nEn EE.\u00a0UU. honr\u00e1rona con numerosos doutoramentos \"honoris causa\". Tam\u00e9n na Rep\u00fablica Federal Alem\u00e1 recibiu prestixiosos premios: en 1959 o Lessing-Preis der Freien und Hansestadt Hamburg e en 1967 o Premio Sigmund Freud da Academia Alem\u00e1 para Lingua e Escritura en Darmstadt. En 1969, a American Academy premiou o seu traballo cunha Medalla Emerson-Thoreau, e en 1975, o goberno dan\u00e9s entregoulle o Premio Sonning polas s\u00faas achegas \u00e1 cultura europea.\nDesenvolvemento do seu pensamento en discursos e ensaios.\nCon ocasi\u00f3n da recepci\u00f3n do premio Lessing en 1959, Arendt expresou a s\u00faa \u00abactitude\u00bb (\"Gesinnung\") no seu discurso sobre Lessing \"Von der Menschlichkeit in finsteren Zeiten\" (\"Da humanidade en tempos funestos\"). A cr\u00edtica, no sentido de Lessing, ser\u00eda sempre comprender e xulgar en interese do mundo, polo que xamais pode converterse nunha cosmovisi\u00f3n \u00abque se estableceu nunha perspectiva posible\u00bb. Non \u00e9 que a \u00abdesconfianza\u00bb cara \u00e1 Ilustraci\u00f3n ou o Humanismo do s\u00e9culo XVIII dificulte a aprendizaxe de Lessing, sen\u00f3n que \u00e9 o s\u00e9culo XIX coa s\u00faa \u00abobsesi\u00f3n pola historia\u00bb e a s\u00faa \u00abcomplicidade coa ideolox\u00eda\u00bb o que se interp\u00f3n entre Lessing e n\u00f3s. O obxectivo ser\u00eda a liberdade de pensamento \u00absen o edificio da tradici\u00f3n\u00bb, con intelixencia, profundidade e valent\u00eda. Unha verdade absoluta non existe, xa que, no intercambio cos demais, conv\u00e9rtese deseguido nunha \u00abopini\u00f3n entre opini\u00f3ns\u00bb e nunha parte do di\u00e1logo infinito da humanidade, nun espazo onde hai moitas voces. Toda verdade unilateral que s\u00f3 est\u00e1 baseada nunha opini\u00f3n \u00e9 \u00abinhumana\u00bb.\nPouco antes da s\u00faa morte, no seu discurso con motivo da concesi\u00f3n do premio Sonnig, salientou canto apreciaba os EEUU como Estado de dereito. Trat\u00e1base nese caso do imperio da lei (Constituci\u00f3n dos EEUU) e non do das persoas. Con todo, como cidad\u00e1 norteamericana, segu\u00eda aferr\u00e1ndose \u00e1 lingua alem\u00e1. Subli\u00f1ou o importante papel de Dinamarca na segunda guerra mundial, que conseguiu, a trav\u00e9s de presi\u00f3n pol\u00edtica (tam\u00e9n realizada polo seu rei) e da opini\u00f3n p\u00fablica, salvar da deportaci\u00f3n aos xudeus que se atopaban en Dinamarca. \u00abIso non ocorreu en ning\u00fan outro lugar\u00bb.\nTomando como exemplo a Revoluci\u00f3n h\u00fangara de 1956, Arendt avogou no pol\u00edtico por unha rep\u00fablica de consellos (\"R\u00e4terepublik\") que tomase como base a liberdade individual, un ideal de estado que tam\u00e9n defend\u00eda o seu marido Heinrich Bl\u00fccher, envolvido en 1919 como espartaquista nas loitas da Revoluci\u00f3n de Novembro e na formaci\u00f3n dos chamados Consellos de Traballadores e Soldados. Arendt toma como punto de partida o feito de todas as persoas estaren capacitadas para o \u00abpensamento\u00bb e por tanto para a pol\u00edtica e que o espazo pol\u00edtico non pode estar reservado para especialistas.\nArendt redactou, a mi\u00fado en traballos de encarga para revistas, ensaios sobre personaxes contempor\u00e1neos que tiveron importancia por contribuci\u00f3ns extraordinarias na s\u00faa vida, o seu traballo pol\u00edtico ou literario. Realizou descrici\u00f3ns dos personaxes m\u00e1is variados, como a que fixo sobre o papa Xo\u00e1n XXIII, co t\u00edtulo \"The Christian Pope\" (\"O papa cristi\u00e1n\", 1965). Outras foron as de Isak Dinesen (pseud\u00f3nimo de Karen Blixen), os seus amigos Hermann Broch, Walter Benjamin e Wystan H. Auden, ademais de Bertolt Brecht, Robert Gilbert \u2014amigo do seu marido\u2014 e Nathalie Sarraute, a representante francesa do \"Nouveau Roman\". Estes ensaios apareceron en 1968 baixo o t\u00edtulo \"Men in dark times\" (\"Homes en tempos escuros\", ampliado con outros textos na versi\u00f3n alem\u00e1: \"Menschen in finsteren Zeiten\", 1989).\nEntre as biograf\u00edas at\u00f3pase tam\u00e9n a primeira que realizou, \"A heroine of Revolution\" (\"Unha hero\u00edna de Revoluci\u00f3n\", 1966) sobre a figura de Rosa Luxemburg. Arendt valora a revolucionaria como unha marxista xudeoalem\u00e1 de orixe polaca, marxista non ortodoxa e de pensamento independente. Luxemburg nunca pertencer\u00eda aos \u00abcrentes\u00bb que tomaban a pol\u00edtica como substitutivo da relixi\u00f3n, sen\u00f3n que se atrev\u00eda a criticar publicamente a Lenin. Por mor da s\u00faa vontade propia e o desprezo polos arribistas e os defensores do status, Arendt afirma que Luxemburg atop\u00e1base a mi\u00fado na marxe do movemento comunista. Como opositora radical \u00e1 guerra, loitadora pola liberdade pol\u00edtica e por unha democracia sen l\u00edmites, atraeu a mi\u00fado cr\u00edticas na s\u00faa contra. O seu posicionamento moral base\u00e1base no c\u00f3digo de honra dunha pequena elite de intelectuais xudeus de Europa Oriental, que se v\u00edan a si mesmos como cosmopolitas. A autora compara o dereito da Rep\u00fablica de Weimar e da Era Adenauer. No momento do asasinato de Karl Liebknecht e Rosa Luxemburg, o poder atop\u00e1base practicamente en mans do Freikorps. Con todo, o asasino e o secuestro foron condenados a unha pena \u2014a\u00ednda que pequena\u2014 de c\u00e1rcere, mentres que o goberno de Bonn, da RFA, daba a entender que no asasinato dos dous trat\u00e1base dunha execuci\u00f3n segundo o dereito de guerra e que, xa que logo, tratouse dunha acci\u00f3n legal.\nComparaci\u00f3n entre as revoluci\u00f3ns e constituci\u00f3ns francesa e estadounidense.\nNo seu libro \"On Revolution\" (\"Sobre a Revoluci\u00f3n\"), aparecido en 1963 e que, do mesmo xeito que \"The Human Condition\" (\"A condici\u00f3n humana\") bas\u00e9ase en material das s\u00faas clases, Arendt compara a Revoluci\u00f3n francesa coa Revoluci\u00f3n Americana, colocando tam\u00e9n neste libro o pol\u00edtico no centro do seu pensamento.\nDe acordo coa s\u00faa tese, a primeira fracasou co Terror de Robespierre, que tentou superar a miseria social e crear unha sociedade igualitaria sobre unha base moral. A segunda, pola contra, puido perseguir obxectivos case exclusivamente pol\u00edticos, porque a cuesti\u00f3n social non era tan candente. Desta forma foi posible fundar unha rep\u00fablica libre, na que o cidad\u00e1n ti\u00f1a os mesmos dereitos que os seus concidad\u00e1ns en todos os asuntos p\u00fablicos pol\u00edticos, mantendo toda a pluralidade.\nA crenza filos\u00f3fica no progreso non debe converterse nun criterio no \u00e1mbito pol\u00edtico, tal como foi o caso na Revoluci\u00f3n Francesa. Precisamente a implementaci\u00f3n de ideas filos\u00f3ficas foi o que conduciu ao goberno do Terror. Na Revoluci\u00f3n Americana materializ\u00e1ronse os principios da antig\u00fcidade e os de Montesquieu: o principio da separaci\u00f3n de poderes e o da limitaci\u00f3n do poder a trav\u00e9s do federalismo de rep\u00fablicas pequenas cun poder central.\nA comunidade pol\u00edtica dos Pais Peregrinos realizara unha federaci\u00f3n, o \"Mayflower Compact\", que consist\u00eda nun \u00abacto de comprometerse uns cos outros (\"Sichaneinanderbindens\")\u00bb.\n\"Die politische Gemeinschaft, die auf Grund deses \u00abBundes\u00bb entsteht, enth\u00e4lt die Quelle f\u00fcr die Macht, die allen denen zuflie\u00dft, die ihm angeh\u00f6ren und die au\u00dferhalb der politischen Gemeinschaft zur Ohnmacht verurteilt w\u00e4ren. Im Gegensatz hierzu erwirbt der Staat, der aus der Zustimmung der Untertanen entsteht, ein Machtmonopol, d\u00e1s au\u00dferhalb deas Zugriffs der Beherrschten steht, die aus dieser politischen Ohnmacht nur heraustreten k\u00f6nnen, wenn sie beschlie\u00dfen, dean Staatsapparat zu brechen [\u2026].\"A comunidade pol\u00edtica que xorde deste \u00abpacto\u00bb cont\u00e9n a fonte do poder, que fl\u00fae cara a todos aqueles que pertencen a el e estar\u00edan condenados \u00e1 impotencia f\u00f3ra da comunidade pol\u00edtica. De forma contraria, o Estado que xorde da aprobaci\u00f3n dos s\u00fabditos consegue o monopolio do poder, que queda f\u00f3ra do alcance dos gobernados, que s\u00f3 poden sa\u00edr desa impotencia pol\u00edtica se deciden romper o aparello do Estado [...].Arendt\nA Declaraci\u00f3n de Independencia dos Estados Unidos de 1776 respondeu, segundo Arendt, a este principio da liberdade no marco dunha Constituci\u00f3n dos EEUU, mentres que a Constituci\u00f3n francesa de 1791 xurdiu sobre a base dun Estado nacional centralizado, que non daba m\u00e1is poder aos cidad\u00e1ns, sen\u00f3n que lles daba menos. As\u00ed, a Constituci\u00f3n francesa de 1791 xurdiu dunha monarqu\u00eda absoluta e a estadounidense dunha \u00abmonarqu\u00eda limitada\u00bb. Por iso en Francia, desde ent\u00f3n, a \u00abvontade da naci\u00f3n \u00e9 a fonte das leis\u00bb, mentres que nos Estados Unidos, seguindo a Montesquieu, o poder do Estado est\u00e1 limitado polas leis.\nSobre cuesti\u00f3ns \u00e9ticas.\nArendt postula que o ser humano non \u00e9 nin bo nin malo por natureza. Segundo a s\u00faa concepci\u00f3n, s\u00f3 o individuo ten a responsabilidade dos seus propios actos. Por iso deben sancionarse os crimes, pero tam\u00e9n as \u00abmentiras\u00bb pol\u00edticas. En Estados cunha Constituci\u00f3n que regula a vida pol\u00edtica \u00e9 m\u00e1is f\u00e1cil para o individuo comportarse segundo un \u00abpatr\u00f3n moral\u00bb, que en \u00abtempos tenebrosos\u00bb. Precisamente por iso, \u00e9 moito m\u00e1is dif\u00edcil pensar, xulgar e actuar baixo formas de goberno non democr\u00e1ticas.\nAs persoas que interact\u00faan politicamente sobre unha base de veracidade persoal, non act\u00faan necesariamente de forma moral no \u00e1mbito privado. Arendt rexeita o recurso \u00e1 transcendencia ou a conciencia moral (\"Gewissen\") como base da moral, xa que est\u00e1 convencida de que os valores xerados por estas v\u00edas son manipulables. Para ela, o totalitarismo \u00e9 un sistema no que o c\u00f3digo moral ata ent\u00f3n imperante \u00e9 reinterpretado.\nAqueles que non colaboraron co nacionalsocialismo pregunt\u00e1banse ata que punto poder\u00edan vivir en paz consigo mesmos de cometeren determinadas acci\u00f3ns. A li\u00f1a de separaci\u00f3n transcorr\u00eda de forma ortogonal a todas as diferenzas sociais, culturais e de educaci\u00f3n. Constat\u00e1base o colapso total da \u00absociedade honorable\u00bb.\nArendt cita o imperativo categ\u00f3rico de Kant e contrap\u00f3n o ego\u00edsmo \u00e1s esixencias da comunidade. No proceso desenvolve a idea dunha \u00e9tica comunitaria que debe ser negociada de novo unha e outra vez. B\u00f3talles en cara aos fil\u00f3sofos que se ocupasen pouco de m\u00e1is da pluralidade do ser humano. Ademais hai unha especie de inimizade da maior\u00eda dos fil\u00f3sofos contra toda forma de pol\u00edtica. Ao rev\u00e9s ca outros pensadores, Arendt ve, mesmo despois da \u00e9poca do totalitarismo, unha esperanza para o mundo grazas a cada ser humano que nace e que pode comezar de novo.\nA maldade, o mal, Arendt consid\u00e9raos como un fen\u00f3meno de falta de xu\u00edzo. O ser humano sempre est\u00e1 relacionado con outros \u2014tam\u00e9n no crime\u2014, desenvolve unha vontade que est\u00e1 enfrontada \u00e1 doutros e debe reflexionar sobre as s\u00faas acci\u00f3ns; se non, conv\u00e9rtese en algu\u00e9n dirixido (\"getriebene\").\nNa s\u00faa lecci\u00f3n maxistral de 1965 \"\u00dcber d\u00e1s B\u00f6se\" (\"Sobre o mal\"), publicada de forma p\u00f3stuma, Arendt oc\u00fapase de ofrecer unha definici\u00f3n do mal desde m\u00faltiplos puntos de vista, que incl\u00fae tanto o particular do nacionalsocialismo e os seus campos de exterminio como o \u00abmal universal\u00bb de Kant.\nPublicaci\u00f3ns e conferencias p\u00fablicas, loita pola liberdade e o estado de dereito.\nOs libros e artigos de Arendt public\u00e1ronse en ingl\u00e9s e alem\u00e1n con redacci\u00f3ns parcialmente distintas. Alg\u00fans dos seus textos traduciunos ela mesma, \u00e1 vez que os melloraba, mentres que doutros encarg\u00e1banse profesionais, e despois eran corrixidos pola propia autora. Tam\u00e9n a s\u00faa amiga Mary McCarthy revisou algunhas das obras escritas en lingua inglesa. Estaban formados, en parte, por artigos preparatorios editados en revistas, sobre todo nos EEUU, Alema\u00f1a e Francia. Tam\u00e9n nas s\u00faas clases empregaba material das s\u00faas futuras publicaci\u00f3ns, comentaba pasaxes cos alumnos antes de publicalos, do mesmo xeito que fac\u00eda na s\u00faa correspondencia. As conferencias, as entrevistas, a participaci\u00f3n en congresos e mesas redondas, sobre todo nos EEUU e na Rep\u00fablica Federal, serv\u00edanlle para difundir as s\u00faas ideas.\nA forma de expresarse de Hannah Arendt \u00e9 racional e sobria, cunha exposici\u00f3n clara e directa das s\u00faas teses. A mi\u00fado emprega os conceptos cun significado distinto do que te\u00f1en na linguaxe coloquial ou cient\u00edfica habitual. \u00c1s veces, inverte o significado corrente convert\u00e9ndoo no seu contrario.\nDurante longo tempo, Hannah Arendt rexeitou presentarse en p\u00fablico. Isto expresouno por \u00faltima vez no seu discurso de agradecemento polo Premio Sonnig en Dinamarca, pouco antes da s\u00faa morte. Xa en 1955 escrib\u00edralle a Heinrich Bl\u00fccher respecto diso: \u00abNing\u00fan \u00e9xito me axuda a superar permanecer na \u201cvida p\u00fablica\u201d [...] O que non consigo \u00e9 estar na palestra e permanecer constantemente nela.\u00bb Fac\u00eda unha distinci\u00f3n \u00abradical\u00bb entre o \u00abprivado e o p\u00fablico\u00bb.\nO seu intercambio epistolar, no que \u00e1s veces expresa duras cr\u00edticas sobre alg\u00fans dos seus contempor\u00e1neos, consider\u00e1bao parte da s\u00faa vida privada. Mentres que a s\u00faa correspondencia con Jaspers, Bl\u00fccher, McCarthy, Blumenfeld e Johnson puido publicarse case na s\u00faa totalidade, faltan case todas as cartas a Heidegger e Broch. Moitas das dirixidas a outros amigos permanecen sen publicar.\nA Arendt deulle apuro realizar a \"laudatio\" de Karl Jaspers, cando este recibiu en 1958 o \"Friedenspreis deas Deutschen Buchhandels\", principalmente pola s\u00faa amizade con el \u2014quizais tam\u00e9n pola s\u00faa amizade con Heidegger\u2014, pero foi o propio Jaspers quen llo pediu. Para a ocasi\u00f3n expuxo os seus conceptos de \u00abo p\u00fablico\u00bb, \u00abpersoa\u00bb e \u00abobra\u00bb: segundo Cicer\u00f3n, nunha \"laudatio\" cel\u00e9brase a \u00abdignidade dunha persoa\u00bb no \u00abp\u00fablico\u00bb e non s\u00f3 polo que respecta aos seus colegas. En \u00e9poca moderna estendeuse o \u00abprexu\u00edzo\u00bb de que s\u00f3 \u00aba obra\u00bb pertence \u00e1 esfera p\u00fablica, pero desde o punto de vista de Arendt, a\u00ednda que o \u00abproceso de traballo\u00bb non \u00e9 asunto p\u00fablico, en cambio, nas obras que non son puramente acad\u00e9micas, sen\u00f3n o resultado de \u00abactos e palabras vivas\u00bb, aparece unha \u00abhumanidade\u00bb (\"Personhaftigkeit\"), en lat\u00edn \"humanitas\", que Kant e Jaspers chaman \"Humanit\u00e4t\". Esta humanidade s\u00f3 poden alcanzala aqueles que se atrevan a expor a s\u00faa persoa e a s\u00faa obra ao \u00abrisco do p\u00fablico\u00bb.\nJaspers expres\u00e1rase non s\u00f3 filos\u00f3fica sen\u00f3n tam\u00e9n politicamente m\u00e1is al\u00e1 do \u00e1mbito acad\u00e9mico, no \u00e1mbito p\u00fablico. Como persoa individual, buscara o intercambio libre con outros. S\u00f3 as\u00ed \u00e9 posible ser \u00abracional\u00bb. O premiado, desta maneira, contribuir\u00eda a \u00abiluminar a existencia\u00bb en tempos do dominio da violencia, non como representante de Alema\u00f1a, sen\u00f3n como representante da raz\u00f3n. Arendt representa a idea dunha persoa de esp\u00edrito libre cando di, finalizando: \u00ab\u00c9 o reino da \"humanitas\", ao que calquera pode chegar desde a orixe que lle \u00e9 propia. Aqueles, que entran, reco\u00f1\u00e9cense\u2026\u00bb\nDurante os actos conmemorativos da morte de Jaspers na Universidade de Basilea, en marzo de 1969, Arendt volveu sobre este tema: Jaspers representar\u00eda con perfecci\u00f3n a \u00abtrindade\u00bb de raz\u00f3n, liberdade e comunicaci\u00f3n.\nHannah Arendt nunca se viu como unha marxista. M\u00e1is ben recalcaba a s\u00faa orixe na filosof\u00eda. Con todo, atribu\u00edalle a Marx, ao rev\u00e9s ca a outros \u00abide\u00f3logos\u00bb do s\u00e9culo XIX, \u00abvalor\u00bb e \u00absentido da xustiza\u00bb e apreciaba as s\u00faas an\u00e1lises e a el mesmo como \u00abrebeldes e revolucionarios\u00bb. Con todo rexeitaba a \u00abficci\u00f3n\u00bb do comunismo. Nela faltaba toda referencia a un pensamento ut\u00f3pico. Os termos \u00abesquerda\u00bb e \u00abdereita\u00bb, como categor\u00edas pol\u00edticas, non aparecen, xeralmente, na s\u00faa obra.\nO centro de gravidade das s\u00faas an\u00e1lises estaba nas cosmovisi\u00f3ns pol\u00edticas, \u00e9 dicir, nas ideolox\u00edas como bases para os estados, \u00e1s que logo xulgaba en funci\u00f3n do grao de liberdade pol\u00edtica e estado de dereito que conced\u00edan ao individuo no espazo p\u00fablico e especialmente no pol\u00edtico; ou ben o grao daqueles que o individuo pode, canda outros, conseguir. Nunha carta a Johnson en 1972 dille a este respecto: a liberdade \u00e9lle moito m\u00e1is importante que o socialismo ou o capitalismo. Diferenciaba exclusivamente entre tres formas de goberno: a democracia, rep\u00fablica ou rep\u00fablica de consellos (\"R\u00e4terepublik\"), similares en canto sistemas diferentes de liberdade; a ditadura ou \u00abtiran\u00eda\u00bb en canto r\u00e9ximes de opresi\u00f3n \u00abnormais\u00bb; e, por \u00faltimo, o \u00abtotalitarismo\u00bb.\nRelaci\u00f3ns e amizades.\nAs amizades ti\u00f1an moita importancia na vida de Hannah Arendt. Ademais da s\u00faa estreita relaci\u00f3n de compa\u00f1eirismo co seu esposo, que morreu en 1970, cultivou intensas amizades con, entre outros, Mary McCarthy, Kurt Blumenfeld, Uwe Johnson, pero sobre todo con Karl Jaspers e tam\u00e9n, ata o final, con Martin Heidegger. Esta \u00faltima amizade ti\u00f1a un car\u00e1cter especial; mentres que expresou varias veces de forma despectiva a s\u00faa opini\u00f3n sobre Heidegger como persoa, por exemplo en cartas a Jaspers do 29 de setembro de 1950 e o 26 de outubro de 1959, consider\u00e1baos a ambos os dous mellores fil\u00f3sofos contempor\u00e1neos.\nEn 1950, Arendt volveu revivir a amizade con Heidegger, a\u00ednda que se mantivo ambivalente. Comentoulle a Blumenfeld a finais de 1957 que estaba impresionada co traballo de Heidegger \"Identit\u00e4t und Differenz\", pero \u00e1 vez r\u00edase do seu estilo: \u00abc\u00edtase e interpr\u00e9tase a si mesmo coma se fose un texto da Biblia\u00bb. \nTam\u00e9n lle enviou un exemplar da s\u00faa principal obra filos\u00f3fica, \"The Human Condition\" (\"A condici\u00f3n humana\"), cunha nota en que lle indicaba que se as cousas tivesen funcionado correctamente entre eles, dedicar\u00edallo. Heidegger non lle contestou e mesmo interrompeu o contacto durante alg\u00fan tempo. Decepcionada, ela escribiulle a Jaspers en 1961:\nEn ning\u00fan dos seus escritos co\u00f1ecidos, Heidegger menciona nin fai referencia aos traballos de Hannah Arendt.\nEn 1969, con ocasi\u00f3n do 80\u00ba aniversario de Heidegger, e xa tras a morte de Jaspers, Arendt leu un relatorio na radio p\u00fablica Bayerischer Rundfunk, no que afirmou: \u00abN\u00f3s, que queremos homenaxear a pensadores a\u00ednda que a nosa vida estea situada no medio do mundo, non podemos evitar atopar rechamante, incluso anoxador, que tanto Plat\u00f3n, coma Heidegger, no momento en que se mesturaron nos asuntos humanos, achasen o seu refuxio en tiranos e caudillos (\"F\u00fchrer\")\u00bb. Arendt ch\u00e1malle \u00abdeformaci\u00f3n profesional\u00bb a esa preferencia. \u00abPois a tendencia cara \u00e1 tiran\u00eda p\u00f3dese mostrar en case todos os grandes pensadores (Kant \u00e9 a grande excepci\u00f3n).\u00bb Citando a Heidegger, contin\u00faa: moi poucos pos\u00faen a capacidade de \u00abasombrarse do sinxelo e [...] tomar ese asombro como domicilio. [...] Con eses poucos, finalmente \u00e9 indiferente onde os leven os treb\u00f3ns do seu s\u00e9culo. Pois a treboada que percorre o pensamento de Heidegger \u2014como a que segue soprando despois de milenios desde a obra de Plat\u00f3n\u2014 non procede do s\u00e9culo. Procede do antiqu\u00edsimo, e aquilo que lega \u00e9 algo completo que, como todo o completo, retorna ao antiqu\u00edsimo\u00bb. Talvez Arendt non escribir\u00eda esa pasaxe en vida de Karl Jaspers, que sempre se tivo como un dem\u00f3crata.\nArendt apoiou moi activamente a publicaci\u00f3n nos Estados Unidos dalgunhas obras de Jaspers, as\u00ed como de Heidegger. Buscou editoriais, supervisou parcialmente as traduci\u00f3ns e editou a versi\u00f3n norteamericana de \"Die gro\u00dfen Philosophen\" (\"Os grandes fil\u00f3sofos\") de Jaspers. Na s\u00faa correspondencia trata sobre esa axuda en repetidas ocasi\u00f3ns. Ambos os dous estaban moi interesados na publicaci\u00f3n das s\u00faas obras nos Estados Unidos e agradec\u00e9ronlle a Arendt a s\u00faa axuda. A pesar das moitas cousas que os separaban, non se liberou nunca do elitismo subxectivista de Heidegger, o seu antigo mestre e amante, a quen admiraba por riba de todo: \u201cTi es o primeiro en saber que non existe ningu\u00e9n coma ti\u201d, escrib\u00edalle en 1971 xa anci\u00e1.\n\"Denktagebuch\".\nPrincipalmente entre 1950 e 1960, e algo menos intensamente de 1963 a 1970, Hannah Arendt escribiu a man en alem\u00e1n \u2014con excepci\u00f3n de citas textuais en lat\u00edn, ingl\u00e9s e franc\u00e9s; e da \u00faltima parte, escrita principalmente en ingl\u00e9s\u2014 un \u00abdiario de pensamentos\u00bb (\"Denktagebuch\"), nas palabras da s\u00faa amiga e administradora do seu legado, Lotte K\u00f6hler. Nestes 28 cadernos, ordenados por anos e meses, dialoga con numerosos fil\u00f3sofos e pensadores pol\u00edticos. O centro de gravidade \u00e1chase nos pensadores antigos gregos, pero tam\u00e9n estuda pensadores romanos, da Idade Media e sobre todo pensadores modernos.\nDebate con profundidade sobre a filosof\u00eda e o pensamento pol\u00edtico de Plat\u00f3n (de acordo cos seus conceptos nos textos orixinais), ao que considera de forma cr\u00edtica, na tradici\u00f3n de Arist\u00f3teles e Heidegger. A mi\u00fado trata sobre Kant, Heidegger e Marx (sobre todo acerca do seu concepto de \"traballo\"), pero tam\u00e9n sobre Nietzsche, Hegel e moitos outros pensadores pol\u00edticos. A eles deben engadirse, en menor medida, alg\u00fans poetas e escritores, como H\u00f6lderlin, Dickinson, Goethe, Dostoievski e Kafka, entre outros. Ademais escribe alg\u00fans poemas propios que non foron publicados en vida, as\u00ed como reflexi\u00f3ns sobre a linguaxe.\nCon este transfondo, Arendt desenvolve os seus conceptos, por exemplo os de \u00abnatalidade\u00ab (\"Geb\u00fcrtlichkeit\"), \u00abpluralidade\u00bb e \u00abentre\u00bb (\"Zwischen\"). Tende a manexar palabras de uso corrente cun significado m\u00e1is espec\u00edfico: as\u00ed, por exemplo, o pol\u00edtico, a liberdade, o traballo, a produci\u00f3n, o pensamento, a acci\u00f3n, o xulgar, o mal, o poder, a violencia, a verdade, a mentira e a ideolox\u00eda. Ademais reflexiona sobre a historia, a pol\u00edtica e, en moita menor medida, a sociedade, as\u00ed como sobre as ciencias hist\u00f3ricas, pol\u00edticas e a sociolox\u00eda e delibera sobre pensamentos relixiosos. As s\u00faas anotaci\u00f3ns, curtas e claramente estruturadas sobre cada tema, forman unha das bases das s\u00faas declaraci\u00f3ns, tanto escritas como orais, tanto as p\u00fablicas como as privadas que nos chegaron. Todas elas, xunto cun pequeno caderno sobre Kant (non datado, pero escrito por volta de 1964), public\u00e1ronse en 2002 nos Estados Unidos e Alema\u00f1a, co t\u00edtulo de \"Denktagebuch\".\nVellez e morte.\nAo contrario que outros estudosos, Hannah Arendt non realizou unha \u00abobra tard\u00eda\u00bb ou \u00abde vellez\u00bb. M\u00e1is ben o que fixo foi seguir desenvolvendo continuamente o seu pensamento pol\u00edtico, e mostrar a mi\u00fado o seu valor c\u00edvico, sen rupturas profundas. A pesar das sacudidas exteriores, sobre todo a aparici\u00f3n do totalitarismo, o conxunto da s\u00faa obra est\u00e1 pechado en si mesmo e non houbo moitas correcci\u00f3ns de fondo. As\u00ed por exemplo, base\u00e1ndose no concepto kantiano do \u00abmal radical\u00bb que adoptou, formulou en 1961 a tese da \u00abbanalidade do mal\u00bb, e logo defendeuna a pesar da hostilidade que suscitou durante anos.\nNas s\u00faas cartas fala do seu desexo de manterse produtiva ata a morte. Tras un primeiro infarto de miocardio en 1974, retomou os seus escritos e o ensino, ata que en 1975 sufriu un segundo infarto, este mortal, no seu despacho.\nObras principais.\n\"Rahel Varnhagen. Lebensgeschichte einer deutschen J\u00fcdin aus der Romantik.\".\nO manuscrito para a s\u00faa grande obra de mocidade sobre Rahel Varnhagen redactouno Arendt en Berl\u00edn entre 1931 e comezos de 1933. Os dous \u00faltimos cap\u00edtulos, sobre a s\u00faa teor\u00eda do paria e o \"parvenu\", foron escritos no exilio en Par\u00eds en 1938. A obra editouse por primeira vez en 1958, publicada polo Instituto Leo Baeck, cun pr\u00f3logo escrito ese ano en ingl\u00e9s pero traducido do alem\u00e1n. A edici\u00f3n alem\u00e1 sa\u00edu \u00e1 venda en 1959. A obra bas\u00e9ase en cartas publicadas ou in\u00e9ditas, ademais do diario de Varnhagen, que Arendt aval\u00eda en parte por primeira vez.\nA autora descr\u00edbelle a s\u00faa obra a Jaspers como \"\u00ablibro de mulleres\u00bb\" e, no pr\u00f3logo, como unha achega \u00e1 historia dos xudeus alem\u00e1ns. Usando como exemplo \u00e1 protagonista, nacida en 1771, mostra o fracaso do intento de xudeus ricos e cultos do s\u00e9culo XIX de asimil\u00e1rense, debido ao incremento do antisemitismo social.\nIlustrada e apoiada na raz\u00f3n, Rahel Levin conseguira formar en Berl\u00edn o seu propio sal\u00f3n literario e as\u00ed tratar de ti a ti a literatos, cient\u00edficos e fil\u00f3sofos, pero non conseguiu a entrada na alta sociedade alem\u00e1.\nPara conseguir elevarse ata a nobreza ou polo menos ata a alta sociedade, Rahel tentou varias veces sen \u00e9xito superar o seu xuda\u00edsmo mediante un matrimonio. Fracasou d\u00faas veces pola s\u00faa orixe xud\u00eda e unha vez pola idea da inferioridade da muller fronte ao home. Tras estas experiencias, cambiou o seu apelido ao de \"Robert\", para facer visible tam\u00e9n exteriormente a s\u00faa separaci\u00f3n da identidade xud\u00eda.\nA comezos do s\u00e9culo XIX apareceron os primeiros panfletos modernos contra os xudeus, que foron seguidos dunha vaga de antisemitismo. En 1806 pechouse o sal\u00f3n de Rahel por mor da invasi\u00f3n napole\u00f3nica. Os novos sal\u00f3ns literarios de Berl\u00edn que se abriron a partir de 1809 son descritos por Arendt como c\u00edrculos pol\u00edtico-literarios, dominados pola aristocracia e de cu\u00f1o patri\u00f3tico, con estatutos que prohib\u00edan o acceso a mulleres, franceses, filisteos e xudeus.\nRahel tentou ent\u00f3n mesmo adoptar unha forma filos\u00f3fica do nacionalismo de Fichte, para \u00abformar parte\u00bb. Segundo Arendt, isto non pod\u00eda funcionar, \u00abpois o antisemitismo patri\u00f3tico, do que Fichte tampouco se atopaba moi lonxe, envelenaba todas as relaci\u00f3ns entre xudeus e non xudeus.\u00bb\nFinalmente, en 1808 co\u00f1eceu a August Varnhagen, deixouse bautizar por el e conseguiu achegarse \u00e1 desexada asimilaci\u00f3n grazas ao tard\u00edo matrimonio.\nXa en 1815 xurdiu de novo abertamente e con forza o antisemitismo, e en 1819 houbo pogromos en Prusia. Grazas ao ascenso no traballo, un t\u00edtulo nobiliario e unha mellora da s\u00faa situaci\u00f3n econ\u00f3mica, August Varnhagen trataba \u00e1 flor e nata da sociedade. Rahel alcanzara o seu obxectivo: era \u00abparva\u00bb e \u00abinmensamente feliz\u00bb, xulga Arendt, polo feito de \u00abque clementemente se lle permitise participar\u00bb.\nA pesar de todo, a actitude de Rahel mant\u00edvose ambivalente. Segu\u00eda sent\u00edndose como unha \u00abestra\u00f1a\u00bb nunha sociedade antisemita e queix\u00e1base de que as mulleres estivesen completamente determinadas polo status do marido e o fillo e moi a mi\u00fado non fosen vistas como persoas con esp\u00edrito propio.\nArendt define como \"parvenu\" a unha persoa que \u00abengana\u00bb para introducirse nunha sociedade \u00e1 que non pertence. Son esas mentiras as que, segundo Arendt, dominan \u00e1 perfecci\u00f3n Rahel e o seu marido. A el ch\u00e1melle \"parvenu\", a ela col\u00f3caa entre paria e \"parvenu\", xa que o engano e a hipocris\u00eda para o ascenso social parec\u00edanlle cada vez m\u00e1is unha mentira e unha carga.\nDe 1821 a 1832, Rahel von Varnhagen dirixiu un segundo sal\u00f3n, de novo con invitados ilustres. Pero este c\u00edrculo literario, mesmo m\u00e1is que o primeiro, mant\u00edvose como unha ilusi\u00f3n de comunidade e integraci\u00f3n. F\u00f3ra do sal\u00f3n, os Varnhagen segu\u00edan estando illados e non conseguiron ningunha invitaci\u00f3n aos c\u00edrculos desexados.\nArendt concl\u00fae: nunha sociedade en xeral antisemita, os xudeus s\u00f3 poden asimilarse se tam\u00e9n asimilan o antisemitismo.\nOs xudeus asimilados de Europa tam\u00e9n se mantiveron como marxinados (\"Au\u00dfenseiter\") ou parias, porque na s\u00faa maior parte non foron reco\u00f1ecidos por unha gran parte da nobreza nin, sobre todo, pola burgues\u00eda. A\u00ednda que os ricos pod\u00edan realizar o papel de \"parvenu\", o feito deb\u00eda comprarse con mentiras, submisi\u00f3n e hipocris\u00eda. Non era posible superar o status do marxinado mal visto. Alg\u00fans parias convert\u00e9ronse en rebeldes e mantiveron as\u00ed a s\u00faa identidade.\nSegundo Arendt, Rahel ambicionaba ata pouco antes da s\u00faa morte a completa asimilaci\u00f3n como persoa na sociedade. S\u00f3 ao final da s\u00faa vida adoptou unha postura clara, reconverteuse de novo en xud\u00eda e paria. De aqu\u00ed en diante viu clara a realidade do antisemitismo. Como seguidora de Saint-Simon demandaba igualdade e dereitos sen consideraci\u00f3n da orixe.\n\"Elemente und Urspr\u00fcnge totaler Herrschaft\".\nNa primeira parte da s\u00faa obra principal, \"Elemente und Urspr\u00fcnge totaler Herrschaft\" (\"As orixes do totalitarismo\"), de case mil p\u00e1xinas, Arendt reconstr\u00fae o desenvolvemento do antisemitismo nos s\u00e9culos XVIII e XIX; na segunda conta o desenvolvemento e o funcionamento do racismo e o imperialismo no s\u00e9culo XIX e principios do XX; e na terceira describe as d\u00faas formas de totalitarismo (que ela chama \u00abdominaci\u00f3n total\u00bb): o nacionalsocialismo e o stalinismo, sobre o transfondo da s\u00faa tese da crecente destruci\u00f3n do espazo pol\u00edtico pola alienaci\u00f3n do individuo na sociedade de masas.\nAntisemitismo, imperialismo e totalitarismo.\nArendt descarta todas as ideolox\u00edas do s\u00e9culo XIX, como o cientificismo dos burgueses, por exemplo o caso do darwinismo; pero tam\u00e9n rexeita o idealismo como orixe do concepto nacionalsocialista de \u00ablei natural\u00bb. Igualmente sit\u00faase de forma cr\u00edtica fronte ao optimismo hist\u00f3rico filos\u00f3fico con respecto ao progreso, que se mostra por exemplo no marxismo, e as concepci\u00f3ns pesimistas da historia, xa que rexeita toda representaci\u00f3n lineal da evoluci\u00f3n hist\u00f3rica, e, no seu lugar, est\u00e1 convencida da posibilidade dun novo comezo ou dun fracaso de cada nova xeraci\u00f3n.\nO antisemitismo converteuse no s\u00e9culo XVIII e XIX nunha ideolox\u00eda irracional ligada ao nacionalismo. Especialmente importante para o desenvolvemento desta ideolox\u00eda das naci\u00f3ns e pobos \u00e9, segundo veu Arendt, o imperialismo, que estuda, tomando como ferramenta a teor\u00eda do imperialismo de Rosa Luxemburg, como base do desenvolvemento posterior do antisemitismo e o racismo. Mentres que o antisemitismo \u00abnacional\u00bb busca a expulsi\u00f3n dos xudeus do pa\u00eds, o antisemitismo \u00abimperial\u00bb busca a aniquilaci\u00f3n dos xudeus en todas as naci\u00f3ns.\nO imperialismo descompuxo os espazos pol\u00edticos da sociedade, ao eliminar os obst\u00e1culos de pol\u00edtica interior e exterior que imped\u00edan a expansi\u00f3n do capital. Arendt expande o concepto marxista do imperialismo coa dimensi\u00f3n do racismo e critica a reduci\u00f3n da discusi\u00f3n sobre o capitalismo a puras cuesti\u00f3ns econ\u00f3micas. O m\u00f3bil pol\u00edtico do imperialismo \u00e9 o intento de dividir a humanidade en \u00abrazas de se\u00f1ores e escravos\u00bb, en \u00abnegros e brancos\u00bb.\nNo curso da s\u00faa pol\u00edtica de conquista do mundo, os r\u00e9ximes totalitarios aumentaron moito o n\u00famero de refuxiados e ap\u00e1tridas e esforz\u00e1ronse en destru\u00edr as s\u00faas posici\u00f3ns xur\u00eddicas e morais, para disolver os estados naci\u00f3n desde dentro:\nA cuesti\u00f3n de por que os xudeus foron elixidos como v\u00edtimas ocupou \u00e1 pensadora pol\u00edtica a mi\u00fado. Xa na introduci\u00f3n critica os historiadores que non van m\u00e1is al\u00e1 da imaxe do \u00abxudeu errante\u00bb (\"Ewiger Jude\"), do antisemitismo natural e eterno ou que difunden a teor\u00eda do \u00abcabeza de turco\u00bb, ou ben a \u00abteor\u00eda da v\u00e1lvula\u00bb para explicar a aniquilaci\u00f3n dos xudeus por parte dos nazis.\nCon todo, de feito non hai nada tan \u00abterriblemente f\u00e1cil de lembrar\u00bb como a inocencia de todos aqueles que se viron atrapados pola \u00abm\u00e1quina do terror\u00bb.\nDelimitaci\u00f3n e caracterizaci\u00f3n do totalitarismo.\nArendt restrinxe o concepto de totalitarismo ao nacionalsocialismo, que terminou coa morte de Hitler, e o stalinismo, cuxa implementaci\u00f3n ela sit\u00faa entre 1929 e a morte de Stalin en 1953, dentro da historia da Uni\u00f3n Sovi\u00e9tica. Tr\u00e1tase, segundo a s\u00faa concepci\u00f3n, de \u00abvariaci\u00f3ns do mesmo modelo\u00bb. En definitiva, para a pol\u00edtica totalitaria non son importantes o Estado e a naci\u00f3n, sen\u00f3n o movemento de masas, que se apoia en ideolox\u00edas como o racismo ou o marxismo.\nComo caracter\u00edsticas desa forma de goberno ve a transformaci\u00f3n das clases \u2014sobre a base de intereses\u2014 en movementos de masas fan\u00e1ticas, o abandono da solidariedade de grupo, o \"F\u00fchrerprinzip\", os asasinatos en masa, a pasividade das v\u00edtimas, as delaci\u00f3ns, as\u00ed como a \u00abadmiraci\u00f3n polo crime\u00bb.\nEn consecuencia, os seguidores de movementos de masas totalitarios non son permeables aos argumentos e ignoran o seu instinto propio de supervivencia. Os l\u00edderes totalitarios vangl\u00f3rianse dos seus crimes e anuncian outros novos. Executan \u00ableis da natureza ou da historia\u00bb. Mentres que o materialismo dial\u00e9ctico bas\u00e9ase nas mellores tradici\u00f3ns, o racismo \u00e9 penosamente vulgar. Ambas as ideolox\u00edas resultaban na eliminaci\u00f3n do \u00abprexudicial\u00bb ou o superfluo con vistas a que un movemento avance sen obst\u00e1culos.\nPara Arendt, o totalitarismo \u00e9 a \u00fanica forma de Estado coa que non pode haber unha coexistencia ou un compromiso.\nSegundo Arendt, os movementos totalitarios est\u00e1n caracterizados pola lealdade dos seus seguidores. Precisamente unha gran parte da elite intelectual e art\u00edstica identificouse \u2014polo menos por un tempo\u2014 co goberno totalitario. A elite renegar\u00eda (con boas raz\u00f3ns) da sociedade antes de que o \u00abafundimento do sistema de clases\u00bb xerase os \u00abindividuos da masa\u00bb (\"Massenindividuen\") e agora poder\u00eda \u00abentender\u00bb as masas. De igual forma, o populacho, ao que non lle afectan as constituci\u00f3ns, partidos ou sistemas morais e que incl\u00fae os baixos fondos e a chusma, tam\u00e9n est\u00e1 \u00e1 marxe da sociedade. Estar\u00eda por primeira vez disposto e na posici\u00f3n de organizar as masas e, xa que non pode aspirar a unha carreira laboral, a ocupar postos pol\u00edticos. \nOs l\u00edderes dos partidos pensaban que iso \u00eda desacreditar o populacho, pero foi ao rev\u00e9s, xa que a posici\u00f3n das masas era tan desesperada que xa non ti\u00f1an esperanzas nunha sociedade burguesa. O \u00abfanatismo hist\u00e9rico\u00bb de Hitler e a \u00abcrueldade vengativa\u00bb de Stalin ti\u00f1an, segundo Arendt, trazos caracter\u00edsticos do populacho.\nPosteriormente, a elite estivo especialmente fascinada polo radicalismo, pola eliminaci\u00f3n da separaci\u00f3n entre o privado e o p\u00fablico e pola captura da totalidade do ser humano por medio da cosmovisi\u00f3n correspondente. A elite consideraba que as convicci\u00f3ns da chusma eran puras, non como os modos de comportamento da burgues\u00eda, debilitados pola hipocris\u00eda. Pero as esperanzas de ambos os grupos non se cumpriron, xa que os l\u00edderes dos movementos totalitarios, que proced\u00edan en gran parte da chusma, non representaban nin os intereses desta nin os dos seguidores intelectuais, sen\u00f3n que ambicionaban \u00abreinos milenarios\u00bb. As iniciativas da elite e a chusma ser\u00edan m\u00e1is ben obst\u00e1culos na \u00abcreaci\u00f3n de aparellos funcionais de dominaci\u00f3n e exterminio\u00bb. Os dirixentes preferiron volver botar man da \u00abmasa de filisteos pequenoburgueses sincronizados\u00bb.\nMentres a chusma e a elite por si mesmas quer\u00edan revolucionar todo o existente a trav\u00e9s do terror, \u00e1s masas s\u00f3 pod\u00edan ser integradas nas organizaci\u00f3ns totalitarias a trav\u00e9s da propaganda. Os movementos totalitarios transforman a percepci\u00f3n da realidade da sociedade e f\u00edxana en significados universais. O movemento absorbeu ideolox\u00edas dunha \u00absociedade racial ou dunha sociedade sen clases e sen naci\u00f3n\u00bb e difundiu teor\u00edas sobre conspiraci\u00f3ns contra a sociedade por parte dos xudeus ou os inimigos do partido.\nPara o caso do nacionalsocialismo, Arendt exemplifica o significado deste fen\u00f3meno a trav\u00e9s d\"'Os protocolos dos sabios de Si\u00f3n\" (en ruso: \u041f\u0440\u043e\u0442\u043e\u043a\u043e\u043b\u044b \u0441\u0438\u043e\u043d\u0441\u043a\u0438\u0445 \u043c\u0443\u0434\u0440\u0435\u0446\u043e\u0432, \"Protokoly Sionskij Mudretsov\"). Hai que preguntarse como \u00e9 posible que esta evidente falsificaci\u00f3n chegase a ser a \u00abBiblia dun movemento de masas\u00bb. Coa crenza na \u00abconspiraci\u00f3n xud\u00eda mundial\u00bb e os seus elementos modernos, pod\u00edanse transmitir soluci\u00f3ns aos problemas modernos. \u00abSon especificamente os elementos modernos aos que \"Os Protocolos\" lles deben a s\u00faa extraordinaria actualidade, son os que te\u00f1en un efecto m\u00e1is forte que a mestura de antigas superstici\u00f3ns, moito m\u00e1is banal.\u00bb\nTam\u00e9n no stalinismo atopa trazos antisemitas que seguen o modelo nazi. A referencia a unha conxura mundial xud\u00eda no sentido d\"'Os sabios de Si\u00f3n\", o cambio de significado do termo \u00absionismo\u00bb, que inclu\u00eda todas as organizaci\u00f3ns non sionistas e por tanto todos os xudeus, prest\u00e1base mellor \u00e1 realizaci\u00f3n das aspiraci\u00f3ns a un dominio mundial que o capitalismo ou o imperialismo, grazas ao resentimento antisemita preexistente na poboaci\u00f3n.\nDespois da toma de poder dos \u00abmovementos\u00bb, segundo a autora, a propaganda foi substitu\u00edda polo adoutrinamento. O terror agora non s\u00f3 se dirix\u00eda contra os supostos inimigos, sen\u00f3n tam\u00e9n contra os amigos que se volveron inc\u00f3modos. A entrega dos membros fieis chegaba as\u00ed a tal punto que estaban dispostos a sacrificar as s\u00faas vidas polo l\u00edder ou o partido en calquera momento. Arendt exemplif\u00edcao na actitude dos acusados nos Procesos de Moscova. \nAs mentiras sobre os \u00abconspiradores\u00bb, argumenta Arendt, non se debilitaban pola s\u00faa obviedade:\nDurante a \u00e9poca do nacionalsocialismo, contin\u00faa Arendt, o aparello de poder foi establecido na s\u00faa totalidade, uniformizado e, aos poucos, estruturado de forma cada vez m\u00e1is radical e inescrutable. O \u00abdereito ao asasinato\u00bb, xunto cos m\u00e9todos para eliminar o co\u00f1ecemento da sociedade, convert\u00e9ronse na cosmovisi\u00f3n visible.\nMentres que os nazis mantiveron sempre a ficci\u00f3n da conxura mundial xud\u00eda, os bolxeviques cambiaron a s\u00faa ficci\u00f3n en diversas ocasi\u00f3ns: da conxura mundial trotskista, pasando polo imperialismo, a conxura dos \u00abcosmopolitas sen ra\u00edces\u00bbetc. O instrumento de poder de Stalin era a transformaci\u00f3n dos partidos comunistas en filiais do Komintern ruso, dominado por Moscova. Dentro do \u00abmundo totalitario\u00bb dominaba o aparello policial en forma de polic\u00eda secreta, OGPU ou Gestapo.\nO n\u00famero de xudeus ou outros grupos asasinados nos campos de exterminio e concentraci\u00f3n nazis ou dos mortos na \u00abguerra de depredaci\u00f3n\u00bb son demostrables. Desde as fontes que posu\u00eda Arendt, unha cuantificaci\u00f3n precisa das v\u00edtimas do stalinismo non era posible. Os asasinatos \u00edan desde as liquidaci\u00f3ns nos gulag, ata as perdas durante a colectivizaci\u00f3n da terra, os Procesos de Moscova ou a limpeza xeral de toda a burocracia. Arendt apoiouse, entre outras cousas, en informaci\u00f3ns de intelectuais novos rusos contempor\u00e1neos sobre as \u00abpurgas masivas, secuestros e exterminio de pobos enteiros\u00bb.\nHannah Arendt describe os campos de concentraci\u00f3n e exterminio como instituci\u00f3ns de experimentaci\u00f3n que serv\u00edan para a eliminaci\u00f3n de persoas, a humillaci\u00f3n de individuos e para demostrar que os seres humanos poden ser dominados totalmente. A identidade, a pluralidade e a espontaneidade deb\u00edan ser aniquiladas. Os campos eran centrais para a conservaci\u00f3n do poder; os crimes e as crueldades eran tan espantosos, o terror tan grande, que facilmente lles resultaban incribles a aqueles que non estaban implicados. De feito, a verdade das v\u00edtimas ofend\u00eda o sentido com\u00fan. Os \u00abanuncios\u00bb de Hitler, \u00abrepetidos centos de veces, dicindo que os xudeus eran parasitos que hab\u00eda que exterminar\u00bb, non eran cridos.\nO terror fronte ao \u00abmal radical\u00bb trae consigo o co\u00f1ecemento de que para isto non hai ningunha medida pol\u00edtica, hist\u00f3rica nin moral.\nOs campos de concentraci\u00f3n est\u00e1n sempre f\u00f3ra do sistema penal normal. Bas\u00e9anse no \u00abhomicidio da persoa xur\u00eddica\u00bb. O ser humano \u00e9 reducido a: \u00abxudeu\u00bb, \u00abportador de bacilos\u00bb, \u00abexpo\u00f1ente de clases en desaparici\u00f3n\u00bb. No caso dos criminais e os presos pol\u00edticos, segundo Arendt, a aniquilaci\u00f3n da persoa xur\u00eddica non \u00e9 posible de maneira total, \u00abxa que saben por que est\u00e1n al\u00ed\u00bb. Emporiso, a maior\u00eda dos presos era completamente inocente. Precisamente eses foron os liquidados nas c\u00e1maras de gas, mentres que os aut\u00e9nticos inimigos do r\u00e9xime eran, a mi\u00fado, asasinados antes. A \u00abdesaparici\u00f3n dos dereitos\u00bb do ser humano \u00e9 unha \u00abcondici\u00f3n previa para o seu dominio total\u00bb e \u00e9 v\u00e1lida para calquera habitante dun sistema totalitario.\nA isto eng\u00e1dese o \u00abasasinato da persoa moral\u00bb. Tr\u00e1tase dun sistema do esquecemento, que alcanzaba ata os c\u00edrculos familiares e de amizades dos afectados. A morte anonimiz\u00e1base. Obrar de forma moral e as cuesti\u00f3ns de conciencia non eran posibles. Arendt cita o informe de Albert Camus sobre unha muller \u00e1 que os nazis lle fixeron elixir cal dos seus tres fillos deb\u00eda ser asasinado.\nO \u00fanico que queda ent\u00f3n para evitar a conversi\u00f3n das persoas en \u00abcad\u00e1veres viventes\u00bb \u00e9 a conservaci\u00f3n da \u00abdiferenza, a identidade\u00bb. Hannah Arendt ten moi presente as condici\u00f3ns nos transportes aos campos, a rapadura, o espido, a tortura e o asasinato. Mentres que as SA asasinaban con \u00abodio\u00bb e \u00abbrutalidade cega\u00bb, o asasinato no campo de concentraci\u00f3n era un \u00abacto de aniquilaci\u00f3n mecanizado\u00bb, en parte sen \u00abbestialidade individual\u00bb, realizado por persoas normais, que foran educadas para pertencer \u00e1s SS.\nO terror, como \"esencia\" dun goberno totalitario, produce inicialmente unha peculiar forza de atracci\u00f3n sobre persoas modernas desarraigadas, para facer m\u00e1is tarde as masas m\u00e1is densas e destru\u00edr todas as relaci\u00f3ns entre as persoas. O \"principio\" \u00e9 a ideolox\u00eda, \u00aba coacci\u00f3n interna\u00bb, reinterpretada e asimilada de tal forma que as persoas, cheas de medo, desesperaci\u00f3n e abandono, son impulsadas \u00e1 s\u00faa propia morte, se \u00abun mesmo\u00bb pertence, \u00e1 fin e ao cabo, aos \u00absuperfluos\u00bb ou \u00abparasitos\u00bb.\nAo final, Arendt subli\u00f1a que o dominio total, o totalitarismo, non se derruba nun longo proceso, sen\u00f3n que o fai de forma repentina, negando os seguidores a s\u00faa participaci\u00f3n nos crimes e mesmo a s\u00faa pertenza ao movemento.\n\"The Human Condition\".\nAo contrario que Heidegger, Arendt baseaba o seu pensamento no nacemento do individuo e non na morte. A s\u00faa segunda obra principal, \"The Human Condition\" (\"A condici\u00f3n humana\"), publicada en 1958 e traducida ao alem\u00e1n por ela mesma co t\u00edtulo \"Vita activa oder Vom t\u00e4tigen Leben\" (1960), est\u00e1 dedicada principalmente \u00e1 filosof\u00eda e nela Hannah Arendt desenvolve esta idea do nacemento.\nCo nacemento empeza a capacidade de realizar un novo comezo. O individuo ten a tarefa de configurar o mundo, en conexi\u00f3n coas demais persoas. Con iso fai referencia \u00e1s condici\u00f3ns b\u00e1sicas da vida activa do ser humano, que Arendt limita a \u00abtraballar, producir, actuar\u00bb (\"Arbeiten, Herstellen, Handeln\"). Distingue diso a \u00abesencia\u00bb ou \u00abnatureza\u00bb do ser humano, que non son definibles conceptualmente nin accesibles ao co\u00f1ecemento humano. Os intentos de definilas terminan \u00abhabitualmente con algunha clase de construci\u00f3ns de algo divino\u00bb.\nEla definiu o seu uso da \"natalidade\" como:\n O milagre que salva ao mundo, o reino dos asuntos humanos, da s\u00faa normal \"ru\u00edna\" natural, \u00e9 en \u00faltima instancia o feito da natalidade, na que a facultade de acci\u00f3n est\u00e1 arraigada ontoloxicamente. \u00c9, noutras palabras, o nacemento de novos homes e o novo comezo, a acci\u00f3n da que son capaces por nacer.\nA acci\u00f3n est\u00e1, desde o seu punto de vista, m\u00e1is estreitamente ligada ao nacemento que o traballar e o producir.\nTraballar e producir.\nO traballo ou labor serve \u00e1 subsistencia do individuo e da especie. En consecuencia, o traballo pertence necesariamente \u00e1 vida humana, pero tam\u00e9n a todo outro ser vivo. O traballo non est\u00e1, as\u00ed o considera Arendt, ligado \u00e1 liberdade, sen\u00f3n que representa unha coacci\u00f3n \u00e1 conservaci\u00f3n da vida, que subxace continuamente ao home desde o seu nacemento ata a morte.\nSobre a base do traballo, o individuo comeza a reflexionar sobre a finitude da s\u00faa existencia. Para fuxir desa certeza, o home erixe un mundo propio artificial, paralelo ao natural, para o que produce obxectos de diferentes materiais. Arendt parte de que este mundo \u00e9 estable e que o individuo pode constru\u00edr relaci\u00f3ns persoais cos obxectos e fen\u00f3menos producidos. Un exemplo \u00e9 o sentimento de \u00abvolver \u00e1 casa\u00bb. Nun mundo en constante cambio, o ser humano non pode sentirse na casa.\nA distinci\u00f3n introducida por Arendt entre \"arbeiten\" (\u00abtraballar\u00bb, \u00ablaborar\u00bb) e \"herstellen\" (\u00abproducir\u00bb, \u00abfabricar\u00bb) tam\u00e9n se refire \u00e1 produci\u00f3n (\"Produktion\"). Como produtos do traballo (\"Produkte der Arbeit\") menciona os bens de consumo, que son \u00abconsumidos\u00bb, mentres que produtos da fabricaci\u00f3n ou construci\u00f3n (\"Produkte deas Herstellens\") son aqueles que son \u00abnecesitados\u00bb ou \u00abusados\u00bb (\"gebraucht\").\nAcci\u00f3n.\nFinalmente, a acci\u00f3n, \"das Handeln\", en tanto serve \u00e1 fundamentaci\u00f3n e conservaci\u00f3n da comunidade pol\u00edtica, crea as condici\u00f3ns para unha continuidade das xeraci\u00f3ns, para o recordo e, desta forma, para a historia. Transcorre \"entre\" os individuos e mostra \u00e1 vez a singularidade, a diferenza e o pluralismo do ser humano. O ser humano singular pode, segundo Arendt, sobrevivir nunha sociedade sen xamais traballar ou producir algo en por si.\nA acci\u00f3n consiste na interacci\u00f3n pol\u00edtica, que \u00e9 fundamental para Arendt. A comunicaci\u00f3n, \u00e9 dicir, \u00abatopar a palabra adecuada no momento oportuno\u00bb, xa \u00e9 acci\u00f3n. \u00abMuda \u00e9 s\u00f3 a violencia e, xa s\u00f3 por esa raz\u00f3n, a mera violencia xamais poder\u00e1 reivindicar grandeza\u00bb. Arendt recalca: a pesar de que o individuo saiba que \u00e9 un ser humano, sen acci\u00f3n non ser\u00e1 reco\u00f1ecido como tal polos demais. O t\u00edtulo elixido para a edici\u00f3n alem\u00e1, \"Vita activa\", fai referencia a este curso de pensamentos.\nA acci\u00f3n real\u00edzase no espazo p\u00fablico. Para Arendt, a forma m\u00e1is clara da s\u00faa realizaci\u00f3n atop\u00e1base na polis grega, onde o traballo transcorr\u00eda no espazo privado do fogar \u2013con todas as consecuencias dun despotismo\u2013, mentres que a acci\u00f3n transcorr\u00eda no espazo p\u00fablico da \u00e1gora. Este lugar p\u00fablico era o da \"vita activa\", da comunicaci\u00f3n, a conformaci\u00f3n e a liberdade pol\u00edtica entre iguais.\nDo proceso de comprensi\u00f3n no espazo pol\u00edtico \u00e1 sociedade de masas.\nPola contra, segundo Arendt, durante a Idade Media produciuse un desprazamento sobre a base da dogm\u00e1tica cristi\u00e1. A liberdade suprema para o ser humano estaba ent\u00f3n na \u00ab\"vita contemplativa\"\u00bb dirixida a Deus. Niso valor\u00e1base o elemento da fabricaci\u00f3n artes\u00e1 ou art\u00edstica por encima do pensamento (filos\u00f3fico) e a acci\u00f3n (pol\u00edtica). O home converteuse en \"Homo faber\", \u00e9 dicir, creador dun mundo artificial. O \u00abmudo asombro\u00bb que desde a filosof\u00eda antiga era considerado como \u00abo principio e o fin de toda filosof\u00eda\u00bb e que s\u00f3 era accesible a uns poucos, perdeu significado en favor da \u00abmirada intuitiva e contemplativa dos traballadores artesanais\u00bb.\nArendt critica a filosof\u00eda cristi\u00e1 occidental. A\u00ednda que a maior\u00eda dos fil\u00f3sofos expres\u00e1ronse sobre cuesti\u00f3ns pol\u00edticas, practicamente participou directamente no discurso pol\u00edtico, coa \u00fanica excepci\u00f3n de Maquiavelo. A pesar de que con Hegel o pol\u00edtico experimentou unha revalorizaci\u00f3n, Arendt dir\u00edxese sobre todo contra a idea deste da necesidade do desenvolvemento hist\u00f3rico. A idea do absoluto como meta da historia leva \u00e1 ideolox\u00eda, de a\u00ed \u00e1 xustificaci\u00f3n de pr\u00e1cticas non democr\u00e1ticas e, finalmente, \u00e1s formas do totalitarismo.\nO individuo moderno tam\u00e9n se afasta do pol\u00edtico por mor da \u00abradical subxectividade da s\u00faa vida emocional\u00bb debido a \u00abconflitos internos interminables\u00bb. Os individuos son normalizados socialmente; os desv\u00edos desa norma son descartados como asociais ou anormais. Ch\u00e9gase ao fen\u00f3meno da sociedade de masas, co dominio da burocracia. No proceso igu\u00e1lanse as clases e as agrupaci\u00f3ns sociais e son controladas co mesmo poder. A igualaci\u00f3n, o conformismo no p\u00fablico leva a que o caracter\u00edstico e a \u00abparticularidade\u00bb se convertan en asuntos privados dos individuos. Grandes masas de persoas desenvolven a tendencia ao despotismo, ou ben dun individuo, ou ben da maior\u00eda.\nTam\u00e9n na idea da historicidade de Heidegger como condici\u00f3n fundamental da existencia humana atopa a autora que o pensamento est\u00e1 ancorado na contemplaci\u00f3n. Unha \u00ab\"vita activa\"\u00bb implica con todo facer preguntas sobre os principios do pol\u00edtico e as condici\u00f3ns da liberdade. Arendt, do mesmo xeito que Jaspers, v\u00eda a filosof\u00eda moral de Kant, na que a cuesti\u00f3n sobre as condici\u00f3ns da pluralidade humana estaba en primeiro plano, como unha aproximaci\u00f3n a isto. Kant non s\u00f3 contemplara como lexisladores e xu\u00edces aos homes de estado e os fil\u00f3sofos, sen\u00f3n a todos os seres humanos, e chegar\u00eda as\u00ed \u00e1 esixencia dunha rep\u00fablica, \u00e1 que a investigadora se adhire.\nNesta obra, Arendt estuda a transformaci\u00f3n hist\u00f3rica de conceptos como liberdade, igualdade, felicidade, espazo p\u00fablico, privacidade, sociedade e pol\u00edtica, e describe con exactitude o cambio de significado no contexto hist\u00f3rico correspondente. O seu punto de referencia \u00e9 a Antiga Grecia, en especial, a \u00e9poca do di\u00e1logo socr\u00e1tico. Segundo o seu modo de ver, hai que ancorar no presente os espazos perdidos do pol\u00edtico modificados e, con iso, tentar facer que sexan f\u00e9rtiles as capacidades dos individuos libres que pensan e act\u00faan de forma pol\u00edtica, e que tentan distinguirse uns doutros. Arendt ve como contrario a isto o difundido behaviorismo, cuxo obxectivo \u00e9 \u00abreducir\u00bb ao ser humano en todas as s\u00faas actividades \u00abao nivel dun ser vivo condicionado por todas as partes e que se comporta de forma reactiva\u00bb.\n\"On Revolution\".\nNo libro \"On Revolution\" (1963, \"Sobre a revoluci\u00f3n\", editado en alem\u00e1n en 1965, co t\u00edtulo \"\u00dcber die Revolution\") analiza e interpreta as revoluci\u00f3ns francesa e estadounidense, a\u00ednda que tam\u00e9n menciona outras. Fai unha cr\u00edtica das sociedades que xurdiron desas revoluci\u00f3ns. Para iso emprega un concepto de \u00abrevoluci\u00f3n\u00bb distinto ao habitual. O seu principal obxectivo \u00e9 determinar as caracter\u00edsticas esenciais do \u00abesp\u00edrito revolucionario\u00bb. Reco\u00f1ece estas como a posibilidade de comezar algo novo e a acci\u00f3n com\u00fan do ser humano.\nArendt exp\u00f3n a pregunta de por que o \u00abesp\u00edrito da revoluci\u00f3n\u00bb non atopou ningunha instituci\u00f3n e por tanto perdeuse. Para esta cuesti\u00f3n parte de Thomas Jefferson que, despois do seu mandato como terceiro presidente dos Estados Unidos, reflexionou na s\u00faa correspondencia sobre o ocorrido. Como proposta de soluci\u00f3n, Arendt contempla o \"ward-system\" de Jefferson, que tam\u00e9n chama \u00ab\"Elementarrepubliken\"\u00bb (\"rep\u00fablicas elementais\").\nSegundo Jefferson, tras a Revoluci\u00f3n norteamericana e a introduci\u00f3n da Constituci\u00f3n, non houbo ningunha instituci\u00f3n na que o pobo puidese achegar algo aos asuntos p\u00fablicos. A ancestral relaci\u00f3n entre gobernantes e gobernados mant\u00edvose. Antes e durante a Revoluci\u00f3n norteamericana o pobo pod\u00eda participar activamente nos acontecementos pol\u00edticos nos \"townhalls\", os concellos. Os inmigrantes fac\u00edan un bo uso desa posibilidade. Con todo, logo da Revoluci\u00f3n, as persoas retir\u00e1ronse cada vez m\u00e1is \u00e1 s\u00faa vida privada, persegu\u00edan os seus intereses privados e interes\u00e1banse menos polos asuntos p\u00fablicos.\nComo alternativa \u00e1 democracia de partidos representativos, Arendt prefire unha rep\u00fablica de consellos obreiros ou soviets. A democracia representativa non \u00e9 capaz de deixar participar ao pobo na vida pol\u00edtica. Base\u00e1ndose nas experiencias posteriores \u00e1 primeira guerra mundial, sinala que o sistema multipartidista \u00e9 a\u00ednda menos atractivo que o sistema bipartidista ingl\u00e9s ou estadounidense, xa que mant\u00e9n no seu interior o car\u00e1cter da ditadura unipartidista.\nElementos do sistema de consellos obreiros aparecen segundo Arendt en case todas as revoluci\u00f3ns, ata as de febreiro e de marzo de 1848. Describe os consellos como pac\u00edficos, non partidistas e interesados en constru\u00edr un novo Estado. Os partidos, tanto de esquerdas como de dereitas ou revolucionarios, v\u00edan nos consellos e os soviets unha forte competencia, polo que promoveron axitaci\u00f3n en contra deles e, en \u00faltimo termo, sempre tiveron a posibilidade de aniquilalos con axuda do Estado. \nHannah Arendt prefer\u00eda este sistema pol\u00edtico \u00e1 democracia directa, porque nas democracias de partidos o ser humano s\u00e9ntese como gobernado, e ese non era precisamente o sentido das revoluci\u00f3ns. En cambio, a posibilidade da participaci\u00f3n pol\u00edtica a distintos niveis ach\u00e9gase moito m\u00e1is \u00e1s ideas do fen\u00f3meno pol\u00edtico de Arendt, que subli\u00f1a:\nPensar, querer, xulgar.\nAs obras \"Das Denken\" (\"O pensar\") e \"Das Wollen\" (\"A vontade\") public\u00e1ronse de forma p\u00f3stuma en 1989, edit\u00e1ndose de novo en 1998 na antolox\u00eda \"Vom Leben des Geistes\" (\"Sobre a vida do esp\u00edrito\"). Este traballo bas\u00e9ase \u00e1 s\u00faa vez nas clases que Arendt impartiu entre 1973 e 1974. A terceira parte, \"Das Urteilen\" (\"O xu\u00edzo\"), foi recompilada polo politic\u00f3logo Ronald Beiner base\u00e1ndose nos manuscritos das lecci\u00f3ns de Arendt sobre Kant, sobre todo as de 1970.\nCon este t\u00edtulo tan pretensioso, Arendt non quere, tal como escribe na introduci\u00f3n, actuar como \u00abfil\u00f3sofo\u00bb, como \u00abpensadora de oficio\u00bb (segundo a expresi\u00f3n de Kant), pero tampouco deixarlles o pensamento exclusivamente a estes. A orixe dos seus estudos foi, entre outros, o libro sobre Eichmann, no que analizou os \u00abactos monstruosos\u00bb dun malfeitor \u00abcorrente\u00bb e \u00abirreflexivo\u00bb. Isto levou \u00e1 cuesti\u00f3n de se o pensamento, \u00e9 dicir, o costume de investigalo todo, sen consideraci\u00f3n dos resultados, pertence \u00e1s condici\u00f3ns que protexen o ser humano de facer o mal.\n\"Das Denken\".\nNa s\u00faa obra \"Das Denken\" (\"O pensar\"), Arendt ampl\u00eda as ideas de \"Vita activa\" (\"A condici\u00f3n humana\"), describindo desde agora a \u00ab\"vita contemplativa\"\u00bb, \u00e9 dicir, as actividades intelectuais, como o seu igual ou mesmo como superior a aquela. Trata de corroborar as s\u00faas afirmaci\u00f3ns no libro de Eichmann sobre a \u00abbanalidade do mal\u00bb coa tese de que este tipo de actos malvados est\u00e1n relacionados co \u00abdefecto de pensamento\u00bb, coa \u00abirreflexividade\u00bb (\"Gedankenlosigkeit\"). Exp\u00f3n a cuesti\u00f3n seguinte:\nComo lema colocou na introduci\u00f3n un pequeno texto de \"Was hei\u00dft Denken?\" (\"Que significa pensar?\") de Heidegger, no que se destaca o significado do pensamento en si.\nDe novo, Arendt persegue os conceptos remontando ata a s\u00faa orixe. \u00c9tica e moral, segundo Arendt, son as expresi\u00f3ns gregas e romanas para costume e h\u00e1bito. O termo (alem\u00e1n) \"Gewissen\" (\"conciencia moral\"), en cambio, significa \u00absaber un mesmo\u00bb e pertence a todos os procesos do pensamento. Considera que s\u00f3 as \u00abpersoas boas\u00bb son capaces de desenvolver unha mala conciencia, mentres que criminais habitualmente pos\u00faen unha boa conciencia. \u00c9tica e moral (literalmente: costumes e h\u00e1bitos) partir\u00edan, no fundamental, da premisa contraria.\nDesde a Antig\u00fcidade, o pensamento \u00e9 unha forma de acci\u00f3n. Arendt diferencia a s\u00faa comprensi\u00f3n do pensamento tanto de Plat\u00f3n e Arist\u00f3teles, que entend\u00edan o pensamento como observaci\u00f3n pasiva, como do cristianismo, que converteu a filosof\u00eda na \u00abcriada da teolox\u00eda\u00bb e o pensamento en meditaci\u00f3n e contemplaci\u00f3n. Tam\u00e9n \u00e9 cr\u00edtica co enfoque moderno, no que o pensamento serve principalmente \u00e1 ciencia emp\u00edrica. Considera as matem\u00e1ticas, en canto pensamento puro, como a \u00abra\u00ed\u00f1a das ciencias\u00bb. Critica a hexemon\u00eda das ciencias naturais como modelo de explicaci\u00f3n para todos os fen\u00f3menos, tam\u00e9n os sociais e pol\u00edticos, e sinala a importancia da reflexi\u00f3n sobre as limitaci\u00f3ns da vida humana.\nO significado do pensamento na vida p\u00fablica, que se transforma cada vez m\u00e1is en vida laboral, retrocede en gran medida. A \u00ab\"vita activa\"\u00bb, o producir e o actuar, vencen \u00e1 \u00ab\"vita contemplativa\"\u00bb, a procura de sentido, que inicialmente \u2013sobre todo durante a Idade Media\u2013 foi prioritaria. En consecuencia o ser humano cae nun dilema xa que, por unha banda, precisamente sali\u00e9ntase a individualidade na sociedade de masas democr\u00e1tica, pero, por outra, a sociedade de masas ponlle l\u00edmites \u00e1 discusi\u00f3n no espazo p\u00fablico.\nNeste tratado, baseado nas notas para as s\u00faas lecci\u00f3ns, comenta as reflexi\u00f3ns de numerosos fil\u00f3sofos que razoaron sobre o pensamento \u2013como contemplaci\u00f3n do ser\u2013. Neste contexto, tratou toda a s\u00faa vida aos grandes pensadores coma se fosen contempor\u00e1neos, do mesmo xeito que xa fixera Jaspers.\nMentres que o pensamento est\u00e1 presente como algo invisible en toda experiencia e tende a xeneralizar, as outras d\u00faas actividades espirituais est\u00e1n moito m\u00e1is pr\u00f3ximas ao mundo dos fen\u00f3menos, o \u00ab\"Erscheinungswelt\"\u00bb, porque se trata sempre do \u00abindividual\u00bb: de realizar xu\u00edzos sobre o pasado, cuxos resultados son unha preparaci\u00f3n para o querer.\n\"Das Wollen\".\nSegundo Arendt, en \"Das Wollen\" (\"A vontade\"), radica no apetito das criaturas, as\u00ed como no pensamento racional. Destaca o significado da vontade como o talento propio do ser humano para superar o vello e poder comezar co novo. Esa vontade, unida \u00e1 \u00abnatalidade\u00bb dos seres humanos non iguais, sen\u00f3n que pensan de forma diverxente (\u00ab\"Differenz\"\u00bb), posibilita por unha banda a liberdade, pero por outra cont\u00e9n o perigo da acci\u00f3n completamente espont\u00e1nea e intuitiva. Deixa claro: \u00abas acci\u00f3ns libres do ser humano son infrecuentes\u00bb.\nXunto \u00e1 s\u00faa historia, Arendt persegue o concepto da vontade. Ser\u00eda desco\u00f1ecido na Antiga Grecia e s\u00f3 ga\u00f1ar\u00eda gran significaci\u00f3n na \u00e9poca moderna, en relaci\u00f3n co da interioridade (\u00aba experiencia interna\u00bb).\nEn paralelo, investiga a vontade como unha facultade interna do ser humano para decidir con que figura quere mostrarse ao mundo fenom\u00e9nico (\u00ab\"Erscheinungswelt\"\u00bb). Segundo iso, a vontade crea cos seus proxectos a \u00abpersoa\u00bb, por as\u00ed dicilo, que pode facerse responsable do seu car\u00e1cter (o seu \u00abser\u00bb completo). Aqu\u00ed desm\u00e1rcase das influentes teses marxistas e existencialistas, que consideran ao home como creador de si mesmo. Esta falsa conclusi\u00f3n corresponde \u00e1 insistencia moderna na vontade como substituta do pensamento.\n\"Das Urteilen\".\nEn \"Das Urteilen\" (\"O xu\u00edzo\"), e do mesmo xeito que fixo trinta anos antes no seu traballo sobre a filosof\u00eda existencial de Heidegger e Jaspers, Arendt toma posici\u00f3n no problema dos universais medieval e de novo a favor do nominalismo. No seu fragmento \"Das Urteilen. Texte zu Kants politischer Philosophie\" (\"O xu\u00edzo. Textos sobre a filosof\u00eda pol\u00edtica de Kant\"), publicado de forma p\u00f3stuma sen permiso, reflexiona sobre o levar a cabo \"xu\u00edzos\" como algo subxectivo. Estuda a teor\u00eda do \u00abxu\u00edzo est\u00e9tico\u00bb na \"Kritik der Urteilskraft\" (\"Cr\u00edtica do xu\u00edzo\") de Kant, considerando o xu\u00edzo est\u00e9tico como modelo para o xu\u00edzo pol\u00edtico. Este xu\u00edzo bas\u00e9ase no pensamento sen a mediaci\u00f3n dun concepto ou un sistema. Como exemplo, Arendt menciona que cando se cualifica unha rosa como fermosa, ch\u00e9gase a ese xu\u00edzo sen pasar pola xeneralizaci\u00f3n de que todas as rosas son belas e que por tanto esta tam\u00e9n. As\u00ed que non existe unha categor\u00eda \u00abrosas\u00bb ou unha \u00abnatureza da rosa\u00bb, m\u00e1is ben s\u00f3 a rosa individual, que \u00e9 xulgada por cada persoa desde a s\u00faa perspectiva persoal. O co\u00f1ecemento dos diferentes puntos de vista \u00e9 designado por Arendt como \u00abpensamento representativo\u00bb. Este pensamento presup\u00f3n tomar unha posici\u00f3n no mundo que non \u00e9 a propia, sen abandonar a propia identidade.\nOs xu\u00edzos non se basean, pois, nunha representaci\u00f3n moral determinada e interiorizada. A facultade de xulgar da que disp\u00f3n o ser humano, segundo entende Arendt, ten algo que ver coa capacidade de actuar, de tomar o punto de vista do outro e, no proceso, de abstraerse da propia vontade.\nInfluencia.\nArendt f\u00edxose famosa con \"Elemente und Urspr\u00fcnge totaler Herrschaft\" (\"As orixes do totalitarismo\"). Esta obra, que na actualidade pertence ao canon da formaci\u00f3n pol\u00edtica, tr\u00f3uxolle moitos apoios e innumerables invitaci\u00f3ns para conferencias. \u00abFoi a primeira te\u00f3rica que entendeu o totalitarismo como unha nova forma de poder pol\u00edtico na historia da humanidade.\u00bb Serviu en parte como base para un concepto ampliado do totalitarismo e como argumento contra a Uni\u00f3n Sovi\u00e9tica poststalinista durante a guerra fr\u00eda. Como consecuencia, foi criticada unha e outra vez por socialistas m\u00e1is ben ortodoxos.\nCon todo, no \u00e1mbito acad\u00e9mico e tam\u00e9n en parte da intelectualidade de esquerda, non s\u00f3 se apreciaban os seus estudos sobre o nazismo, sen\u00f3n tam\u00e9n as s\u00faas temper\u00e1s an\u00e1lises do stalinismo como sistema totalitario. Sobre todo nos Estados Unidos e en Francia estes debates fomentaron o nacemento dunha Nova Esquerda non dogm\u00e1tica.\nO fil\u00f3logo estadounidense e activista palestino Edward Said, cuxa obra se centra no poscolonialismo, consideraba a Hannah Arendt como un dos te\u00f3ricos do imperialismo que orientan tanto \u00abde forma imperialista como antiimperialista\u00bb, base\u00e1ndose na cr\u00edtica desta ao escritor Joseph Conrad en \"The Origins of Totalitarism\".\nO seu mestre, Karl Jaspers, cualificou o libro no prefacio da terceira edici\u00f3n como \u00abhistoriograf\u00eda de grande estilo\u00bb. Comentou que fora elaborado cos medios da investigaci\u00f3n hist\u00f3rica e a an\u00e1lise sociol\u00f3xica. A obra dar\u00eda \u00aba visi\u00f3n profunda a trav\u00e9s da cal unha forma de pensamento filos\u00f3fico comeza a ser capaz de xulgar a realidade pol\u00edtica\u00bb. Segundo Jaspers, Arendt non d\u00e1 consellos, sen\u00f3n que transmite co\u00f1ecementos que serven \u00e1 dignidade humana e \u00e1 raz\u00f3n.\nSobre todo na d\u00e9cada de 1960, a s\u00faa reportaxe sobre o proceso a Eichmann en Xerusal\u00e9n produciu unha gran controversia. As memorias de Eichmann, que mostran o seu forte e substantivo antisemitismo, a\u00ednda non estaban dispo\u00f1ibles para Arendt cando escribiu tanto as reportaxes como o libro. Gran parte dos cr\u00edticos sinalan hoxe en d\u00eda que Arendt subestimou o antisemitismo de Eichmann como motivaci\u00f3n. A obra a\u00ednda \u00e9 rexeitada ou ignorada a mi\u00fado, pero atopa cada vez m\u00e1is reco\u00f1ecemento e atenci\u00f3n \u2013como todas as s\u00faas\u2013. As\u00ed, por exemplo, Jan Philipp Reemtsma sinalou en 1998 que, desde o libro sobre Eichmann de Arendt, ou mesmo desde antes, tratar de explicar coa enfermidade as acci\u00f3ns do autor dun delito (\u00abpatoloxizaci\u00f3n do criminal\u00bb) xa non era un recurso v\u00e1lido.\nO soci\u00f3logo Hauke Brunkhorst estudou en 1999 a relaci\u00f3n entre Habermas e Arendt. Na d\u00e9cada de 1970 \u00abJ\u00fcrgen Habermas descubriu as coincidencias da s\u00faa teor\u00eda da acci\u00f3n comunicativa coa teor\u00eda de Arendt sobre o poder e a violencia, creando o concepto de \"poder comunicativo\"\u00bb. Pero Habermas mantivo a s\u00faa distancia co \u00abaristotelismo de Arendt e [...] coa s\u00faa cr\u00edtica da Revoluci\u00f3n francesa\u00bb. Os disc\u00edpulos de Habermas Dubiel, Ulrich R\u00f6del e G\u00fcnther Frankenberg tentaron na s\u00faa obra de 1990 \"Die demokratische Frage\" (\"A cuesti\u00f3n democr\u00e1tica\") \u00abreparar con axuda de Arendt o d\u00e9ficit democr\u00e1tico da antiga teor\u00eda cr\u00edtica\u00bb. As\u00ed, segundo Brunkhorst, comezou a grande influencia de Hannah Arendt na d\u00e9cada de 1980, cando a \"civil society\" (sociedade civil) estaba \u00e1 orde do d\u00eda. A ocasi\u00f3n era, por unha banda, a pol\u00edtica neoliberal de Ronald Reagan e Margaret Thatcher e, por outra, a pol\u00edtica da Uni\u00f3n Sovi\u00e9tica.\nSeyla Benhabib preg\u00fantase como se explica o renacemento de Arendt. \u00abTras a ca\u00edda do comunismo autoritario e desde que a teor\u00eda marxista est\u00e1 en retroceso en todo o mundo, o pensamento de Hannah Arendt xurdiu como a teor\u00eda cr\u00edtica pol\u00edtica do momento postotalitario\u00bb. Tam\u00e9n para o feminismo moderno \u00e9 Arendt \u00abun exemplo impresionante e secreto dunha das nosas \"anteriores nais\"\u00bb. En cambio, o movemento feminista das d\u00e9cadas de 1970 e 1980 apenas fac\u00eda referencia \u00e1s s\u00faas obras.\nNos \u00faltimos anos, Ralf Dahrendorf inclu\u00edu con reservas a Hannah Arendt entre os poucos pensadores humanistas independentes e libres do s\u00e9culo anterior.\nA Arendt reproch\u00f3uselle a mi\u00fado que subestimara a cuesti\u00f3n social. En 1972 respondeu nunha conversaci\u00f3n con amigos que, por exemplo, a construci\u00f3n de vivendas era unha cuesti\u00f3n da administraci\u00f3n, pero que tam\u00e9n cont\u00e9n aspectos pol\u00edticos, como o problema da integraci\u00f3n. Ela mesma restrinxiu de forma cada vez m\u00e1is expl\u00edcita o seu pensamento ao pol\u00edtico, pondo de forma radical en cuesti\u00f3n as tradici\u00f3ns e cosmovisi\u00f3ns.\nElisabeth Young-Bruehl sinala que o concepto pol\u00edtico de Arendt do perd\u00f3n e do novo comezo p\u00faxose en pr\u00e1ctica quince anos despois da s\u00faa morte na Comisi\u00f3n da Verdade e a Reconciliaci\u00f3n de Sur\u00e1frica:\nNon existe ningunha escola filos\u00f3fica ou pol\u00edtica que se remonte a Hannah Arendt. A s\u00faa extensa e variada obra ofrece a posibilidade de escoller par\u00e1grafos e citas para xustificar o punto de vista propio. Segundo as s\u00faas propias palabras, ao contrario que outros moitos intelectuais importantes contempor\u00e1neos, non foi nunca socialista ou comunista, pero tampouco completamente sionista, nin pod\u00eda ser inclu\u00edda en ning\u00fan outro esquema. Esta \u00e9 a raz\u00f3n de que durante moito tempo s\u00f3 uns poucos cient\u00edficos, como Ernst Vollrath, estudasen en profundidade a obra completa de Arendt. Isto cambiou radicalmente nos \u00faltimos anos. Na \u00e9poca dos posmodernos, o seu \u00abpensamento sen varandas\u00bb individual \u00e9 m\u00e1is ben apreciado, entre outras raz\u00f3ns porque, como se sinala a mi\u00fado, o seu cami\u00f1o vital e intelectual mostran unha gran coincidencia.\nLegado.\nDesde 1995 entr\u00e9gase o Premio Hannah Arendt ao pensamento pol\u00edtico, financiado pola cidade de Bremen e a Fundaci\u00f3n Heinrich B\u00f6ll. \nDesde 1993 funciona en Dresden a asociaci\u00f3n Hannah-Arendt-Institut f\u00fcr Totalitarismusforschung (\"Instituto Hannah Arendt para o estudo do totalitarismo\"), que ten por obxectivo estudar \u00abas ditaduras totalitarias por dereito propio\u00bb. Historiadores e soci\u00f3logos deben analizar de forma emp\u00edrica as estruturas pol\u00edticas e sociais do nazismo e do r\u00e9xime da Rep\u00fablica Democr\u00e1tica Alem\u00e1. O Instituto ademais realiza xornadas sobre Hannah Arendt e promove publicaci\u00f3ns p\u00f3stumas. O director ata 2008, Gerhard Besier, controvertido pola s\u00faa proximidade \u00e1 cienciolox\u00eda, escribiu en \"Die Welt\" sobre Arendt: \u00abPensamento l\u00f3xico, un concepto conciso, unha construci\u00f3n clara e madurada: estas cousas non eran o seu forte.\u00bb\nEn Z\u00fcrich, onde Arendt leu o seu relatorio \"Freiheit und Politik\" (\"Liberdade e pol\u00edtica\") en 1958, realiz\u00e1ronse de 1996 a 2000 de forma anual as Xornadas de Hannah Arendt, que se ocupaban do seu pensamento pol\u00edtico, cada ano desde un novo punto de vista. Desde 1998 real\u00edzanse tam\u00e9n en Hannover todos os ver\u00e1ns eventos similares, cuxos resultados se publican.\nNa Universidade Carl von Ossietzky de Oldenburgo, Antonia Grunenberg fundou en 1999 o Centro Hannah Arendt. Pos\u00fae orixinais ou copias da maior\u00eda dos documentos legados por Hannah Arendt, ademais de editaren os \"Hannah Arendt Studien\", en forma de colecci\u00f3n de libros. A isto hai que engadir as xornadas e outros eventos sobre as obras de Hannah Arendt e en xeral sobre a vida intelectual do s\u00e9culo XX. A Sociedade Hannah Arendt h\u00fangara, que funciona desde 1997, dir\u00edxese sobre todo aos pedagogos e oc\u00fapase, entre outras cousas, de formular unha nova definici\u00f3n dos Dereitos Humanos apoi\u00e1ndose na tese de Arendt de que o asasinato masivo e industrial s\u00f3 foi posible porque estes non tiveron fundamentaci\u00f3n filos\u00f3fica, nin fraguaran de forma pol\u00edtica, sen\u00f3n que simplemente foran proclamados. Wolfgang Heuer edita en Berl\u00edn o \"Hannah-Arendt-Newsletter\" con colaboraci\u00f3ns en alem\u00e1n, ingl\u00e9s e \u00e1s veces en franc\u00e9s, na que se publicaron traballos in\u00e9ditos de Arendt.\nAproximadamente desde o cambio de s\u00e9culo p\u00f3dese falar dunha aut\u00e9ntica explosi\u00f3n no interese polo pensamento de Arendt en Alema\u00f1a. En Hannover, Marburgo e Heidelberg coloc\u00e1ronse placas conmemorativas nos seus lugares de residencia; d\u00e9uselle o seu nome a algunhas escolas, r\u00faas e prazas; real\u00edzanse actos p\u00fablicos, simposios e exposici\u00f3ns na s\u00faa honra. En conmemoraci\u00f3n do 30\u00ba aniversario da s\u00faa morte en 2005 e, pouco despois, en conmemoraci\u00f3n do seu 100\u00ba aniversario edit\u00e1ronse innumerables artigos e libros. Nas universidades e outros centros de investigaci\u00f3n, interes\u00e1ronse por Hannah Arendt, \u00e1 parte de fil\u00f3sofos, politic\u00f3logos e outros estudosos das ciencias sociais, tam\u00e9n historiadores e fil\u00f3logos.\nO asteroide 100027 Hannaharendt recibiu o seu nome (1990) en honra \u00e1 autora.\nO Instituto de Formaci\u00f3n Cultural e Pol\u00edtica que Elisa Carri\u00f3 fundou en maio de 2004 na Cidade Aut\u00f3noma de Buenos Aires leva o nome de Hannah Arendt.\nPel\u00edculas.\n\"Hannah Arendt\", directora: Margarethe von Trotta, coa participaci\u00f3n de Barbara Sukowa, Alema\u00f1a, Francia, Luxemburgo, 2012, 113 min."}
{"id": "48390", "revid": "98629", "url": "https://gl.wikipedia.org/wiki?curid=48390", "title": "A Balsa, Muras", "text": "Santa Mar\u00eda da Balsa \u00e9 unha parroquia do concello de Muras, na provincia de Lugo. Segundo o IGE, no ano 2019 ti\u00f1a 86 habitantes (41 homes e 45 mulleres), o que sup\u00f3n un descenso con respecto ao ano 1991, cando ti\u00f1a 150 (cunha densidade naquel ano de 12 hab./km\u00b2). Ten 23 lugares.\nXeograf\u00eda.\nLimita coas parroquias do Viveir\u00f3 (concello de Muras), Vilapedre, San Sim\u00f3n da Costa (concello de Vilalba), Montouto (concello de Abad\u00edn) e O Cadram\u00f3n (concello do Valadouro).\nPertence \u00e1 serra do Xistral, e toda a parroquia est\u00e1 protexida pola Rede Natura como turbeira. Na parte balsega da serra, no lugar de Camposas de Abaixo, nace o r\u00edo Eume. Este r\u00edo transcorre, despois de pasar por Montouto, polo l\u00edmite entre A Balsa e San Sim\u00f3n da Costa e Vilapedre.\nPatrimonio.\nA igrexa parroquial foi constru\u00edda no s\u00e9culo XII e rematada no XIII. Est\u00e1 fabricada con cachoter\u00eda de granito e cuberta con lousa, \u00e9 de planta rectangular e consta de p\u00f3rtico, nave rectangular, capela maior e sancrist\u00eda na cabeceira. Tanto fachada coma p\u00f3rtico e capela maior datan do s\u00e9culo XVII. A fronte ten a porta principal, con arco alintelado. A espadana el\u00e9vase sobre a sancrist\u00eda: \u00e9 de dous corpos e tres vans e data do s\u00e9culo XVIII. Ten unha porta lateral no muro dereito con arco oxival do s\u00e9culo XIII visible dende o interior do edificio, pois leva lintel exterior con inscrici\u00f3n \"Es iglesia de refugio\". No interior: arco triunfal de medio punto, retablo maior renacentista e retablos laterais barrocos, con tallas.\nEconom\u00eda.\nA econom\u00eda da parroquia depende en gran parte do sector gandeiro e das pensi\u00f3ns de xubilaci\u00f3n. Un sector de recente implantaci\u00f3n nesta zona \u00e9 o da produci\u00f3n de enerx\u00eda e\u00f3lica coas empresas Acciona e Norvento, pero non repercute no emprego da poboaci\u00f3n local."}
{"id": "48393", "revid": "98629", "url": "https://gl.wikipedia.org/wiki?curid=48393", "title": "Copa do Rei de f\u00fatbol", "text": "O Campionato de Espa\u00f1a-Copa da S\u00faa Maxestade o Rei, comunmente co\u00f1ecida como Copa do Rei ou simplemente A Copa, \u00e9 un torneo futbol\u00edstico por eliminaci\u00f3n directa que se disputa anualmente entre os mellores clubs de Espa\u00f1a. Organ\u00edzao a Real Federaci\u00f3n Espa\u00f1ola de F\u00fatbol.\nFoi creada en 1903, a ra\u00edz do \u00e9xito da Copa da Coroaci\u00f3n disputada un ano antes, sendo o torneo nacional de f\u00fatbol m\u00e1is antigo de Espa\u00f1a. A\u00ednda que a denominaci\u00f3n hist\u00f3rica e x\u00e9nerica da competici\u00f3n \u00e9 a de Campionato de Espa\u00f1a, o t\u00edtulo da competici\u00f3n modificouse ao longo dos anos en funci\u00f3n do Xefe de Estado espa\u00f1ol, que \u00e9 quen outorga o trofeo. Foi a Copa do Rei entre 1903 e 1932, a Copa do Presidente da Rep\u00fablica entre 1932 e 1936, o Torneo Nacional de F\u00fatbol en 1939, a Copa do Xeneral\u00edsimo entre 1940 e 1976, e desde 1977 novamente a Copa do Rei.\nO campi\u00f3n da 119\u00aa edici\u00f3n foi o Real Madrid, tras ga\u00f1ar na final ao Osasuna por 2-1. O equipo con m\u00e1is t\u00edtulos \u00e9 o FC Barcelona con 31 copas, seguido do Athletic Club, con 23.\nSistema de competici\u00f3n.\nActualmente toman parte 83 equipos: todos os da Primeira e Segunda Divisi\u00f3n, os cinco primeiros clasificados de cada grupo da Segunda B e os campi\u00f3ns de Terceira, exclu\u00edndo os equipos filiais.\nNa primeira eliminator\u00eda participan os 42 clubs non profesionais, isto \u00e9, Segunda B e Terceira, que se emparellan por sorteo. As eliminatorias disp\u00fatanse a partido \u00fanico. Na segunda rolda entran en liza os clubs de Segunda Divisi\u00f3n. A partir da cuarta rolda, dezaseisavos de final, incorp\u00f3ranse os clubs de Primeira e as eliminatorias pasan a ser a dobre partido (ida e volta) excepto a final, que se disputa a un partido en terreo neutral.\nO campi\u00f3n de Copa obt\u00e9n a clasificaci\u00f3n para disputar a Liga de Europa da seguinte tempada (de 1961 ata 1999 participaba na Recopa de Europa). Ademais, disputa a Supercopa de Espa\u00f1a, enfront\u00e1ndose ao campi\u00f3n da Liga espa\u00f1ola desa mesma tempada.\nAta a tempada 2004/2005 xog\u00e1base a partido \u00fanico no campo do equipo m\u00e1is d\u00e9bil ata oitavos de final. Oitavos de final, cuartos de final e semifinais xog\u00e1banse a partido dobre. A final disput\u00e1base a partido \u00fanico nun terreo neutral. Con todo, na tempada 2005/2006, a Real Federaci\u00f3n Espa\u00f1ola de F\u00fatbol modificou este sistema en favor doutro que desatou gran pol\u00e9mica entre os clubs de divisi\u00f3ns inferiores: os equipos de Segunda B enfr\u00f3ntanse entre eles, logo xogan contra os de Segunda, os ga\u00f1adores compiten outra vez entre eles e logo incorp\u00f3ranse os equipos de Primeira que non disputan competici\u00f3ns europeas. Os equipos participantes da Europa League ou a Liga de Campi\u00f3ns non comezan ata oitavos de final. Foi na tempada 2006-2007 cando a Real Federaci\u00f3n Espa\u00f1ola de F\u00fatbol volveu modificar o sistema. Os clubs de Segunda B enfr\u00f3ntanse entre eles, logo xogan contra os de Segunda e, posteriormente, en dezaseisavos de final, xogan contra todos os conxuntos de Primeira, xoguen ou non competici\u00f3ns europeas.\nHistoria.\nO primeiro campionato de f\u00fatbol, a nivel nacional, disputado en Espa\u00f1a foi o Concurso Madrid, un torneo impulsado polos irm\u00e1ns Carlos e Juan Padr\u00f3s, ambos os fundadores do Madrid CF, que foi organizado por este club madrile\u00f1o, en 1902, con motivo dos festexos da maior\u00eda de idade do rei Afonso XIII.\nO \u00e9xito alcanzado por este torneo fixo que en 1903 Carlos Padr\u00f3s decidise instaurar un Campionato de Espa\u00f1a, con car\u00e1cter anual, que reunise aos mellores equipos do pa\u00eds. Para iso limitou a participaci\u00f3n a un representante por provincia e conseguiu que o Rei Afonso XIII doase unha copa para o campi\u00f3n. O trofeo, segundo as bases, pasar\u00eda a ser propiedade do club que se proclamase campi\u00f3n tres anos consecutivos ou cinco alternos. O Madrid FC encargouse inicialmente da organizaci\u00f3n e os partidos disput\u00e1ronse, do mesmo xeito que no Concurso Madrid dun ano antes, no Hip\u00f3dromo da Castellana. O torneo desenvolveuse como unha ligui\u00f1a, na que tomaron parte tres clubs: Club Espa\u00f1ol de Barcelona, Madrid FC, Athletic Club de Bilbao, proclam\u00e1ndose este campi\u00f3n ao vencer no \u00faltimo e decisivo partido aos madrile\u00f1os.\nAs d\u00faas seguintes edici\u00f3ns foron organizadas pola Federaci\u00f3n Madrile\u00f1a -organismo que fora fundado por Carlos Padr\u00f3s- a\u00ednda que a partir de 1906 o Madrid FC volveu tomar as rendas do torneo.\nLogo de sete anos organiz\u00e1ndose o torneo en Madrid, acordouse que a partir de 1909 -ano en que ga\u00f1ou o Club Ciclista- o equipo campi\u00f3n fose o organizador da seguinte edici\u00f3n. Ese mesmo 1909 creouse a \"Federaci\u00f3n Espa\u00f1ola de Clubs de Foot-ball\", a quen as bases do Campionato Espa\u00f1a ortorgaban o dereito a organizar o torneo unha vez constitu\u00edda. A Real Sociedad -sucesora do Club Ciclista- que se consideraba lexitimada para organizar o campionato de 1910, non reco\u00f1eceu ao novo organismo federativo e, xunto con outros equipos disidentes, creou a \"Uni\u00f3n de Clubs de Football\".\nEste cisma propiciou que en 1910 disput\u00e1sense dous torneos nacionais, o organizado polos equipos da \"Federaci\u00f3n Espa\u00f1ola de Clubs\" e o da \"Uni\u00f3n de Clubs\". Finalmente, en outubro dese ano ambas as facci\u00f3ns asinaron a paz: os clubs disidentes reco\u00f1eceron \u00e1 \"Federaci\u00f3n Espa\u00f1ola\", que \u00e1 s\u00faa vez daba oficialidade ao Campionato de Espa\u00f1a organizado pola \"Uni\u00f3n de Clubs\".\nNo entanto, as discrepancias entre as sociedades futbol\u00edsticas da \u00e9poca continuaron e tres anos m\u00e1is tarde, produc\u00edase un novo cisma, cando o FC Barcelona e a Real Sociedad, entre outros equipos, d\u00e9ronse de baixa da Federaci\u00f3n para refundar a \"Uni\u00f3n de Clubs\". Novamente, en 1913 disput\u00e1ronse dous campionatos de Copa, antes do acordo que permitiu a reunificaci\u00f3n definitiva do f\u00fatbol espa\u00f1ol, coa constituci\u00f3n da Real Federaci\u00f3n Espa\u00f1ola.\nO novo organismo aprobou novas bases para o Campionato de Espa\u00f1a, para p\u00f3r fin \u00e1s disputas que marcaran as \u00faltimas edici\u00f3ns do torneo. Acordouse, entre outras medidas, institucionalizar os campionatos organizados polas distintas federaci\u00f3ns rexionais como unha fase previa a Copa do Rei. Dividiuse o estado en dez rexi\u00f3ns, a\u00ednda que inicialmente s\u00f3 en catro (Galicia, Norte, Catalu\u00f1a e Centro) xa exist\u00edan federaci\u00f3ns con campionatos rexionais en marcha.\nO torneo foi crecendo a medida que se pu\u00f1an en marcha novos campionatos rexionais por toda a xeograf\u00eda espa\u00f1ola. As\u00ed mesmo, a partir de 1927 ampliouse a participaci\u00f3n no torneo aos subcampi\u00f3ns rexionais.\nHistorial de Finais.\nCopa Espa\u00f1a Libre.\nEsta edici\u00f3n, disputada durante a guerra civil espa\u00f1ola na zona republicana, non era reco\u00f1ecida oficialmente. Unha iniciativa parlamentaria para o reco\u00f1ecemento deste t\u00edtulo foi estudada pola Real Federaci\u00f3n Espa\u00f1ola de F\u00fatbol pero foi rexeitada en 2009 pola s\u00faa asemblea tras un informe desfavorable do CIHEFE que conclu\u00edu se tratou dun torneo de car\u00e1cter amigable organizado polo presidente do Valencia CF. Finalmente en 2023, a RFEF acabou por reco\u00f1ecer a oficialidade desta competici\u00f3n, a\u00ednda que non como unha edici\u00f3n m\u00e1is da Copa do Rei.\nCopa da Coroaci\u00f3n.\nA\u00ednda que a Real Federaci\u00f3n Espa\u00f1ola de F\u00fatbol non reco\u00f1ece a Copa da Coroaci\u00f3n no palmar\u00e9s da Copa do Rei, moitas veces \u00e9 considerada a primeira edici\u00f3n do torneo e mesmo o Athletic Club consid\u00e9raa o primeiro t\u00edtulo de Copa da s\u00faa historia.\nPalmar\u00e9s.\nO FC Barcelona \u00e9 o l\u00edder en canto a palmar\u00e9s desta competici\u00f3n, a\u00ednda que \u00e9 certo que o Athletic Club de Bilbao foi o que m\u00e1is tempo encabezou esta clasificaci\u00f3n.\nPalmar\u00e9s actualizado a 6 de maio de 2023 segundo os datos oficiais fornecidos pola Real Federaci\u00f3n Espa\u00f1ola de F\u00fatbol:"}
{"id": "48394", "revid": "1131", "url": "https://gl.wikipedia.org/wiki?curid=48394", "title": "A Balsa", "text": ""}
{"id": "48396", "revid": "23204", "url": "https://gl.wikipedia.org/wiki?curid=48396", "title": "Lingua mirandesa", "text": "A lingua mirandesa ou mirand\u00e9s \u00e9 unha lingua rom\u00e1nica do grupo asturleon\u00e9s, falada no norte da Pen\u00ednsula Ib\u00e9rica. \u00c9 falada no Portugal nororiental, por unhas quince mil persoas, concretamente na vila e nas aldeas do concello de Miranda do Douro e en tres aldeas m\u00e1is do concello de Vimioso, nun espazo de 484\u00a0km\u00b2, estend\u00e9ndose a s\u00faa influencia por outras aldeas dos concellos de Vimioso, Mogadouro, Macedo de Cavaleiros e Braganza.\nCaracter\u00edsticas.\nO mirand\u00e9s ten unha fonolox\u00eda, morfolox\u00eda e sintaxe distinta, e foi diferenciada polo menos dende a formaci\u00f3n de Portugal (s\u00e9culo XII). Ten as s\u00faas ra\u00edces do lat\u00edn falado no norte da Pen\u00ednsula Ib\u00e9rica. \u00c9 un descendente da antiga lingua leonesa do norte da Iberia, o derradeiro remanente da antiga lingua do Reino de Le\u00f3n, e at\u00f3pase fortemente ligado \u00e1 lingua leonesa moderna e \u00e1 lingua asturiana. Por\u00e9n, estas am\u00e1lgamas do territorio espa\u00f1ol non afectaron o mirand\u00e9s, o cal preserva distintas diferenzas ling\u00fc\u00edsticas tanto do portugu\u00e9s como do castel\u00e1n. Tam\u00e9n mant\u00e9n unha forte ligaz\u00f3n co l\u00e9xico dalg\u00fans dialectos rexionais portugueses.\nNo s\u00e9culo XIX, Jos\u00e9 Leite de Vasconcelos, describiuno como \"\u00aba lingua das granxas, do traballo, do fogar e do amor entre os mirandeses\"\u00bb. Dende 1986/87 a lingua ens\u00ednase aos estudantes entre os dez e once anos de idade, volvendo as\u00ed a rexurdir.\nHoxe en d\u00eda o mirand\u00e9s ret\u00e9n pouco m\u00e1is de 5.000 falantes (pod\u00e9ndose elevar o n\u00famero at\u00e9 os 15.000 se contamos aos que a te\u00f1en como segunda lingua) nas aldeas do concello de Miranda do Douro e nalgunhas aldeas orientais no concello de Vimioso, a\u00ednda que se pode atopar influencia noutras aldeas do concello de Vimioso e nos Concellos de Mogadouro, Macedo de Cavaleiros e m\u00e1is Braganza.\nAs principais diferenzas entre o mirand\u00e9s (Portugal) e a lingua leonesa e asturiana (Espa\u00f1a) produc\u00edronse pola influencia da lingua dominante da rexi\u00f3n. O mirand\u00e9s foi influenciado foneticamente e no seu l\u00e9xico polo portugu\u00e9s, as\u00ed como o leon\u00e9s e o asturiano o foron polo castel\u00e1n. Outra diferenza \u00e9 que o mirand\u00e9s e o leon\u00e9s semellan ser moi conservadores, mentres o asturiano experimentou m\u00e1is cambios. Estas linguas af\u00edrmanse como altamente relacionadas (especialmente o mirand\u00e9s e o leon\u00e9s, chamadas incluso co-linguas), sendo sen ningunha d\u00fabida a mesma lingua no pasado.\nAs s\u00faas variantes dialectais.\nExisten tres variantes dialectais da lingua mirandesa:\nA maior\u00eda dos falantes do mirand\u00e9s tam\u00e9n falan portugu\u00e9s, e incluso castel\u00e1n alg\u00fans deles. Picote (\"Picuote\") \u00e9 a \u00fanica aldea basicamente monoling\u00fce en mirand\u00e9s, espertando o interese baixo novos informes feitos sobre ela nun pa\u00eds que \u00e9 monoling\u00fce en portugu\u00e9s."}
{"id": "48397", "revid": "114944", "url": "https://gl.wikipedia.org/wiki?curid=48397", "title": "Jonathan Davis", "text": "Jonathan Houseman Davis, nado o 18 de xaneiro de 1971 en Bakersfield (California), \u00e9 o vocalista da banda estadounidense de nu metal Korn.\nAdemais de ser o vocalista do grupo tam\u00e9n toca a bater\u00eda e a gaita. Foi o \u00faltimo membro en unirse \u00e1 banda. Nos comezos da mesma adoitaba levar roupa da marca Adidas nos concertos e primeiros videoclips, chegando a ser unha especie de \"marca\" do grupo e dos seus fans."}
{"id": "48398", "revid": "25871", "url": "https://gl.wikipedia.org/wiki?curid=48398", "title": "Ciaxares", "text": "Ciaxares, tam\u00e9n co\u00f1ecido como \"Uvarkhshattra\", foi o gran reformador e centralizador do poder medo, que aos poucos medrara ao leste do Imperio Asirio. \nTraxectoria.\nRexeitou as invasi\u00f3ns escitas, en alianza co novo monarca de Babilonia, Nabopolasar, e ambos emprenderon unha dura campa\u00f1a contra o Imperio Asirio, que foi destru\u00eddo rapidamente trala conquista da s\u00faa capital, N\u00ednive no -612.\nA partir dese momento, Ciaxares consolidou o Imperio Medo como a nova potencia emerxente do Oriente Pr\u00f3ximo, reformando o ex\u00e9rcito medo segundo o modelo asirio e babil\u00f3nico, e reforzando a administraci\u00f3n e o protocolo da corte de Ecbatana, a capital do reino medo. Casou \u00e1 s\u00faa filla con Nabucodonosor II, para quen este \u00faltimo constru\u00edu os famosos Xard\u00edns Colgantes, e emprendeu unha actividade expansiva cara Anatolia, chocando co reino de Lidia, co que mantivo unha guerra con moitas alternativas e que finalizou nunha paz trala batalla do eclipse de -585.\nPouco despois morreu, deixando un reino solidamente estruturado ao seu fillo Astiaxes, quen foi o \u00faltimo rei da s\u00faa estirpe por li\u00f1a directa paterna. Un neto de Astiaxes, Ciro II o Grande, revolucionou o mundo pol\u00edtico de Oriente Medio e Pr\u00f3ximo, ao se sublevar contra o seu av\u00f3 e fundar o Imperio Persa aquem\u00e9nida."}
{"id": "48399", "revid": "624", "url": "https://gl.wikipedia.org/wiki?curid=48399", "title": "Reino Medo", "text": ""}
{"id": "48400", "revid": "624", "url": "https://gl.wikipedia.org/wiki?curid=48400", "title": "Imperio Medo", "text": ""}
{"id": "48401", "revid": "65337", "url": "https://gl.wikipedia.org/wiki?curid=48401", "title": "Korn (\u00e1lbum)", "text": "Ko\u042fn \u00e9 o \u00e1lbum de debut do grupo hom\u00f3nimo Ko\u042fn. Destacan nel as d\u00faas guitarras con gran distorsi\u00f3n e con numerosos efectos, unha bater\u00eda moi seca e caracter\u00edstica, un baixo con gran protagonismo e t\u00e9cnica e unhas letras que na s\u00faa maior\u00eda falan de problemas persoais e sociais que afectaron na vida persoal do seu cantante Jonathan Davis."}
{"id": "48402", "revid": "89787", "url": "https://gl.wikipedia.org/wiki?curid=48402", "title": "Astiaxes", "text": "Astiaxes, finado no ano 550 a.C., foi o \u00faltimo rei de Media, fillo de Ciaxares, destronado no 550 a.C. polo persa Ciro II o Grande.\nTraxectoria.\nContexto.\nA maior informaci\u00f3n acerca de Astiaxes (en acadio \"I\u0161tum egu\") proporci\u00f3naa o historiador grego Her\u00f3doto de Halicarnaso, quen viviu no s\u00e9culo -V, cen anos despois do reinado de Astiaxes. Por\u00e9n, \u00e9 practicamente a nosa \u00fanica fonte, e \u00e9 inevit\u00e1bel seguilo e tratar de verificalo cando for pos\u00edbel.\nNon hai raz\u00f3n para dubidar de Her\u00f3doto cando afirma que Astiaxes era o fillo do rei medo Ciaxares. Sabemos por un texto cuneiforme que o \u00faltimo a\u00ednda reinaba no -614, cando destru\u00edu o centro relixioso asirio: Assur. Ciaxares a\u00ednda viv\u00eda no ver\u00e1n do -585, cando asinou un tratado de paz cos lidios, con quen estivera loitando durante cinco anos. Celebrouse ent\u00f3n un matrimonio diplom\u00e1tico para selar o acordo: Arienis, filla do rei lidio Aliates e irm\u00e1 do futuro rei Creso, casou co pr\u00edncipe da coroa meda Astiaxes.\nArienis non era a primeira esposa de Astiaxes. A s\u00faa filla Mandane estaba casada co rei persa Cambises I, rei de Anshan e Susa, desde antes do -576, cando o futuro rei Ciro II o Grande naceu, polo que Mandane tivo que nacer antes, digamos sobre o -590. Parece pois inevit\u00e1bel asumir que Astiaxes ti\u00f1a outra muller.\nExiste outro argumento para explicar que Arienis non era a primeira muller de Astiaxes. O seu pai empezou a reinar antes do -614. Se asumimos que iniciara o seu reinado aos trinta, o cal non \u00e9 improb\u00e1bel, e que o seu fillo nacera cando el ti\u00f1a uns 25 anos, o que \u00e9 pos\u00edbel, temos que asumir que Astiaxes casou con Arienis \u00e1 idade de polo menos 34, o que \u00e9 moi improb\u00e1bel.\nO historiador babilonio Beroso (s\u00e9culo -III) c\u00f3ntanos que ap\u00f3s a ca\u00edda de Assur, unha alianza entre medos e babilonios foi alicerzada con outro matrimonio real: o pr\u00edncipe \u00e1 coroa babilonia Nabucodonosor II casou con Amitis, a filla de Astiaxes. Isto \u00e9 impos\u00edbel, porque suxire que Astiaxes ter\u00eda ao menos cen anos cando foi destronado.\nAstiaxes, rei.\nNon est\u00e1 claro cando foi escollido Astiaxes rei dos medos. Her\u00f3doto dinos que reinara durante 35 anos cando foi feito preso por Ciro. Por un texto cuneiforme co\u00f1ecido pola \"Cr\u00f3nica de Nab\u00f3nido\", sabemos que isto aconteceu no ano 6 do reinado do rei babilonio Nab\u00f3nido, per\u00edodo que se sit\u00faa entre o 10 de marzo do -550 e o 28 de marzo do -549. Contando para atr\u00e1s, chegamos ao -585 como o ano da ascensi\u00f3n ao trono por parte de Astiaxes. Isto non \u00e9 impos\u00edbel, a\u00ednda que debemos asumir que o pai de Astiaxes, Ciaxares, segu\u00eda vivo no -585, cando, como se explicou anteriormente, conclu\u00edu un tratado cos lidios.\nNo entanto, os anos de reinado dos reis medos mencionados por Her\u00f3doto son un pouco sospeitosos: os 4 reis reinan exactamente 150 anos, por parellas de 75 anos. \u00c9 obvio que debemos ser cautos, pero at\u00e9 o de agora, non existe nada que contradiga a Her\u00f3doto no sentido que Astiaxes reinou a partir do -585 at\u00e9 o -550, mentres que seu pai o fixo a partir do -625 at\u00e9 o -585 (malia que existe unha inscrici\u00f3n que di que Astiaxes foi destronado no -554).\nA historia de Ciro.\nSegundo Her\u00f3doto, Astiaxes tivo un so\u00f1o acerca do seu neto Ciro, fillo de Mandane e Cambises I. Astiaxes tomou este so\u00f1o como unha diab\u00f3lica profec\u00eda, as\u00ed que ordenou ao seu cortes\u00e1n Harpago asasinar ao xove Ciro. Harpago, temendo manchar o seu nome con este infanticidio, secretamente delegou a encarga a un pastor chamado Mitradates. Mais este, que perdera hab\u00eda pouco o seu propio fillo, decidiu quedar con el como seu. Para iso vestiu ao seu verdadeiro fillo morto coas roupaxes do pr\u00edncipe e expuxo o corpo \u00e1s feras do bosque tal e como se lle ordenara facer co mozo Ciro. O engano funcionou e Ciro criouse co pastor.\nPero cando o mozo acadou os dez anos de idade, f\u00edxose xa evidente que non era o fillo dun pastor. O seu comportamento era demasiado nobre, segundo Her\u00f3doto. Por unha casualidade Astiaxes puido entrevistarse co neno, e inmediatamente sospeitou o que pod\u00eda ter pasado ao se decatar que o suposto fillo de pastor se lle asemellaba. Ordenou a Harpago relatar o que acontecera realmente, o cal confesou que non matara o neto do rei malia que se lle ordenara facelo. Ciro recibiu un trato favor\u00e1bel e mesmo lle foi permitido volver cos seus verdadeiros pais. Harpago, en troques, recibiu un cruel castigo polo seu comportamento. Astiaxes convidouno a un banquete no que, entre o xantar, estaba agochada a carne do seu propio fillo, fac\u00e9ndollo saber no momento oportuno.\nA vinganza de Harpago.\nSegundo Her\u00f3doto, Harpago estivo procurando a ocasi\u00f3n para se vingar da atrocidade cometida por Astiaxes. Cando Ciro acadara xa certa idade, Harpago deu feito para convencelo de que os medos estaban a piques de se rebelar contra o seu rei, do que dic\u00edan que se convertera nun d\u00e9spota. Ciro organizou unha alianza de dez tribos persas e rebelouse. En resposta Astiaxes armou aos medos, e cegado pola divina providencia, elixiu a Harpago para ser o comandante do seu ex\u00e9rcito. Desde logo, Harpago non dubidou en cambiar de aliados en canto puido. Durante a batalla, que foi librada segundo unha fonte m\u00e1is tard\u00eda, Estrab\u00f3n de Amasia, en Pasargada, os medos ali\u00f1\u00e1ronse cos persas. O ex\u00e9rcito unificado marchou \u00e1 capital Ecbatana e tomou a Astiaxes, quen foi feito preso por Ciro.\nProbabelmente a primeira parte da historia de Ciro \u00e9 un conto inventado para explicar a realidade hist\u00f3rica que \u00e9 a segunda parte: Astiaxes foi traizoado. Podemos atopar o mesmo desenlace na Cr\u00f3nica de Nab\u00f3nido, onde se relata que Ciro tomou ouro, prata e todo o bot\u00edn que puido lev\u00e1ndoo para Anshan.\n\u00c9 pos\u00edbel que, no fondo, a causa m\u00e1is forte que provocou a rebeli\u00f3n fose a insatisfacci\u00f3n coa pol\u00edtica de Astiaxes. No s\u00e9culo -VI, as tribos iranianas foron asent\u00e1ndose cada vez m\u00e1is, e os seus l\u00edderes xa non eran xefes tribais \"primeiros entre iguais\", sen\u00f3n que empezaron a comportarse como reis aut\u00e9nticos. Cando Astiaxes empezou a castigar a alg\u00fan dos outros xefes tribais, a revolta foi inevit\u00e1bel.\nA ca\u00edda de Astiaxes non significou o final da guerra xa que os seus antigos aliados estaban preparados para axudalo. No -547, Creso lanzou unha expedici\u00f3n para vingar o seu xenro, mais foi derrotado, co que Ciro engad\u00eda Lidia aos seus dominios.\nO historiador grego Ctesias, citado polo erudito bizantino Focio, chama a Astiaxes \"Astu\u00efgas\", o que \u00e9 m\u00e1is semellante \u00e1 traduci\u00f3n babilonia do seu nome iraniano \"I\u0161tum egu\". A variante Astiaxes significa \"saqueador de cidades\" en grego."}
{"id": "48404", "revid": "624", "url": "https://gl.wikipedia.org/wiki?curid=48404", "title": "Fraortes", "text": "Co nome de Fraortes co\u00f1\u00e9cense varios membros da dinast\u00eda real meda:"}
{"id": "48405", "revid": "624", "url": "https://gl.wikipedia.org/wiki?curid=48405", "title": "-550", "text": "V\u00e9xase tam\u00e9n.\nHistoria ano a ano"}
{"id": "48406", "revid": "624", "url": "https://gl.wikipedia.org/wiki?curid=48406", "title": "Fraortes, rei medo", "text": "Fraortes, en antigo iraniano \"Fravartish\" (\ud800\udfb3\ud800\udfbc\ud800\udfba\ud800\udfbc\ud800\udfab\ud800\udfa1\ud800\udfc1 ), finado en -633, foi, segundo Her\u00f3doto, o segundo rei de Media, fillo e sucesor de Deioces.\nTraxectoria.\nEstendeu o seu dominio por Persia e comezou a conquistar outras naci\u00f3ns de Asia. Gobernou vinte e dous anos (sobre 675-653 a.C.) e morreu en combate contra os asirios. Actualmente p\u00e9nsase que o seu reinado foi m\u00e1is longo (duns 50 anos, sobre 675 - 625 a.C.)\n\u00c9 identificado \u00e1s veces co l\u00edder Kashtariti mencionado nas tabo\u00ed\u00f1as cuneiformes, pero a identificaci\u00f3n \u00e9 incerta.\n\u00c1 s\u00faa morte sucedeuno o seu fillo Ciaxares."}
{"id": "48407", "revid": "98629", "url": "https://gl.wikipedia.org/wiki?curid=48407", "title": "Carl Gustav Jung", "text": "Carl Gustav Jung, nado en Kesswil (Cant\u00f3n de Turgovia) o 26 de xullo de 1875 e finado en K\u00fcsnacht (Cant\u00f3n de Z\u00faric) o 6 de xu\u00f1o de 1961, foi un m\u00e9dico psiquiatra, psic\u00f3logo e ensa\u00edsta su\u00edzo, figura chave na etapa inicial da psican\u00e1lise; posteriormente, fundador da escola de psicolox\u00eda anal\u00edtica, tam\u00e9n chamada Psicolox\u00eda dos Complexos.\n\u00c9 relacionado frecuentemente con Sigmund Freud, de quen fora colaborador nos seus comezos. Carl Jung foi un pioneiro da psicolox\u00eda profunda,e un dos estudosos desta disciplina m\u00e1is amplamente lidos no s\u00e9culo XX. O seu abordaxe te\u00f3rico e cl\u00ednico, enfatizou a conexi\u00f3n funcional entre a estrutura da psique e a dos seus produtos (\u00e9 dicir, as s\u00faas manifestaci\u00f3ns culturais). Isto impulsouno a incorporar na s\u00faa metodolox\u00eda noci\u00f3ns procedentes da antropolox\u00eda, a alquimia, os so\u00f1os, a arte, a mitolox\u00eda, a relixi\u00f3n e a filosof\u00eda.\nCarl Jung non foi o primeiro en dedicarse ao estudo da actividade on\u00edrica. No entanto, as s\u00faas contribuci\u00f3ns \u00e1 an\u00e1lise dos so\u00f1os foron extensivas e altamente influentes. Escribiu unha prol\u00edfica obra. A\u00ednda que, durante a maior parte da s\u00faa vida, centrou o seu traballo na formulaci\u00f3n de teor\u00edas psicol\u00f3xicas, e na pr\u00e1ctica cl\u00ednica, tam\u00e9n realizou incursi\u00f3ns noutros campos das humanidades: dende o estudo comparativo das relixi\u00f3ns, a filosof\u00eda e a sociolox\u00eda, at\u00e9 a cr\u00edtica da arte e a literatura.\nTraxectoria.\nCarl Gustav Jung naceu no seo dunha familia de ascendencia alem\u00e1 e de tradici\u00f3n eclesi\u00e1stica (o seu pai era pastor luterano). De neno foi introvertido e moi solitario. A\u00ednda que a relaci\u00f3n cos seus proxenitores era moi pr\u00f3xima e afectuosa, dende cedo sentir\u00eda certa decepci\u00f3n polo xeito en que o seu pai abordaba o tema da fe, \u00e1 que consideraba tristemente precaria. Durante a s\u00faa adolescencia e mocidade foi un lector entusiasta, especialmente cativado pola obra literaria de Goethe. Tam\u00e9n era profundo o seu interese polos ensaios de fil\u00f3sofos como von Hartmann e Nietzsche. Na s\u00faa autobiograf\u00eda, describe o achegamento \u00e1 obra deste \u00faltimo, \"Also sprach Zarathustra\" (\"As\u00ed falou Zaratustra\"), como unha experiencia conmocionante, s\u00f3 comparable \u00e1 inspirada polo Fausto de Goethe.\nJung anhelaba estudar arqueolox\u00eda na universidade, pero a s\u00faa familia carec\u00eda de recursos para envialo m\u00e1is lonxe de Basilea, onde non proporcionaban esa carreira, polo que (contra os desexos da s\u00faa contorna) decidiu estudar medicina na Universidade de Basilea, entre 1894 e 1900.\nO estudante, antes introvertido, volveuse moito m\u00e1is v\u00edvido no novo contexto acad\u00e9mico. Cara ao final dos seus estudos, as s\u00faas lecturas de Krafft-Ebing persuad\u00edrono para especializarse en medicina psiqui\u00e1trica. No ano 1900, como parte do seu especializaci\u00f3n en psiquiatr\u00eda, asistiu \u00e1s clases de Pierre Janet en Par\u00eds. En 1902, colaborou con Eugen Bleuler: tanto Janet como Bleuler foron pioneiros nesta disciplina. M\u00e1is tarde, traballou no Burgh\u00f6lzli, un hospital psiqui\u00e1trico en Z\u00faric, que gozaba dunha gran reputaci\u00f3n.\nSobre a base desta experiencia cl\u00ednica, Jung dese\u00f1ou a proba de asociaci\u00f3n de palabras que leva o seu nome. Xa en 1905, foi designado profesor de psiquiatr\u00eda na Universidade de Z\u00faric, e publicou os dous volumes dedicados ao estudo das asociaci\u00f3ns. En 1906, redactou e deu a co\u00f1ecer a s\u00faa obra Sobre a Psicolox\u00eda da \"Dementia Praecox\" (en referencia ao que logo co\u00f1ecer\u00edase como esquizofrenia), e enviou unha copia do seu libro a Freud, ao que seguiu unha intensa pero conflitiva amizade entre ambos.\nRelaci\u00f3n con Freud.\nA s\u00faa relaci\u00f3n con Sigmund Freud consolidouse en 1907. En 1908, Jung participou no primeiro Congreso de psican\u00e1lise, realizado en Salzburgo. Nesa ocasi\u00f3n, foi nomeado director da publicaci\u00f3n Anuario Internacional de Investigaci\u00f3n Psicol\u00f3xica e Psicoterap\u00e9utica (\"Jahrbuch f\u00fcr psychoanalytische und psychopathologische Forschungen\"). Ao ano seguinte, acompa\u00f1ou a Freud e a Ferenczi na s\u00faa viaxe aos Estados Unidos, onde realizou conferencias na Universidade de Clark en Worcester, Massachusetts, e recibiu un doutoramento \"honoris causa\". Foi por eses d\u00edas cando Freud nomeou a Jung o seu \"sucesor e pr\u00edncipe herdeiro\".\nNo Congreso de Nuremberg (1910), Jung ser\u00eda designado presidente da recentemente fundada Asociaci\u00f3n Psicanal\u00edtica Internacional (API). Con todo, ao ano seguinte, durante o Congreso Psicanal\u00edtico celebrado en Weimar, apareceron os primeiros s\u00edntomas de disensi\u00f3n \u00e1 mantenta da concepci\u00f3n da libido. Cara a 1912, no curso de varias conferencias en Nova York, despois de que Jung publicase Transformaci\u00f3ns e S\u00edmbolos da Libido (\"Wandlungen und Symbole der Libido\"), a diverxencia te\u00f3rica alcanzara niveis intolerables. Pronto estar\u00edan enfront\u00e1ndose, cada un atribu\u00edndo ao outro a incapacidade de admitir o seu erro. En novembro dese ano, produciuse o \u00faltimo encontro persoal entre ambos psicanalistas. No Congreso de M\u00fanic (1913) as diferenzas fix\u00e9ronse de co\u00f1ecemento p\u00fablico. Jung renunciou a seguir dirixindo o Anuario, mentres escrib\u00eda Teor\u00eda da Psican\u00e1lise.\nA continuaci\u00f3n reprod\u00facese un extracto da misiva que Freud enviou a Jung en 1913, en medio da crise que afectaba a relaci\u00f3n entre ambos: a imaxe de abaixo corresponde precisamente a esta carta; parte do texto traducido \u00e9 o que aparece resaltado no orixinal.\nEscalada b\u00e9lica e posguerra.\nSeguidamente, en 1914, o psiquiatra su\u00edzo dimitiu do seu cargo na API e organizou, xunto con Alphonse Maeder, as bases da chamada escola de Z\u00faric. Logo do episodio de ruptura, Jung experimentou un per\u00edodo de turbulencia emocional, exacerbado polas noticias emerxentes da Gran Guerra (primeira guerra mundial), que tiveron sobre el un efecto devastador, a\u00ednda cando radicase na Su\u00edza neutral. Henri Ellenberger cualificou a experiencia de Jung como unha \u201cenfermidade creativa\u201d e comparouna co mesmo per\u00edodo para Freud, ao que definiu en termos de neurastenia e histeria.\nNo curso da primeira posguerra, Jung converteuse nun viaxeiro do mundo, grazas aos copiosos fondos que obtivo polas vendas dos seus libros, honorarios e cartos percibidos por alcanzar o \"status senior\" nas instituci\u00f3ns m\u00e9dicas para as que traballaba. Pouco despois, percorreu amplamente o norte de \u00c1frica. A mediados dos anos 1920, visitou Novo M\u00e9xico, onde tomou contacto con grupos nativos (en particular, os indios pobo), e conviviu con eles procurando co\u00f1ecer de preto a s\u00faa cultura. Pouco despois, partir\u00eda cara a Kenya e Uganda. Foi nesa etapa cando Jung escribiu unha das s\u00faas obras fundamentais, e probablemente a m\u00e1is co\u00f1ecida entre todas as s\u00faas: \"Tipos Psicol\u00f3xicos\", na que desenvolveu extensivamente a s\u00faa teor\u00eda da personalidade.\nR\u00e9xime nazi e \u00faltimos anos.\nEn 1930, Jung foi nomeado presidente honorario da Asociaci\u00f3n Alem\u00e1 de Psicoterapia e, en 1933, profesor de psicolox\u00eda m\u00e9dica na Universidade Polit\u00e9cnica Federal de Z\u00faric. Tralo ascenso de Adolf Hitler ao poder, ese mesmo ano, a mencionada asociaci\u00f3n, \u00e1 que se adheriran diversos psicoterapeutas xudeus, foi disolta e absorbida por outra m\u00e1is grande, de alcance internacional, con Jung presidente: a Sociedade M\u00e9dica de Psicoterapia.\nO feito de que Jung aceptase ser presidente honorario da Sociedade M\u00e9dica de Psicoterapia e director da Revista de Psicoterapia (\"Zentralblatt fur Psychotherapie\"), ambas de presunta matriz nazi, foi utilizado como un dos argumentos ao momento de atribu\u00edrselle inclinaci\u00f3ns pro-nazis e antisemitas. Estas acusaci\u00f3ns ensombrecer\u00edan a s\u00faa carreira at\u00e9 a fin dos seus d\u00edas, malia os desmentidos, dando lugar a unha discusi\u00f3n que a\u00ednda hoxe permanece irresoluta.\nEn 1938, ditou a C\u00e1tedra Terry (\"Terry Lectures\") na Universidade Harvard, presentando o seu traballo Psicolox\u00eda e Relixi\u00f3n. Poucos meses despois, comezar\u00eda a segunda guerra mundial. Foi por eses tempos cando visitou India, onde renovou a s\u00faa axenda de prioridades, guiado pola convicci\u00f3n de que deb\u00eda prestar m\u00e1is atenci\u00f3n \u00e1 espiritualidade de Oriente. Os seus traballos tard\u00edos mostran efectivamente un profundo interese na tradici\u00f3n oculta deste hemisferio e no Cristianismo esot\u00e9rico e, especialmente, na alquimia.\nXa en 1903, Jung casou con Emma Rauschenbach, con quen ter\u00eda cinco fillos. O matrimonio estendeuse ata a morte da s\u00faa esposa en 1955, pero non estivo exento de momentos de crises, sobre todo por mor das relaci\u00f3ns extramaritais que Jung sostivo con Sabina Spielrein e Toni Wolff. Jung continuou publicando libros at\u00e9 o final da s\u00faa vida, inclu\u00edndo un traballo que mostra o seu interese p\u00f3stumo nos OVNI como fen\u00f3meno psicol\u00f3xico de masas. Tam\u00e9n gozou da breve pero frut\u00edfera amizade do Pai Victor White, sacerdote cat\u00f3lico ingl\u00e9s con quen mantivo correspondencia trala publicaci\u00f3n do controvertido estudo sobre o Libro de Job (intitulado Resposta a Job). Carl Gustav Jung morrer\u00eda o 6 de xu\u00f1o de 1961, tras unha curta enfermidade, na s\u00faa casa xunto ao lago de Z\u00faric, no apracible poboado de K\u00fcsnacht, Su\u00edza, aos 86 anos de idade.\nLegado.\nPsicolox\u00eda \"junguiana\".\nFrecuentemente f\u00e1lase de psican\u00e1lise \"junguiana\", pero a denominaci\u00f3n m\u00e1is correcta para referir esta teor\u00eda e a s\u00faa metodolox\u00eda \u00e9 \"Psicolox\u00eda anal\u00edtica ou dos complexos\". A\u00ednda que Jung era remiso a fundar unha escola de psicolox\u00eda \u2014atrib\u00faeselle a frase: \"Grazas a deus, son Jung; non un junguiano\"\u2014, de feito, desenvolveu un estilo distintivo na forma de estudar o comportamento humano. Desde os seus primeiros anos, traballando nun hospital su\u00edzo con pacientes psic\u00f3ticos, e colaborando con Sigmund Freud e a comunidade psicanal\u00edtica, puido apreciar de preto a complexidade das enfermidades mentais. Fascinado por tales experiencias (e estimulado polas vicisitudes da s\u00faa vida persoal) dedicou a s\u00faa obra \u00e1 exploraci\u00f3n destas tem\u00e1ticas.\nDe acordo coa s\u00faa postura, para captar cabalmente a estrutura e funci\u00f3n do psiquismo, era vital que a psicolox\u00eda anexase ao m\u00e9todo experimental (herdado das ciencias naturais), os achados provistos polas ciencias humanas. O mito, os so\u00f1os e as psicopatolox\u00edas constituir\u00edan un espectro de continuidade, manifestando \"in vivo\" trazos singulares, que operan sistematicamente nas profundidades da vida an\u00edmica inconsciente. Con todo, para Jung, o inconsciente \"per sei\" \u00e9, por definici\u00f3n, incognoscible. \"O inconsciente \u00e9 necesariamente inconsciente\"\u2014 ironizaba. De acordo con isto, s\u00f3 poder\u00eda ser aprehendido por medio das s\u00faas manifestaci\u00f3ns.\nTales manifestaci\u00f3ns remiten, segundo a s\u00faa hip\u00f3tese, a determinados patr\u00f3ns, aos que chamou \"arquetipos\". Jung chegou a comparar os arquetipos co que en etolox\u00eda denom\u00ednase patr\u00f3n de comportamento (ou pauta de comportamento), extrapolando este concepto, dende o campo dos instintos \u00e1 complexidade da conduta humana finalista. Os arquetipos modelar\u00edan a forma en que a consciencia humana pode experimentar o mundo e autopercibirse; ademais, levar\u00edan impl\u00edcitos a matriz de respostas posibles que \u00e9 posible observar, nun momento determinado, na conduta particular dun suxeito. Neste sentido, Jung sosti\u00f1a que os arquetipos act\u00faan en todos os homes, o que lle permitiu postular a existencia dun \"inconsciente colectivo\".\nO home acceder\u00eda a esa din\u00e1mica inconsciente en virtude da experiencia subxectiva destes s\u00edmbolos, a cal \u00e9 mediada profusamente polos so\u00f1os, a arte, a relixi\u00f3n, os dramas psicol\u00f3xicos representados nas relaci\u00f3ns interpersoais, e os prop\u00f3sitos \u00edntimos. Jung sosti\u00f1a a importancia de profundar no co\u00f1ecemento desa linguaxe simb\u00f3lica para consolidar a preeminencia da consciencia individual sobre as \"potencias\" inconscientes. En ton po\u00e9tico, sosti\u00f1a que este proceso de individuaci\u00f3n (\"principium individuationis\") s\u00f3 \u00e9 viable cando se deu resposta \u00e1 pregunta: \"Cal \u00e9 o mito que ti vives?\". Consideraba, por outra banda, que estes aspectos da vida an\u00edmica est\u00e1n relativamente marxinados do sistema de crenzas da mentalidade moderna occidental.\nPerspectiva.\nA nivel te\u00f3rico, o comezo da separaci\u00f3n de Jung respecto de Freud produciuse cando o primeiro extrapolou o concepto de libido m\u00e1is al\u00f3 das cuesti\u00f3ns netamente sexuais. A noci\u00f3n de \"libido\" que empregaba o psiquiatra su\u00edzo, alud\u00eda m\u00e1is ben a unha idea de enerx\u00eda ps\u00edquica \"en abstracto\", cuxa orixe e cuxo destino non eran exclusivamente sexuais. Jung foi prol\u00edfico en acu\u00f1ar termos que xa son t\u00edpicos en psican\u00e1lise, e en psicolox\u00eda en xeral, tales como: complexo (e m\u00e1is especificamente: complexo de Electra), introversi\u00f3n, extraversi\u00f3n, inconsciente colectivo, arquetipo, individuaci\u00f3n.\nAs s\u00faas investigaci\u00f3ns a mi\u00fado se adentraron en terreos aparentemente afastados do seu, como a alquimia (\"Psicolox\u00eda e Relixi\u00f3n\", 1937; \"Psicolox\u00eda e Alquimia\", 1944); profundando no estudo de conceptos como \"inconsciente colectivo\", \"arquetipo\" (como fundamento para a existencia de mitos universalmente repetidos), ou \"si-mesmo\" (ente distinto do \u00abeu\u00bb, que alude \u00e1 integridade do suxeito e abarca o seu inconsciente). Definiu, as\u00ed mesmo, os tipos b\u00e1sicos de \"introvertido\" e \"extravertido\". A heterodoxia deste autor valeulle xu\u00edzos contrapostos, que abarcan dende a indiferenza \u00e1 admiraci\u00f3n.\nComo se mencionou, un concepto chave na s\u00faa obra \u00e9 o de \"inconsciente colectivo\", ao que Jung consideraba constitu\u00eddo por arquetipos. Exemplos destes arquetipos son a \"m\u00e1scara\", a \"sombra\", a \"besta\", a \"bruxa\", o \"heroe\", o \"animus\" e o \"anima\". Tam\u00e9n identificaba como arquet\u00edpicas certas imaxes en concreto, como as representaci\u00f3ns do mandala. Para elaborar o seu concepto de arquetipo, Jung inspirouse na reiteraci\u00f3n de motivos ou temas en diversas mitolox\u00edas das m\u00e1is remotas culturas: creu achar temas com\u00fans inconscientes, que a humanidade reiterou apenas con lixeiras variantes, segundo as circunstancias.\nInfluencia.\nCriticouse a Jung pola s\u00faa presunta adhesi\u00f3n a un neolamarckismo. Moitas veces atribu\u00eduselle a noci\u00f3n de que os arquetipos foron caracteres adquiridos, que logo puideron herdarse, na li\u00f1a de tese como as de Michurin e Lisenko. No entanto, o propio Jung enfatizou que tales interpretaci\u00f3ns dos seus postulados eran incorrectas.\nOs conceptos quizabes m\u00e1is reco\u00f1ecidos da psicolox\u00eda \"junguiana\" son os de introversi\u00f3n e extraversi\u00f3n, manados da s\u00faa teor\u00eda dos \"Tipos Psicol\u00f3xicos\". A mesma tivo bastante aceptaci\u00f3n, sentando as bases para o desenvolvemento ulterior de probas psicom\u00e9tricas, mediante as cales proc\u00farase valorar, en termos cuantitativos, as caracter\u00edsticas psicol\u00f3xicas dos individuos.\nAs m\u00e1is importantes son o (acr\u00f3nimo ingl\u00e9s de \"Myers-Briggs Type Indicator\" \u2014\"Inventario tipol\u00f3xico de Myers-Briggs\") e \"Socionics\"; ademais da bater\u00eda de test de David Keirsey. \u00c1 dereita, m\u00f3stranse resultados xurdidos de correlacionar os tipos psicol\u00f3xicos e cinco grandes trazos da personalidade, avaliados en probas est\u00e1ndar.\nEn canto aos mandala (como a outras simbolizaci\u00f3ns que se poden atopar na alquimia, o gnosticismo, o ioga, o esoterismo e a mitolox\u00eda), Jung consider\u00e1baos representaci\u00f3ns da orixe inconsciente para un proceso de individuaci\u00f3n, \u00e9 dicir, para que cada ser humano cumprimente o seu si-mesmo (en alem\u00e1n: \"Selbst\"). Neste terreo, sobresaen os seus traballos en coordinaci\u00f3n con outras figuras de renome, como os realizados co sin\u00f3logo Richard Wilhelm no libro chin\u00e9s de ioga tao\u00edsta (ou \"\u00f0ao\u00edsta\") \"O Segredo da Flor de Ouro\"; ou con K\u00e1roly Ker\u00e9nyi, en \"Ensaios sobre a Ciencia da Mitolox\u00eda\"; e at\u00e9 o intercambio de ideas na s\u00faa correspondencia co fil\u00f3sofo budista zen xapon\u00e9s, Daisetz Teitaro Suzuki. A influencia de Jung f\u00edxose extensiva a importantes referentes en diversos campos da cultura, dende o pintor Wifredo Lam ao fil\u00f3sofo Gaston Bachelard, inclu\u00edndo ao escritor Hermann Hesse (a mesma \u00e9 patente, por exemplo, na obra Demian deste \u00faltimo), ao fil\u00f3logo Ernst Robert Curtius, ao psic\u00f3logo condutista Hans Eysenck, e ao ensa\u00edsta Joseph Campbell, famoso polos seus estudos sobre mitolox\u00eda e historia das relixi\u00f3ns. As\u00ed mesmo, foi inspirador e participante nos coloquios do C\u00edrculo de Eranos.\nJung intentou dar base cient\u00edfica a varios dos seus postulados, a\u00ednda que en moitos casos non achou os medios para conseguilo. Tal \u00e9 o que intentaba cando suscitou o principio de sincronicidade (principio polo cal alg\u00fans pretenden explicar a suposta eficacia das mancias). Contrariando o que moitos supo\u00f1en, na mesma obra en que presentou esa hip\u00f3tese (\"A Interpretaci\u00f3n da Natureza e a Psique: traballo conxunto co f\u00edsico Wolfgang Ernst Pauli\"), Jung descartaba de plano a solvencia metodol\u00f3xica de disciplinas como a astrolox\u00eda. Gran parte dos movementos que na actualidade denom\u00ednanse \"junguianos\" (particularmente aqueles que asimilaron as crenzas \"New Age\"), defenden argumentos que estar\u00edan en aberta contradici\u00f3n coas ideas orixinais do autor.\nAdemais das s\u00faas importantes achegas \u00e1 psicolox\u00eda, a influencia de Jung estendeuse a outros campos en ocasi\u00f3ns m\u00e1is inesperados. Un exemplo \u00e9 a s\u00faa indirecta colaboraci\u00f3n na x\u00e9nese da co\u00f1ecida agrupaci\u00f3n Alc\u00f3licos An\u00f3nimos. Un paciente seu, Rowland H., padec\u00eda alcolismo cr\u00f3nico, e cando todos os demais m\u00e9todos fallaron, Jung comunicoulle que a s\u00faa recuperaci\u00f3n era practicamente imposible a non ser que o enfocara desde un punto de vista centrado na espiritualidade e a experiencia m\u00edstica. Rowland seguiu este consello e redescubriu o cristianismo evanx\u00e9lico, difundindo trala s\u00faa recuperaci\u00f3n devanditas ideas entre persoas aqueixadas de alcolismo, entre elas o que ser\u00eda futuro co-fundador de Alc\u00f3licos An\u00f3nimos, Bill Wilson.\nObras completas.\nAs obras completas de Jung public\u00e1ronse en alem\u00e1n en 18 volumes co t\u00edtulo de \"Gesammelte Werke\" entre 1958 e 1981."}
{"id": "48409", "revid": "12452", "url": "https://gl.wikipedia.org/wiki?curid=48409", "title": "Lingua c\u00e1tabra", "text": ""}
{"id": "48410", "revid": "23204", "url": "https://gl.wikipedia.org/wiki?curid=48410", "title": "Monta\u00f1\u00e9s", "text": " \nO c\u00e1ntabro (\"c\u00e1ntabru\"), xacando denominado monta\u00f1\u00e9s, \u00e9 unha fala asturleonesa empregada no occidente de Cantabria e nalgunhas zonas dos vales do Pas e o Soba, na parte oriental. \u00c9 caracter\u00edstico, pois, das bisbarras de monta\u00f1a de Cantabria, e de aqu\u00ed o seu nome. O c\u00e1ntabro \u00e9 xa que logo unha variante do asturiano e do leon\u00e9s.\nO c\u00e1ntabro, como tam\u00e9n o estreme\u00f1o, ten caracter\u00edsticas com\u00fans tanto co castel\u00e1n como co diasistema asturleon\u00e9s, que integra \u00e1s variedades ling\u00fc\u00edsticas co\u00f1ecidas comunmente polos glot\u00f3nimos mirand\u00e9s, asturiano e leon\u00e9s. Diversas cuesti\u00f3ns tales como o substrato, as influencias de adstrato (zona de contacto co \u00e9uscaro e forte relaci\u00f3n con territorios de fala castel\u00e1) a incorporaci\u00f3n m\u00e1is temper\u00e1 \u00e1 Coroa de Castela fronte a outros territorios do diasistema, fan que o c\u00e1ntabro adquira certas diferenzas e personalidade fronte \u00e1s outras modalidades ling\u00fc\u00edsticas de devandito diasistema. Con todo, a Unesco considera ao c\u00e1ntabro como un dialecto asturleon\u00e9s, lingua que inclu\u00edu en 2009 no seu \"libro vermello\" de linguas en perigo como \"en perigo claro de desaparici\u00f3n\".\nO declive do monta\u00f1\u00e9s xa sinalado por Pidal e outros autores manif\u00e9stase na restrici\u00f3n do seu uso a zonas rurais e a persoas de avanzada idade, ou algunhas voces e localismos xa recollidos no dicionario da Real Academia. As\u00ed en Cantabria f\u00e1lase un castel\u00e1n com\u00fan, con algunhas caracter\u00edsticas especiais en zonas onde a\u00ednda quedan residuos da fala monta\u00f1esa, case limitados ao uso dalgunhas palabras concretas (normalmente relacionadas con actividades rurais) e a que nalgunhas zonas de Cantabria (sobre todo as m\u00e1is pr\u00f3ximas a Asturias e no Pas), pron\u00fanciase m\u00e1is ou menos arbitrariamente a \"u\" final nos substantivos, adxectivos e participios singulares do acusativo da segunda e cuarta declinaci\u00f3ns do lat\u00edn - sufixo um-, con perda da \"m\".\nGran parte das caracter\u00edsticas propias do c\u00e1ntabro perd\u00e9ronse, de maneira que as variedades ling\u00fc\u00edsticas faladas en Cantabria foron consideradas por alg\u00fans autores como dialectos do castel\u00e1n influenciados polo asturleon\u00e9s.\nSubdialectos.\nO monta\u00f1\u00e9s ten dous subdialectos: o occidental e o oriental. A zona divisoria entre ambas variantes at\u00f3pase entre o r\u00edo Saja e o Pas. O dialecto de Pas pertence \u00e1 variante oriental coa particularidade de manter unha boa conservaci\u00f3n."}
{"id": "48412", "revid": "150", "url": "https://gl.wikipedia.org/wiki?curid=48412", "title": "Mirand\u00e9s", "text": ""}
{"id": "48413", "revid": "624", "url": "https://gl.wikipedia.org/wiki?curid=48413", "title": "Deioces", "text": "Deioces foi o suposto primeiro rei de Media sobre o 700 a.C.. O erudito E. M. Diakonoff (e outros) suxiren como datas do seu reino aproximadamente 727 \u2013 675 a.C. xa que se menciona un Daiukku nas tabo\u00ed\u00f1as mesas neoasirias no oitavo ano do reinado de Sarg\u00f3n II (sobre 721 \u2013 705 a.C.), nas que se di que era un gobernante (\"eaknu\") de Manna, que gobernaba con independencia un distrito entre o reino de Manna e Asiria, distrito que poder\u00eda ser o Val de Zarrundad.\nTraxectoria.\nO seu nome asirio foi Daiukku, o elamita Daayaukka, e o iraniano Dahyuka.\nSegundo Her\u00f3doto era fillo de Fraortes e intentou unificar as tribos medas, cada unha das cales viv\u00eda nunha cidade ou conxunto de cidades. De primeiro gobernaba s\u00f3 sobre a s\u00faa tribo e ga\u00f1ouse unha boa reputaci\u00f3n como xu\u00edz e gobernante, pero alegando que o cargo lle comportaba conflitos renunciou; ent\u00f3n prevaleceu o desgoberno e os medos reun\u00edronse na cidade de Hamadan (Ecbatana que quere dicir \u2018lugar de asemblea\u2019) para elixiren un rei e nomearon a Deioces, que reinou uns vinte e tres anos. Segundo as tabo\u00ed\u00f1as cuneiformes, hab\u00eda nesta \u00e9poca un Deioces e ti\u00f1a un fillo que era ref\u00e9n do rei de Urartu Rusa I (sobre 735 \u2013 713 a.C.) ao que tivo que apoiar contra o rei de Manna. Sobre o 715 a.C. probabelmente apoiou unha revolta contra o rei Iranzu (ser\u00eda o gobernador de Messi cuxo nome non aparece nas tabo\u00ed\u00f1as), e ao ano seguinte axudou a Urartu contra o rei de Manna Ullusunu nunha guerra que non tivo \u00e9xito. Sarg\u00f3n II interveu, capturou a Deioces e exiliouno a Hamat en Siria. A identificaci\u00f3n do Deioces das fontes asirias e do de Her\u00f3doto non est\u00e1 confirmada. O relato de Her\u00f3doto v\u00e9n de lendas e fontes orais e poder\u00eda estar falando do neto de Deioces, que tam\u00e9n se chamou as\u00ed.\nSegundo Her\u00f3doto tivo dous fillos: Fraortes e Ciaxares, o primeiro dos cales o hab\u00eda suceder."}
{"id": "48414", "revid": "98629", "url": "https://gl.wikipedia.org/wiki?curid=48414", "title": "Pedregal de Irimia", "text": "O Pedregal de Irimia \u00e9 o lugar onde nace o r\u00edo Mi\u00f1o. Est\u00e1 na serra de Meira, a escasos quil\u00f3metros da vila de Meira.\nO lugar de nacemento \u00e9 disputado por dous concellos: Meira defende o nacemento no Pedregal e A Pastoriza na lagoa de Fonmi\u00f1\u00e1. Por\u00e9n, e de forma especial nos \u00faltimos anos, o Pedregal de Irimia \u00e9 considerada a fonte primaria do Mi\u00f1o.\nNo Pedregal realizouse a primeira Romaxe de Crentes Galegos organizada pola Asociaci\u00f3n Irimia.\nHoxe en d\u00eda at\u00f3pase ameazado por plantaci\u00f3ns de eucalipto que chegan case ata o propio pedregal "}
{"id": "48415", "revid": "736", "url": "https://gl.wikipedia.org/wiki?curid=48415", "title": "Carl Jung", "text": ""}
{"id": "48418", "revid": "5863", "url": "https://gl.wikipedia.org/wiki?curid=48418", "title": "Facultade de Ciencias Pol\u00edticas e Sociais de Santiago de Compostela", "text": "A Facultade de Ciencias Pol\u00edticas e Sociais de Santiago de Compostela \u00e9 un centro educativo da Universidade de Santiago de Compostela, onde se imparte o Grao en Ciencias Pol\u00edticas e da Administraci\u00f3n e o programa de doutoramento Procesos Pol\u00edticos Contempor\u00e1neos.\nObxectivos da licenciatura.\nA licenciatura ten como obxectivos proporcionar uns amplos co\u00f1ecementos en materias que permitan analizar os procesos e estruturas pol\u00edticas e administrativas contempor\u00e1neas que capaciten para poder desenvolver funci\u00f3ns de responsabilidade de xesti\u00f3n media ou alta nas administraci\u00f3ns p\u00fablicas do estado as\u00ed como en organizaci\u00f3ns de car\u00e1cter internacional.\nOrientaci\u00f3ns.\nEst\u00e1 estruturado en catro cursos acad\u00e9micos e conta con tres plans de orientaci\u00f3n distintos: Ciencia Pol\u00edtica, Administraci\u00f3n P\u00fablica e Estudos Internacionais. Entre as li\u00f1as de investigaci\u00f3n dos seus docentes destaca a de estudos pol\u00edticos, nacionalismo, cooperaci\u00f3n internacional e estudos de x\u00e9nero."}
{"id": "48419", "revid": "1888", "url": "https://gl.wikipedia.org/wiki?curid=48419", "title": "\u00c9xtase", "text": "\u00c9xtase pode referirse a:"}
{"id": "48421", "revid": "98629", "url": "https://gl.wikipedia.org/wiki?curid=48421", "title": "Marea vermella", "text": "As mareas vermellas, ou \"purgas do mar\", son eventos nos que se acumula na auga superficial de zonas mari\u00f1as, estu\u00e1ricas ou de r\u00eda unha biomasa de cor vermella, roxa, parda ou marr\u00f3n debido a un r\u00e1pido crecemento de microalgas, ou fitoplancto. Caracter\u00edzanse polo aumento da biomasa dunha serie de especies de dinoflaxelados . As mareas vermellas son un caso particular dos fen\u00f3menos de proliferaci\u00f3n masiva, ou florecemento, de microalgas . A cor da auga d\u00e9bese aos pigmentos fotosint\u00e9ticos dos dinoflaxelados.\nConsid\u00e9rase que \u00e9 unha marea cando a concentraci\u00f3n de c\u00e9lulas \u00e9 maior dun mill\u00f3n de c\u00e9lulas por litro. Cando as microalgas est\u00e1n en altas concentraci\u00f3ns a auga m\u00f3strase como decolorada ou viscosa e a s\u00faa cor var\u00eda do vermello ou roxo a un marr\u00f3n. Nalg\u00fans casos cando a densidade celular \u00e9 alta a marea pode chegar a cores de lila a rosa. Por\u00e9n, non todas as mareas son densas abondo como para darlle unha cor \u00e1 auga. As mareas vermellas non xorden pola acumulaci\u00f3n de biomasa de microalgas no litoral sen\u00f3n por altas taxas de crecemento nun lugar concreto.\nEn ecosistemas como os das r\u00edas galegas, especialmente nas R\u00edas Baixas, as mareas vermellas son estacionais e caracter\u00edsticas dos per\u00edodos finais de ver\u00e1n e comezo de outono, e que \u00e9 o remate do per\u00edodo de afloramento . Pola contra, no Golfo de M\u00e9xico as mareas vermellas, inda que a diferentes intensidades, aparecen ao longo de todo o ano por mor do continuo crecemento da especie \"Karenia brevis\" \nAlgunhas mareas vermellas est\u00e1n asociadas \u00e1 produci\u00f3n de toxinas naturais, esgotamento do os\u00edxeno disolto ou outros efectos nocivos. Nestes casos denom\u00ednanse floraci\u00f3n de algas nocivas. Esta termo empregase para destacar o impacto na sa\u00fade humana, da pesca e da acuicultura ou do lecer da poboaci\u00f3n. Mais, a floraci\u00f3n de algas nocivas non difire nos mecanismos biol\u00f3xicos involucrados, facendo a comparaci\u00f3n con calquera outro tipo de marea vermella.\nAntecedentes hist\u00f3ricos.\nAs mareas vermellas son un fen\u00f3meno biol\u00f3xico global. Alg\u00fans autores levan a primeira referencia hist\u00f3rica dunha marea vermella \u00e1 cita b\u00edblica das pragas de Exipto: \nO explorador Alvar N\u00fa\u00f1ez Cabeza de Vaca escribiu no seu diario de a bordo en 1530 que observara abundante peixe morto a consecuencia da estra\u00f1a cor das augas nas costas de Florida. En 1793 rexistrouse a intoxicaci\u00f3n por consumo de moluscos nos mari\u00f1eiros dun barco que exploraba as costas da Columbia brit\u00e1nica. En 1884 deuse outra intoxicaci\u00f3n por consumo de ostras en Florida.\nEn Galicia, os mari\u00f1eiros acostumaron a chamalas \"purgas do mar\". O primeiros estudos cient\u00edficos sobre a presenza e distribuci\u00f3n estacional das mareas vermellas en Galicia foron realizados en 1918 por Ram\u00f3n Sobrino, na r\u00eda de Vigo, e chamounas \"hematotalasia\" (do grego \"haimatos\", sangue, e \"th\u00e1lassa\", mar) \".\" Sobrino defendeu na revista \"Ultreya\" en 1919 que o dinoflaxelado \"Gonyaulax polyedra\" era o responsable das mareas vermellas, argument\u00e1ndoo fronte \u00e1s teor\u00edas dominantes dese momento que as atribu\u00edan aos radiolarios. No ver\u00e1n de 1953 a visita de Margalef \u00e1 r\u00eda de Vigo, para estudos nesta, coincidiu cunha marea vermella. Estudou esa \u00ab\"purga do mar\"\u00bb e publicou os resultados nun artigo do 1956 . Incide sobre do nome do fen\u00f3meno ao mencionar que \u00ab\"...preferimos a denominaci\u00f3n hematotalasia introducida por SOBRINO (1918), o primeiro autor espa\u00f1ol que escribiu sensatamente acerca diso\u00bb\".\nCausas das floraci\u00f3ns.\nA aparici\u00f3n de mareas vermellas est\u00e1 asociada a determinadas condici\u00f3ns naturais e antropox\u00e9nicas nas augas superficiais, por aumentos nas condici\u00f3ns de temperatura e fluxo da auga ou a dispo\u00f1ibilidade de nutrientes. As mareas vermellas en m\u00faltiples zonas costeiras d\u00e9bense a fen\u00f3menos de sucesi\u00f3n ecol\u00f3xica naturais posteriores aos procesos de afloramento de augas costeiras . Como o crecemento do fitoplancto est\u00e1 limitado pola dispo\u00f1ibilidade de nitratos e fosfatos, s\u00e1bese que contaminaci\u00f3n das augas costeiras, como resultado da agricultura ou outros procesos de contaminaci\u00f3n humana de augas, favorece a aparici\u00f3n de mareas vermellas. Tam\u00e9n, a deposici\u00f3n atmosf\u00e9rica de ferro procedente do deserto do S\u00e1hara favorecen o crecemento das mareas . No Pac\u00edfico estas floraci\u00f3ns de algas est\u00e1n relacionados cos procesos de oscilaci\u00f3n clim\u00e1tica como son El Ni\u00f1o.\nA acumulaci\u00f3n de biomasa das algas na superficie da auga orixina diferentes patr\u00f3ns de cor. Das especies catalogadas, as especies que producen alteraci\u00f3ns na cor da auga durante per\u00edodos favorables son m\u00e1is de 300 . A coloraci\u00f3n que lle dan \u00e1 auga d\u00e9bese \u00e9 pola presenza de varios pigmentos que conte\u00f1en. Estes pigmentos, cos que captan a luz solar para a fotos\u00edntese son de diversos tipos: clorofilas \"a\", \"b\" e \"c\", carotenoides, fucoxantina, \u00df-caroteno, peridinina etc. As diferentes cores son unha funci\u00f3n dos tipos de pigmento celulares e das proporci\u00f3ns entre eles . Casos estudados da coloraci\u00f3n que dan certas especies de fitoplancto \u00e1 auga son :\nFloraci\u00f3n de algas nocivas.\nEn ocasi\u00f3ns as mareas vermellas est\u00e1n constitu\u00eddas por determinadas especies capaces de producir toxinas. Ao seren inxeridas e acumuladas polos moluscos bivalvos, que se alimentan por filtraci\u00f3n, poden orixinar problemas de intoxicaci\u00f3n alimentaria. O consumo do marisco sup\u00f3n a enxesta de biotoxinas das microalgas. As administraci\u00f3ns de pesca e de sanidade das zonas de produci\u00f3n seguen e controlan a evoluci\u00f3n das cifras de algas presentes e ditan distintas medidas de control sobre a extracci\u00f3n e a comercializaci\u00f3n de moluscos bivalvos. En determinados casos prohiben a extracci\u00f3n de moluscos naquelas zonas nas que as concentraci\u00f3ns de algas t\u00f3xicas sup\u00f3n un risco de que os moluscos cultivados presenten concentraci\u00f3ns elevadas de biotoxinas.\nA proliferaci\u00f3ns de microalgas nocivas pode afectar ao crecemento dos peixes e mariscos, chegando incluso a provocarlles a morte por dano f\u00edsico (que aumenta a susceptibilidade de infecci\u00f3n bacteriana), por diminuci\u00f3n da concentraci\u00f3n de os\u00edxeno na auga (que provoca anoxia), por formaci\u00f3n de mucus sobre os organismos mari\u00f1os (que taponan as branquias e lles impiden respirar) ou por concentraci\u00f3ns elevadas de amonio. As microalgas que dan lugar a estes casos denom\u00ednanse algas ictiot\u00f3xicas. O silicoflaxelado \"Dictyocha speculum\" pode provocar mortalidade nas piscifactor\u00edas de salm\u00f3n e o dinoflaxelado \"Glenodinium foliaceum\" provoca mortaldade en peixes silvestres. Outras especies ictiot\u00f3xicas son \"Heterosigma akashiwo\", \"Karenia mikimotoi\", \"Phaeocystis pouechetii\", \"Chaetoceros convolutus\", \"C. concavicornis\" e \"Noctilluca scintillans\", relacionadas con episodios de mortaldade elevada de peixes e moluscos.\nAs floraci\u00f3ns de algas nocivas nas r\u00edas galegas f\u00f3rmanos, de xeito habitual, as especies dos dinoflaxelados \"Dinophysis acuminata\" e \"Gymnodinium catenatum\" e do rad\u00f3fito \"Heterosigma akashiwo\" durante os momentos de floraci\u00f3n ."}
{"id": "48428", "revid": "5863", "url": "https://gl.wikipedia.org/wiki?curid=48428", "title": "Novas Xeraci\u00f3ns de Galicia", "text": "Novas Xeraci\u00f3ns de Galicia, chamada comunmente Novas Xeraci\u00f3ns, \u00e9 a organizaci\u00f3n xuvenil do Partido Popular de Galicia.\nAutodef\u00ednese como \"de centro reformista con vocaci\u00f3n galeguista dentro da filosof\u00eda do humanismo cristi\u00e1n e os valores da liberdade e da democracia\".\nO seu presidente \u00e9 Adri\u00e1n Pardo e o seu secretario xeral \u00e9 Iago Acu\u00f1a. "}
{"id": "48429", "revid": "89787", "url": "https://gl.wikipedia.org/wiki?curid=48429", "title": "Galo Salinas", "text": "Xos\u00e9 Mar\u00eda do Carme Galo Salinas Rodr\u00edguez, nado na Coru\u00f1a o 14 de marzo de 1852 e finado na mesma cidade o 1 de outubro de 1926, foi un galeguista e escritor en lingua galega e castel\u00e1.\nTraxectoria.\nEn 1864, con doce anos de idade, emigrou a Montevideo (Uruguai), onde atopou un traballo de comerciante. No seu retorno a Galiza, en 1876, Galo Salinas estableceuse na vila de Pontedeume, onde exerceu o maxisterio. Posteriormente deixou a profesi\u00f3n de mestre para traballar de xornalista na s\u00faa cidade natal, A Coru\u00f1a. Al\u00ed dirixiu a \"Revista Gallega\", que representaba a banda m\u00e1is radical do rexionalismo coru\u00f1\u00e9s, e entrou en contacto cos intelectuais da Cova C\u00e9ltica.\nEn 1903 pasou a dirixir a Escola Rexional de Declamaci\u00f3n, fundada recentemente por un grupo de rapaces liderado por Eduardo S\u00e1nchez Mi\u00f1o. De feito, a primeira obra teatral que estreou esta escola dram\u00e1tica foi \"\u00a1Filla...!\" (1892) de Galo Salinas. As s\u00faas loitas de poder con Manuel Lugr\u00eds Freire propiciaron que Salinas abandonara a direcci\u00f3n da Escola Rexional de Declamaci\u00f3n en 1904.\nFoi a primeira persoa que ocupou o cargo de arquiveiro/bibliotecario da Real Academia Galega desde o 4 de setembro de 1905 ata o 30 de xu\u00f1o de 1907. Marchou despois a Madrid, onde foi chanceler da legaci\u00f3n uruguaia at\u00e9 a s\u00faa xubilaci\u00f3n.\nProl\u00edfero escritor dram\u00e1tico, a el d\u00e9bese o primeiro estudo te\u00f3rico sobre teatro galego, \"Memoria Acerca de la Dram\u00e1tica Gallega. Causas de su Poco Desarrollo e Influencia que en el Mismo Puede Ejercer el Regionalismo\" (1896), verquido en 1998 \u00e1 lingua galega por Laura Tato."}
{"id": "48431", "revid": "25871", "url": "https://gl.wikipedia.org/wiki?curid=48431", "title": "Robert Mills", "text": "Robert L. Mills, nado en Englewood (Estados Unidos de Am\u00e9rica) o 15 de abril de 1927 e finado en Charleston (EUA) o 27 de outubro de 1999, foi un f\u00edsico, especializado na teor\u00eda cu\u00e1ntica de campos, teor\u00eda de aliaxes, e teor\u00eda de moitos corpos.\nTraxectoria.\nMills naceu en Englewood, Nova Jersey (EEUU), e graduouse na 'George School'. Despois estudou no Columbia College, entre 1944 e 1948, mentres estaba destinado nos gardacostas. Mills amosou a s\u00faa habilidade matem\u00e1tica ga\u00f1ando a Competici\u00f3n Matem\u00e1tica William Lowell Putnam en 1948, e rematando como primeiro da clase no correspondente 'Tripos' (nome que se lles da na instituci\u00f3n a cada unha das li\u00f1as de estudos posibles). Fixo un m\u00e1ster na Universidade de Cambridge, e o doutorado en f\u00edsica con Norman Kroll, na Universidade de Columbia en 1955. Despois dun ano no Instituto de Estudos avanzados de Princeton, New Jersey, foi profesor de f\u00edsica na Universidade Estatal de Ohio dende 1956 ata o seu retiro en 1995.\nCando compart\u00edan unha oficina no Brookhaven National Laboratory, en 1954, Chen Ning Yang e Mills propuxeron unha ecuaci\u00f3n tensorial (agora co\u00f1ecida como campo Yang-Mills). Esta ecuaci\u00f3n red\u00facese \u00e1s Ecuaci\u00f3ns de Maxwell como un caso especial (ver teor\u00eda gauge:\nformula_1.\nMills e Yang ga\u00f1aron en 1980 o 'Rumford Premium Prize' da Academia Americana de Artes e Ciencias (AAAS) polo seu \"desenvolvemento dunha teor\u00eda xeneralizada de campo gauge invariante\" no 1954."}
{"id": "48432", "revid": "98629", "url": "https://gl.wikipedia.org/wiki?curid=48432", "title": "Hockey Club Liceo da Coru\u00f1a", "text": "O Hockey Club Liceo da Coru\u00f1a, por motivos de patrocinio Deportivo Liceo, \u00e9 un club profesional de h\u00f3ckey a pat\u00edns da cidade da Coru\u00f1a. Foi fundado en 1972 por catro persoas entre as que salienta a figura de Augusto C\u00e9sar Lendoiro e na tempada 1979-80 debutou na m\u00e1xima categor\u00eda do h\u00f3ckey a pat\u00edns espa\u00f1ol, categor\u00eda na que compite dende aquela. Tr\u00e1tase dunha icona dentro do h\u00f3ckey galego, historicamente \u00e9 o club deportivo m\u00e1is laureado de Galiza cun total de 43 t\u00edtulos (21 a nivel estatal, e 22 t\u00edtulos internacionais). Destacan entre os seus t\u00edtulos oito ligas, dez Copas do Rei e seis Copas de Europa.\nAs cores do equipo son a verde e a branca, sendo branquiazul o segundo equipamento por motivos de patrocinio. Xoga os seus partidos como local no Pazo dos Deportes de Riazor e o seu presidente \u00e9 Daniel Echevarr\u00eda.\nEn 2010 o club recibiu a Insignia de Ouro da Real Federaci\u00f3n Espa\u00f1ola de Patinaxe en reco\u00f1ecemento da s\u00faa traxectoria e o labor de promoci\u00f3n do h\u00f3ckey a pat\u00edns.\nHistoria.\nOs inicios.\nAs s\u00faas orixes debemos buscalas no ano 1972, data na que se funda o Club Deportivo Liceo La Paz no colexio coru\u00f1\u00e9s Liceo La Paz, por iniciativa de catro persoas: os directores do centro Antonio Pintor e Carlos P\u00e9rez Roca, Javier Chaver e a figura destacada de Augusto C\u00e9sar Lendoiro. A honra de ser o seu primeiro presidente recaeu en Felipe Marcos Nieto. Na s\u00faa primeira tempada, a 1972-73, o Liceo conseguiu facerse co campionato galego de Segunda Divisi\u00f3n, o cal lle permite acceder \u00e1 m\u00e1xima categor\u00eda do h\u00f3ckey a pat\u00edns galego. Na seguinte campa\u00f1a (1973-74), conseguiu (lucindo xa as cores verde e branca actuais no seu uniforme) un novo ascenso, desta vez \u00e1 divisi\u00f3n de prata espa\u00f1ola. Na segunda categor\u00eda do h\u00f3ckey a pat\u00edns espa\u00f1ol militou o daquela denominado Hockey Club Liceo Banco Sime\u00f3n dende a tempada 1974-75 ata a tempada 1978-79, na cal o club verdibranco conseguiu un subcampionato de liga e polo tanto o ascenso \u00e1 m\u00e1xima categor\u00eda, a Divisi\u00f3n de Honra (hoxe chamada OK Liga). O ascenso culminouse o 17 de marzo de 1979 tras derrotar por 9-5 ao Deportivo da Coru\u00f1a en Riazor. O Liceo formou naquel partido con Pipo Romeu, Javier Chaver, Juan Carlos, Jos\u00e9 Manuel Campos, Carlos Gil, Carlos Llonch, Pepe Amado e Varela como porteiro suplente.\nNo seu debut na en Primeira Divisi\u00f3n, o daquela Liceo La Paz finalizou na 10\u00ba posici\u00f3n dun total de 12 equipos, conseguindo a permanencia sen ter que disputar a promoci\u00f3n, xa que non houbo descensos autom\u00e1ticos. Na segunda tempada do club coru\u00f1\u00e9s na segunda categor\u00eda finalizou na 10\u00aa posici\u00f3n, conseguindo a permanencia sen ter que disputar a promoci\u00f3n, logo da ampliaci\u00f3n a 14 equipos, dos cales os dous \u00faltimos descenderon de xeito directo, e os 11\u00ba e 12\u00ba disputaron a promoci\u00f3n.\nNa tempada 1976-77 o Liceo finalizou na 11\u00aa posici\u00f3n, tendo que disputar a promoci\u00f3n fronte ao conxunto canario de La Salle, conseguindo a permanencia logo de ga\u00f1ar na ida 15-3 na casa e perder na volta por 6-3.\nAscenso \u00e1 elite.\nLogo do ascenso \u00e1 m\u00e1xima categor\u00eda en 1979, o club experimentou unha profunda reestruturaci\u00f3n, Rivero foi sucedido no banco do club coru\u00f1\u00e9s por Campos logo de seis tempadas ao mando do equipo verdibranco; foron varios tam\u00e9n os xogadores que deixaron o equipo, entre eles Romeu, J. Carlos, C. Llonch, P. Amado, Boada ou Glez Chas, o que fixo que os herculinos debutaran na Divisi\u00f3n de Honra cun equipo curto (tan s\u00f3 oito xogadores). O debut lice\u00edsta na Divisi\u00f3n de Honra enfrontouno ao Club Pat\u00ed Vic en Vic, nun partido no que puido sumar a s\u00faa primeira vitoria, mais que finalizou cun empate a sete goles que lle valeu para situarse na oitava posici\u00f3n da t\u00e1boa. A primeira vitoria herculina chegou na segunda xornada, cando derrotou na Polideportiva de Riazor ao CE Noia por 4-2 (3-2 no descanso), sendo ademais o primeiro encontro da m\u00e1xima categor\u00eda do h\u00f3ckey a pat\u00edns espa\u00f1ol disputado en Galiza. Na s\u00faa primeira tempada na Divisi\u00f3n de Honra (1979-80), o daquela Hockey Club Liceo Camisas Texman finalizou a competici\u00f3n de liga na s\u00e9tima praza cun rexistro de 14 vitorias, 5 empates e 11 derrotas para facer un total de 33 puntos. Na s\u00faa segunda tempada, con Campos e Gall\u00e9n ao mando, o cadro coru\u00f1\u00e9s conseguiu unha hist\u00f3rica terceira praza cunha notable mellora nos resultados, conseguindo 22 vitorias, 1 empate e 7 derrotas; esta terceira posici\u00f3n na liga deulle ao Liceo a posibilidade de debutar nunha competici\u00f3n europea, a Copa CERS, no seu 9\u00ba aniversario. No equipo, daquela dirixido por Gall\u00e9n e Campos, estaban xogadores como P. Llonch, L. Rivero, Carlos Gil, Areces, Cristiano, Zabal\u00eda, Chaver, Casti\u00f1eiras, J.E. Torner e Arcadio. Con todo, Gall\u00e9n dimitiu no banco lice\u00edsta ao considerar que non era posible conseguir os obxectivos que se marcara o club esa tempada, considerando que non era posible nesa tempada que o equipo se proclamara campi\u00f3n de liga, sendo substitu\u00eddo por Jos\u00e9 Mar\u00eda Campos.\nA \u00e9poca dourada.\nNa d\u00e9cada de 1980 cun dos mellores grupos da s\u00faa historia o Liceo conseguiu t\u00f3dolos t\u00edtulos posibles, nesta d\u00e9cada, o h\u00f3ckey a pat\u00edns era o \"deporte rei\" na capital coru\u00f1esa e os partidos rexistraban grandes entradas que en partidos importantes pod\u00edan chegar a roldar os 10.000 espectadores no Pazo dos Deportes de Riazor.\nNa tempada 1981-82 comezou a lenda lice\u00edsta, pois durante o transcurso da mesma o Liceo Caixa Galicia comezou a selar os primeiros t\u00edtulos para as vitrinas do equipo que daquela ti\u00f1a a s\u00faa sede na Praza de Lugo da cidade herculina. O primeiro t\u00edtulo dos coru\u00f1eses chegou na s\u00faa primeira participaci\u00f3n na Copa CERS, na que os lice\u00edstas derrotaron na final disputada a dobre partido ao HC Monza italiano por 12 goles a 4 na Coru\u00f1a e 6 goles a 8 en Monza. D\u00faas semanas antes, o 18 de xullo de 1982, o Liceo conquistara a s\u00faa primeira Copa do Rei na localidade de Alcoi logo de impo\u00f1erse ao Reus Deportiu por 8 goles a 5. A estes dous triunfos un\u00eduselles o subcampionato na Divisi\u00f3n de Honra.\nNa s\u00faa cuarta tempada, o Liceo completou o seu r\u00e1pido ascenso ao conseguir o seu primeiro t\u00edtulo de Liga, o cal supuxo todo un fito, posto que se trataba do primeiro equipo non catal\u00e1n que consegu\u00eda tal logro con xogadores como Huelves, Taibo, Areces, Alabart, Rubio, Martinazzo, Alejandro Avecilla, Pujalte, Carlos Figueroa e Celso, por diante dun FC Barcelona que vi\u00f1a de ga\u00f1ar as seis edici\u00f3ns anteriores de xeito consecutivo. A partir de ent\u00f3n as vitrinas da escuadra coru\u00f1esa non fan m\u00e1is que almacenar m\u00e1is t\u00edtulos, non s\u00f3 a nivel peninsular, sen\u00f3n tam\u00e9n europeo e mundial.\nNa tempada 1986-87 chegou \u00e1 Coru\u00f1a a primeira Copa de Europa de h\u00f3ckey sobre pat\u00edns da man dos xogadores que poucos anos antes conseguiran o t\u00edtulo de Liga, logo de derrotar na final, a dobre partido, ao FC Porto ga\u00f1ando en Porto por 2 goles a 4 e na Coru\u00f1a por 4 a 3 nun Pazo dos Deportes de Riazor ateigado con 7.000 seareiros nas bancadas. Este t\u00edtulo foi acompa\u00f1ado na campa\u00f1a pola Supercopa de Europa ga\u00f1ada fronte ao FC Barcelona na final a dobre partido por 4-4 na ida e 4-1 no partido de volta, e pola Copa Intercontinental conseguida fronte ao equipo arxentino do Concepci\u00f3n Pat\u00edn Club de San Juan. \nNa tempada 1989-90, logo de finalizar a liga regular na primeira posici\u00f3n con 22 puntos, cinco m\u00e1is que o segundo clasificado, o tam\u00e9n coru\u00f1\u00e9s Volkswagen Arrojo Dominicos, con dez vitorias, dous empates e outras tantas derrotas, o Liceo alzouse co t\u00edtulo de liga logo de derrotar no terceiro e definitivo partido dos \"play-offs\" polo t\u00edtulo ao defensor do t\u00edtulo, o ONCE Igualada por tres goles a un na Coru\u00f1a. En xu\u00f1o 1990 chegou o \u00faltimo t\u00edtulo continental que faltaba nas vitrinas lice\u00edstas ao proclamarse campi\u00f3n da Recopa de Europa ao derrotar nunha final sen historia disputada a dobre partido ao conxunto belga do RH Rolta Louvain por un contundente 9-2 en B\u00e9lxica e 22-1 na Coru\u00f1a, para alzarse co t\u00edtulo os herculinos superaron ao Hockey Monza italiano nos cuartos de final (vitorias por 3-8 e 9-2) e nas semifinais ao Pa\u00e7o d'Arcos portugu\u00e9s (vitorias por 11-1 e 4-8).\nFoi nesta \u00e9poca cando a escuadra herculina se converteu nunha das dominadoras (xunto con clubs como o FC Barcelona, o Igualada HC ou o Porto) do h\u00f3ckey europeo e mundial.\nOs anos escuros.\nO 26 de xu\u00f1o de 2000 Lendoiro deixaba a presidencia do club logo de 28 anos no cargo, nos que o club alzou outros tantos t\u00edtulos nacionais e internacionais. Lendoiro deixaba o club para dedicarse en exclusiva \u00e1 presidencia do Deportivo da Coru\u00f1a, e f\u00edxoo nunha asemblea extraordinaria que tivo lugar no sal\u00f3n de actos do Complexo de Elvi\u00f1a, deixando paso a un proceso electoral do que deb\u00eda sa\u00edr a nova directiva lice\u00edsta.\nA partir da temporada 1998-99 o equipo viviu un certo decaemento que xa comezara trala consecuci\u00f3n da \u00faltima Liga do cadro coru\u00f1\u00e9s e que coincidiu co ascenso do Real Club Deportivo da Coru\u00f1a \u00e1 Primeira Divisi\u00f3n que implicou un progresivo descenso no n\u00famero de espectadores nos enfrontamentos do Liceo, que entrou nunha seca de t\u00edtulos, a cal romper\u00e1 \"ao grande\" na temporada 2002-03, na que ga\u00f1ou a Copa de Europa na Coru\u00f1a ante a s\u00faa afecci\u00f3n tras derrotar ao Igualada na quenda de penaltis logo dun intens\u00edsimo partido. Ao ano seguinte conseguiu a Supercopa de Europa, a Copa do Rei e a Copa Intercontinental. A\u00ednda as\u00ed, isto resultou un espellismo, posto que o Liceo pasou en branco as seguintes cinco campa\u00f1as (2004-05, 2005-06, 2006-07, 2007-08 e 2008-09).\nEn 2005, e logo de case cinco anos dirixido por unha xunta xestora, chegaba \u00e1 presidencia Eduardo Lamas, que fora secretario xeral para o deporte da Xunta de Galicia e concelleiro no Concello da Coru\u00f1a.\n\u00c1 tempada seguinte \u00e1 consecuci\u00f3n da Copa do Rei, a Supercopa de Europa e a Copa Intercontinental, o Liceo acadou unha discreta oitava posici\u00f3n que lle permitiu disputar os play-offs polo t\u00edtulo, a\u00ednda que caeu na primeira rolda fronte ao FC Barcelona en tres partidos, ademais o conxunto lice\u00edsta non se clasificou para a Copa do Rei; tampouco foi boa a tempada europea dos herculinos, xa que caeron eliminados na rolda previa da Copa de Europa polo Salerno italiano, polo que non puideron xogar a fase de grupos da m\u00e1xima competici\u00f3n europea. Na tempada 2005-06 a situaci\u00f3n empeorou, xa que na OK Liga o Liceo non foi quen de clasificarse para os play-offs polo t\u00edtulo, tampouco puido clasificarse para a Copa do Rei por segundo ano consecutivo e viuse privado de disputar unha competici\u00f3n europea por primeira vez en moitos anos.\nA tendencia negativa do equipo comezou a inverterse na tempada 2006-07, cando os branquiverdes, que non disputaban competici\u00f3ns europeas por segundo ano consecutivo, volveron aos postos de cabeza na liga ao acadar un meritorio cuarto posto por detr\u00e1s de FC Barcelona, Reus Deportiu e CP Vic e polo tanto a vantaxe de campo na primeira eliminatoria, que pasou sen moitos problemas fronte ao Vilanova L'Ull Blau en dous partidos; por\u00e9n, os coru\u00f1eses caer\u00edan en semifinais en tres partidos (2-1) fronte ao FC Barcelona, quen finalmente se alzar\u00eda co t\u00edtulo. O mesmo verdugo tiveron os coru\u00f1eses na Copa do Rei (na que foron un dos catro cabezas de serie), onde caeron nas semifinais por 2 goles a 5.\nNa seguinte tempada, o equipo mellorou os seus resultados e conseguiu unha importante terceira posici\u00f3n na liga, o que lle permitiu disputar os play-off polo t\u00edtulo con vantaxe de campo na primeira eliminatoria, a pesar desta vantaxe, o Liceo encontrouse a un dif\u00edcil Viva H\u00e0bitat Blanes que forzou os cinco partidos da serie, nas semifinais o Liceo caeu fronte ao Reus en tres partidos nunha eliminatoria na que os coru\u00f1eses non puideron ga\u00f1ar ning\u00fan partido e que finalizou na Coru\u00f1a cunha quenda de penaltis que se decantar\u00eda a favor dos catal\u00e1ns; nos cuartos de final da Copa do Rei, celebrada en terras catal\u00e1s, eliminou o FC Barcelona ga\u00f1ando por 2-3, mais perdeu en semifinais fronte ao Noia Freixenet por 3-1, con tres goles do Noia tras xogadas pol\u00e9micas nun partido do que non gardan boas lembranzas os afeccionados lice\u00edstas; na Copa de Europa acadou a clasificaci\u00f3n para a \u00faltima \"Final-Four\" (final a catro) que se \u00eda disputar nesta competici\u00f3n debido ao cambio de modelo da competici\u00f3n tras finalizar primeiro no seu grupo, nas semifinais caeu fronte ao Reus Deportiu cun gol de ouro na prorroga, despois de ir por diante todo o partido ata que quedaban 40 segundos para o final cando o Reus empatou o partido e forzou dita prorroga.\nNa tempada 2008-09 chegou un novo t\u00edtulo \u00e1s vitrinas lice\u00edstas, xa que o Liceo se proclamou campi\u00f3n da primeira edici\u00f3n da Copa Galiza ao vencer na final ao daquela Cerceda Liceo (despois Club Pat\u00edn Cerceda) por 5 goles a 4. Se ben este non era un t\u00edtulo oficial, ser\u00eda a antesala dos t\u00edtulos que chegar\u00edan nos seguintes anos. Antes de comezar a tempada, o Coinasa Liceo disputou en Reus o Mundial de Clubs, onde caeu nos cuartos de final fronte ao Valdagno italiano por 3-5 debido en parte ao cansazo acumulado nunha pretempada intensa. Na liga conseguiu un meritorio terceiro posto na liga regular por detr\u00e1s do FC Barcelona e do CP Vic, por\u00e9n, o Liceo conseguir\u00eda o subcampionato de liga tras derrotar nos cuartos de final ao Proinosa Igualada en dous partidos e nas semifinais ao Roncato Vic en catro partidos (3-1), superando o factor cancha que ti\u00f1an os de Vic, finalmente caer\u00eda na final fronte ao FC Barcelona en tres partidos (3-0) nunha eliminatoria na que reinou a igualdade en t\u00f3dolos partidos ag\u00e1s o primeiro. Esa tempada, o Liceo foi o organizador da Copa do Rei, unha competici\u00f3n na que os lice\u00edstas se desfixeron nos cuartos de final do Igualada (6-3), mais non puideron pasar das semifinais, onde o Vic, cando restaban 18 segundos para o final do partido calou a un Riazor cheo e desfixo os so\u00f1os e ilusi\u00f3ns que todos os lice\u00edstas puxeran na competici\u00f3n copeira. Na Copa de Europa clasificouse para a primeira \"Final-Eight\" (final a oito), onde eliminou primeiramente ao Noia Freixenet (2-5), e posteriormente caeu eliminado nas semifinais fronte ao Roncato Pat\u00ed Vic (1-4), nun partido no que, como na Copa do Rei, o Liceo non tivo a sorte necesaria para meterse na gran final europea contra o Reus Deportiu, que finalmente se far\u00eda co seu 7\u00ba t\u00edtulo da m\u00e1xima competici\u00f3n continental.\nVolta ao cumio europeo.\nNa tempada 2009-10 o Liceo rachou coa seca de t\u00edtulos das \u00faltimas cinco tempadas ao proclamarse campi\u00f3n da Copa CERS, acadando este t\u00edtulo por terceira vez na s\u00faa historia, e un ano despois conseguiu en Andorra la Vella a s\u00faa quinta Copa de Europa tras derrotar na final ao Reus Deportiu por 7-4 logo de remontar o 0-3 inicial dos tarraconenses, nunha dura final a oito na que o conxunto dirixido por Carlos Gil tivo que realizar o seu mellor h\u00f3ckey. Ademais destes dous t\u00edtulos continentais, o Liceo conseguiu tres subcampionatos de Liga de xeito consecutivo entre a tempada 2008-09 e a 2010-11 loitando polo t\u00edtulo de Liga ata o \u00faltimo momento nas d\u00faas \u00faltimas campa\u00f1as e especialmente na \u00faltima, na que chegou \u00e1 derradeira xornada empatado a 59 puntos co Reus Deportiu e co \"gol average\" a favor dos coru\u00f1eses, mais a s\u00faa besta negra esa tempada, o FC Barcelona espertar\u00eda aos lice\u00edstas do so\u00f1o de conquistar a Liga 18 anos despois da \u00faltima e priv\u00e1ndoos dun dobrete de Liga e Copa de Europa que o Liceo non consegu\u00eda dende a tempada 1986-87 ao derrotalos no Palau Blaugrana por 7 goles a 4, e aproveitando o Reus a derrota para impo\u00f1erse ao Tenerife por 4 a 1 e ga\u00f1ar as\u00ed o seu quinto t\u00edtulo de Liga.\nA tempada 2011-12 caracterizouse por un claro dominio blaugrana, tanto na OK Liga como na Copa do Rei (alz\u00e1ndose o equipo barcelon\u00e9s cos dous t\u00edtulos). Na liga o Liceo conseguiu un novo subcampionato (cuarto de xeito consecutivo), cun dos cadros m\u00e1is novos da competici\u00f3n, mentres que na Copa do Rei eliminou o C.E. Vendrell nos cuartos de final por un contundente 8 a 3, mais caeu en semifinais fronte ao Noia Freixenet por catro coles a dous nun mal partido dos coru\u00f1eses. Por\u00e9n, o m\u00e1ximo logro do equipo esa tempada chegou na 47\u00aa edici\u00f3n Liga Europea, na que estivo encadrado no dif\u00edcil Grupo C, clasific\u00e1ndose para a \"Final Eight\" cun rexistro de 4 vitorias e 2 derrotas, na \"Final Eight\" disputada na localidade italiana de Lodi conseguiu chegar \u00e1 final tras desfacerse do Candel\u00e1ria SC portugu\u00e9s (4-2) e do Hockey Valdagno italiano (5-3), na final v\u00edase as caras co FC Barcelona, o equipo que privara de conseguir m\u00e1is t\u00edtulos ao equipo galego as tempadas anteriores, nunha final moi igualada o Liceo conseguiu derrotar ao conxunto catal\u00e1n por 4 a 2, revalidando o t\u00edtulo conseguido a tempada anterior e conseguindo o seu sexto t\u00edtulo da s\u00faa historia da m\u00e1xima competici\u00f3n continental, igualando deste xeito ao Igualada HC e situ\u00e1ndose cun t\u00edtulo menos que o Reus Deportiu (segundo equipo m\u00e1is laureado da competici\u00f3n tralo FC Barcelona).\nA s\u00e9tima liga.\nA tempada 2012-13 comezaba coa consecuci\u00f3n de dous novos t\u00edtulos para o equipo herculino. O primeiro deles foi a Copa Intercontinental conquistada fronte ao Club Atl\u00e9tico Hurac\u00e1n arxentino, ao que derrotou por 6 goles a 4 nun partido c\u00f3modo para cadro galego, que chegou a dominar o marcador por 6-0 (min. 34) no Pazo dos Deportes de Riazor o 13 de novembro de 2012. Non obstante, a causa do proceso electoral no que se encontraba o m\u00e1ximo organismo do h\u00f3ckey a pat\u00edns mundial, o partido da final non puido acadar relevancia, polo que os dous clubs decidiron de mutuo acordo considerar o partido como a final da Copa Intercontinental, solicitando o reco\u00f1ecemento por parte do CIRH do equipo ga\u00f1ador do partido como campi\u00f3n da competici\u00f3n unha vez o organismo recobrara a normalidade.\nO segundo t\u00edtulo en chegar \u00e1s vitrinas lice\u00edstas ao principio da tempada ser\u00eda tam\u00e9n un t\u00edtulo internacional, a Copa Continental, disputada nunha final a dobre partido fronte ao Bassano Hockey 54 italiano. No partido de ida, disputado na cidade italiana de Bassano del Grappa o 11 de decembro de 2012, o Liceo ca\u00eda por un contundente 5-1. Non obstante, no partido de volta no Pazo dos Deportes de Riazor cinco d\u00edas despois, o Liceo consegu\u00eda un 6-2 ao finalizar o tempo regulamentario que igualaba a eliminatoria, que finalmente se decantar\u00eda a favor dos verdibrancos por 2-1 na quenda de penaltis.\nA pesar destes dous \u00e9xitos a nivel internacional, foi na competici\u00f3n dom\u00e9stica onde chegar\u00eda o maior logro do equipo herculino na tempada, a consecuci\u00f3n do s\u00e9timo t\u00edtulo de liga para a entidade vinte anos despois do \u00faltimo campionato de liga conquistado. Na m\u00e1xima competici\u00f3n do h\u00f3ckey a pat\u00edns espa\u00f1ol, o Liceo presentouse cun equipo cunha das medias de idade m\u00e1is baixas da competici\u00f3n e un plante curto (8 xogadores do primeiro equipo) que foi completando con xogadores da canteira. Logo dun bo inicio ligueiro no que os coru\u00f1eses permaneceron imbatidos nas 10 primeiras xornadas (9 vitorias e 1 empate), o equipo acusou o esforzo ao final da tempada, polo que o colch\u00f3n de 8 puntos que ti\u00f1a sobre o seu inmediato perseguidor, o FC Barcelona, se foi reducindo ata o punto de quedar todo por decidir nunha derradeira xornada na que o equipo galego chegaba cun so punto de bantaxe \u00e1 pista do Lleida Llista Blava, ao que finalmente derrotar\u00eda por 3 goles a 4 a poucos minutos do final do partido, facendo est\u00e9ril a vitoria dos azulgrana en Igualada por 1-3, e levando o s\u00e9timo t\u00edtulo ligueiro para A Coru\u00f1a.\nO Liceo iniciou a tempada 2016-17 disputando en Reus a Supercopa de Espa\u00f1a, competici\u00f3n que iniciou cunha vitoria nos segundos finais fronte ao Pat\u00ed Vic grazas a un gol a porta baleira de Carlo di Benedetto cando os de Osona xogaban sen porteiro na procura do empate. Na final os herculinos enfront\u00e1ronse ao conxunto anfitri\u00f3n do Reus La Fira, que derrotara nas semifinais ao Bar\u00e7a Lassa (3-2), nun partido moi aberto no que o Liceo adiantouse no marcador por medio de David Torres e que sentenciou Marc Coy a falta de seis minutos para a conclusi\u00f3n, rompendo o empate a un gol que establecera Torra nos primeiros minutos da segunda parte. Deste xeito o Liceo consegu\u00eda a s\u00faa primeira Supercopa de Espa\u00f1a, o \u00faltimo t\u00edtulo que faltaba no seu palmar\u00e9s.\nEtapa con Juan Copa.\nO luns 10 de xullo de 2017 o club confirmou a sa\u00edda de Carlos Gil. Deste xeito o adestrador arxentino po\u00f1\u00eda fin \u00e1 s\u00faa cuarta etapa no banco lice\u00edsta. Quince d\u00edas despois da sa\u00edda de Carlos Gil, o 25 de xullo de 2017, o club anunciou a chegada de Juan Copa ao banco. Deste xeito o t\u00e9cnico coru\u00f1\u00e9s fac\u00edase cargo do equipo por segunda vez, logo de ter exercido como t\u00e9cnico interino na tempada 2005-06. Tam\u00e9n adestrara durante anos ao segundo equipo, ao que conseguira ascender \u00e1 OK Liga en 2009. Finalizou a tempada de liga en segunda posici\u00f3n e xogou a final de Copa do Rei contra o Barcelona, perdendo por 1-2.\nO Liceo comezou a tempada 2018-19 proclam\u00e1ndose por segunda vez campi\u00f3n da Supercopa de Espa\u00f1a ao vencer 3-2 na final ao Barcelona. O 17 de decembro de 2018, o Liceo e o Deportivo da Coru\u00f1a firmaron un acordo polo que o segundo pasou a ser o patrocinador oficial do primeiro a partir do 1 de xaneiro de 2019 e ata 2023. O equipo pasou a chamarse Deportivo Liceo o 1 de xaneiro de 2019 e segundo o acordo levar\u00eda as cores do equipo de f\u00fatbol, branca e azul, no seu primeiro equipamento a partir da tempada seguinte. Meses despois anunciouse que esas cores se usar\u00edan no segundo equipamento, mentres o primeiro segue coas cores tradicionais do club. O equipo rematou a tempada 2018/19 como subcampi\u00f3n da OK Liga e da Copa do Rei, en ambos casos por detr\u00e1s do Barcelona, mentres que quedou eliminado na fase de grupos da Liga Europea.\nComezaron a tempada 2019-20 xogando a Supercopa e perdendo nas semifinais contra o Reus, polo que non puideron revalidar o t\u00edtulo do ano anterior. Con todo, realizaron un grande inicio de liga, ga\u00f1ando os dez primeiros partidos e igualando o seu mellor arrinque hist\u00f3rico. Finalizou a primeira volta empatado co Barcelona no liderado, tras ga\u00f1ar ambos equipos 12 de 13 partidos. En marzo de 2020, a falta dunha xornada para finalizar a tempada regular a liga foi paralizada debido \u00e1 pandemia por coronavirus, ocupando o Liceo a segunda praza. Finalmente en maio a RFEP deu por finalizada a competici\u00f3n sen que se xogasen os play-offs, declarando campi\u00f3n ao Barcelona e subcampi\u00f3n ao Liceo. A decisi\u00f3n non foi ben recibida polo club coru\u00f1\u00e9s, que emitiu un comunicado mostrando o seu desacordo e declar\u00e1ndose como o principal prexudicado. Tam\u00e9n se suspenderon as edici\u00f3ns dese ano da Copa do Rei e da Liga Europea.\nNa tempada 2020/21 o Liceo comezou mellorando as cifras do ano anterior e asinou o mellor arrinque da s\u00faa historia, con 12 vitorias nos 12 primeiros partidos, inclu\u00eddo un triunfo por 3-4 fronte ao FC Barcelona no Palau, onde o club coru\u00f1\u00e9s levaba m\u00e1is dunha d\u00e9cada sen ga\u00f1ar. Con todo, tivo que conformarse unha vez m\u00e1is co subcampionato, que volveu ser para o Barcelona. En xu\u00f1o disputouse na Coru\u00f1a a Copa do Rei, onde o Deportivo eliminou en cuartos ao Voltreg\u00e1 e en semifinais ao Caldes, acadando a s\u00faa terceira final consecutiva, de novo contra o Barcelona. Jordi Adroher e C\u00e9sar Carballeira puxeron por diante con senllos goles ao equipo galego, pero estes foron igualados por Ignacio Alabart e Mat\u00edas Pascual. Finalmente, Adroher anotou o terceiro gol lice\u00edsta, d\u00e1ndolle as\u00ed ao club coru\u00f1\u00e9s un t\u00edtulo de Copa que se lle resist\u00eda dende hab\u00eda 17 anos.\nPara a campa\u00f1a 2021/22 o club coru\u00f1\u00e9s mantivo case o mesmo bloque de xogadores, contando con \u00c0lex Rodr\u00edguez Dalmau como a s\u00faa incorporaci\u00f3n m\u00e1is destacada. A competici\u00f3n iniciou cun novo t\u00edtulo do club coru\u00f1\u00e9s, que derrotou ao Barcelona na Supercopa de Espa\u00f1a por 3-2, sendo os tres tantos obra de Adroher e os tres de falta directa. Na OK Liga o Liceo, liderado polos goles do seu capian Dava Torres, volveu acabar segundo a liga regular, o que lle serviu para disputar o t\u00edtulo nos recuperados play-offs. Tras eliminar ao Alcoi e ao Noia o equipo verde acadou unha nova final, onde tivo como rival a un Reus que deu a sorpresa deixando f\u00f3ra ao Barcelona nas semifinais. O Liceo precisou s\u00f3 tres dos cinco partidos posibles da final, logrando tres vitorias e conquistando o t\u00edtulo de liga despois de nove anos.\nPavill\u00f3n.\nO HC Liceo xoga os seus partidos como local no Pazo dos Deportes de Riazor, un edificio que foi inaugurado o 1 de agosto de 1970 e que ten capacidade para 5.000 espectadores. Est\u00e1 situado xunto ao Estadio de Riazor, no paseo mar\u00edtimo da cidade herculina. A pista \u00e9 de parqu\u00e9 e conta ademais cunha pista sint\u00e9tica de catro r\u00faas para a pr\u00e1ctica do atletismo, ximnasio, sala de judo e sala de esgrima, as\u00ed como vestiarios e sala de prensa. O Pazo dos Deportes de Riazor foi tam\u00e9n a sede de multitude de eventos relacionados co h\u00f3ckey a pat\u00edns.\nDurante a \u00e9poca dourada do Liceo, o pavill\u00f3n rexistraba entradas que pod\u00edan achegarse aos 10.000 espectadores, mais o ascenso do Deportivo da Coru\u00f1a a primeira divisi\u00f3n foi pouco a pouco reducindo a media de espectadores nos partidos de h\u00f3ckey, nos que actualmente non se chega \u00e1 metade da capacidade, a excepci\u00f3n de partidos importantes, cando o pavill\u00f3n se enche.\nCanteira.\nEn 1981, durante a segunda tempada do club herculino na m\u00e1xima categor\u00eda do h\u00f3ckey a pat\u00edns espa\u00f1ol, o Liceo creou unha escola de h\u00f3ckey a pat\u00edns. A escola p\u00faxose en funcionamento o 29 de abril no Colexio Liceo La Paz da cidade herculina baixo a direcci\u00f3n t\u00e9cnica de Areces e o portugu\u00e9s Cristiano, ambos xogadores do primeiro equipo.\nO club lice\u00edsta conta cunha canteira con equipos en t\u00f3dalas categor\u00edas de base que se proclamaron campi\u00f3ns de Espa\u00f1a en diversas ocasi\u00f3ns.\nO Liceo conta tam\u00e9n cun equipo \"B\" que compite na OK Liga Prata (segunda categor\u00eda do h\u00f3ckey espa\u00f1ol). Este equipo filial xa xogara moitos anos na Primeira Divisi\u00f3n (nome que ti\u00f1a antes a segunda categor\u00eda), ata que na tempada 2008-09, o daquela Cerceda Liceo (polo patrocinio do Concello de Cerceda, onde disputaba os seus partidos como local) conseguiu o campionato da divisi\u00f3n de prata e polo tanto o ascenso \u00e1 OK Liga, este feito propiciou a aparici\u00f3n xa como club independente do Club Pat\u00edn Cerceda, equipo que durante a s\u00faa existencia acolleu a boa parte das promesas verdibrancas. Debido a esta cesi\u00f3n da praza o filial do Liceo tivo que comezar de novo dende abaixo, logrando regresar \u00e1 OK Prata na tempada 2017/18.\nRivalidades.\nCo ascenso do Liceo \u00e1 elite do h\u00f3ckey mundial aumentou a rivalidade con outros que historicamente dominaron o h\u00f3ckey a pat\u00edns, especialmente o FC Barcelona. Tam\u00e9n existe unha forte rivalidade co CE Noia. Existiu tam\u00e9n unha forte rivalidade local co A.A. Dominicos durante as tempadas que os da Cidade Vella xogaron na elite, por\u00e9n o descenso dos branquinegros evitou que se puideran disputar m\u00e1is choques entre os dous clubs m\u00e1is importantes do h\u00f3ckey a pat\u00edns coru\u00f1\u00e9s.\nXogadores.\nDestacados.\nAo longo da s\u00faa historia, pasaron polo club herculino alg\u00fans dos mellores xogadores de h\u00f3ckey a pat\u00edns a nivel internacional. Entre os xogadores m\u00e1is destacados do equipo coru\u00f1\u00e9s est\u00e1n:\nPatrocinadores.\nAo longo da s\u00faa historia o Hockey Club Liceo tivo os seguintes patrocinadores:"}
{"id": "48433", "revid": "736", "url": "https://gl.wikipedia.org/wiki?curid=48433", "title": "Constela", "text": ""}
{"id": "48434", "revid": "98629", "url": "https://gl.wikipedia.org/wiki?curid=48434", "title": "Cronolox\u00eda de Dragon Ball", "text": "Esta p\u00e1xina cont\u00e9n a cronolox\u00eda de Dragon Ball, os casos detallados pola Toei Animation no 7\u00ba daizenshuu, a cronolox\u00eda oficial de Akira Toriyama da Shonen Jump e do libro Dragon Ball GT Perfect File 1. Mentres que se dan alg\u00fans acontecementos e personaxes non can\u00f3nicos \u00f3 manga (Garlick Jr., Cooler, Paikuhan, Dragon Ball GT etc.), outros, coma o resto de personaxes de pel\u00edculas e a s\u00faa historia, salt\u00e1ronse. Desco\u00f1\u00e9cese a partir de que evento importante no seu mundo se numeran os anos.\nAntes de Dragon Ball.\nHai aproximadamente 100 mill\u00f3ns de anos.\nTense a primeira noticia da existencia do planeta de Kai\u014d que posteriormente ser\u00eda destru\u00eddo por C\u00e9lula.\nHai aproximadamente 75 mill\u00f3ns de anos.\nR\u014d Kai\u014d Shin, o Kai\u014dshin de hai 15 xeraci\u00f3ns, \u00e9 encerrado na espada Z.\nHai aproximadamente 5 mill\u00f3ns de anos.\nO mago Bibidi crea o M\u00e1xico Boo. Tras isto, o diab\u00f3lico ser aniquila centos de planetas nos anos seguintes. Ademais elimina dous dos 5 Kai\u014dshin. Ademais absorbe o Kai\u014d Shin do sur e o Dai Kai\u014d Shin, o que fai que mude a s\u00faa aparencia e obte\u00f1a un chisco de bondade. Por isto, o incontrolado B\u016b \u00e9 encerrado nunha esfera por Bibidi e agochada na Terra. O derradeiro Kai\u014dshin, o Kai\u014d Shin do leste, elimina Bibidi polo que a esfera \u00e9 esquecida.\nHai aproximadamente 10000 anos.\nAnnin comeza o seu labor protexendo o Hakkero (\u516b\u5366\u7089, Os oito fogos incandescentes) en Goky\u014dsan (\u4e94\u884c\u5c71, Os cinco picos) \u2014a monta\u00f1a que se acha no l\u00edmite entre Este Mundo e o Outro Mundo\u2014, separando os dous mundos.\nAno -4237.\nOs devanceiros de Garlick Jr. dir\u00edxense \u00e1 Terra, pois o planeta endia\u00f1ado, Maky\u014d (\u9b54\u51f6), aprox\u00edmase na s\u00faa \u00f3rbita de 5000 anos \u00f3 punto m\u00e1is preto \u00f3 mundo dos humanos.\nAno -739.\nA princesa serpe, Jad\u014dshin (\u86c7\u9053\u795e), constr\u00fae o seu palacio no cami\u00f1o da serpe que conduce \u00f3 planeta de Kai\u014d.\nAno -251.\nHildegan nace pola enerx\u00eda dos magos malignos no planeta Konats. Tapion e Minosha encerran a metade superior e a inferior do monstro nos seus corpos respectivamente coas frautas m\u00e1xicas. Tapion e Minosha son encerrados en caixas de m\u00fasica e enviados a lados totalmente opostos do universo.\nAno -238 aproximadamente.\nComeza a aparecer unha lenda que fala sobre a futura aparici\u00f3n do S\u00faper Saiyan.\nAno cero.\nIn\u00edciase o calendario oficial de Dragon Ball que non ten equivalencia co noso calendario.\nAno 250.\nA sona de Uranai Baba comeza a medrar grazas \u00f3s seus poderes.\nEnma Dai\u014d (xu\u00edz dos mortos) dir\u00edxese \u00f3 planeta de Kai\u014d polo cami\u00f1o da serpe para adestrar con el. Durante esta viaxe, a princesa serpe inv\u00edtao \u00f3 seu palacio, e nam\u00f3rase de Enma. Asemade, acontecen as mudanzas clim\u00e1ticas no planeta Namek. O fillo de Katattsu foxe nunha nave cara \u00e1 Terra.\nNace o Mestre Mutenroi ou xenio da tartaruga (Kamesennin), un dos futuros mestres de Son Goku.\nO fillo de Katattsu conv\u00e9rtese en disc\u00edpulo do deus actual da Terra.\nMutaito comeza a adestrar o Mestre Mutenroi cando fai os 18 anos. El nam\u00f3rase de Fan-Fan.\nNace Tou Pai Pai, o irm\u00e1n de Mestre Corvo.\nOs devanceiros de Garlick volven ataca-la Terra e son detidos polo antigo deus. O fillo de Katattsu conv\u00e9rtese no novo Deus da Terra despois de se dividir en dous. Deste xeito nace Kamisama (a parte boa) e Piccoro Daima\u014d (a parte m\u00e1). Ap\u00f3s unha tempada de terror e destruci\u00f3n, Mutaito consegue encerrar Piccoro coa t\u00e9cnica Mafuba a\u00ednda que morre acto seguido por utilizala.\nDabla visita por primeira vez a Terra pra comprobar se hai perigo coa esfera que encerra o Boo.\nOs Saiyans descobren unha nave espacial que caeu no seu territorio e que proced\u00eda do Planeta Plant.\nO Mestre Mutenroi comeza a coleccionar revistas er\u00f3ticas.\nO Mestre Mutenroi atopa a B\u00f3la do Drag\u00f3n de 3 estrelas no fondo do mar.\nCel\u00e9brase o primeiro Torneo das Artes Marciais (Tenkaichi Bud\u014dkai).\nNace Son Gohanda que m\u00e1is tarde ser\u00eda o av\u00f3 adoptivo de Son Goku.\nKamisama relata a Se\u00f1or Popo o que lembra da s\u00faa infancia.\nNace o Xefe Coello (Toninjinka).\nNace o gran Rei Pilaf.\nOs Saiyans \u00fanense cos guerreiros do planeta Plant e reb\u00e9lanse contra a raza dos Tsufurs, coexistente coa s\u00faa e nomean \u00f3 planeta: Vexeta, nome do seu rei. Durante este per\u00edodo de conflitos, os Saiyans convertidos en \u014czaru, aniquilan por completo t\u00f3dolos Tsufurs (ou case todos) xa que o cient\u00edfico Tsufur co\u00f1ecido como Raichi morre loitando aparentemente pero consegue escapar igual c\u00f3 Dr. Myu. Finaliza a alianza co planeta Plant e os Saiyans inician a reconstruci\u00f3n da civilizaci\u00f3n e do planeta. Descobren a tecnolox\u00eda Tsufur coa cal poder\u00e1n viaxar a outros planetas e utilizar artefactos coma o Scouter, que pode medila forza de combate dos inimigos.\nNace o futuro membro da Red Ribbon, o xeneral Blue.\nTou Pai Pai conv\u00e9rtese en asasino profesional.\nO pobo Saiyan \u00fanese co tirano Freezer que lles fornece naves espaciais de longo percorrido sen ning\u00fan l\u00edmite de movementos, e comezan a conquista de planetas que logo vender\u00e1n a Freezer. O Rei Vexeta (o pai do futuro S\u00faper Saiyan Vexeta) acede \u00f3 trono.\nNacemento do pr\u00edncipe Vexeta.\nNacen Bulma, Yamcha, Lunch e Ten Shin Han.\n\u00c9 elixido o rei da Terra.\nFreezer comeza a teme-lo poder dos Saiyans e aumenta a s\u00faa desconfianza cara a eles. Ademais a lenda do S\u00faper Saiyan fai que sinta temor cara a esta raza. Asemade, no planeta Vexeta alg\u00fans Saiyans comezan a sospeitar do seu \u00absocio\u00bb Freezer.\nNacemento de Kril\u00edn.\nNacemento de Kakarotto (Son Goku). Os Saiyans invaden os planetas Karnage e Milt. O Rei Vexeta enfr\u00f3ntase a Freezer pero \u00e9 derrotado e morre. Son Goku parte do planeta Vexeta cami\u00f1o da Terra, pra conquistala. O seu pai, Barduck, \u00e9 asasinado por Freezer, que tam\u00e9n destr\u00fae o planeta Vexeta e os seus habitantes.\nPor outro lado nace Chichi, filla de Gy\u016bma\u014d, e a s\u00faa nai morre.\nO vello Son Gohanda atopa Kakarotto, ad\u00f3ptao e dec\u00eddelle chamar Son Goku.\nSon Goku leva unha pancada na cabeza e esquece a misi\u00f3n pola cal fora enviado \u00e1 Terra polos Saiyans: a aniquilaci\u00f3n da Raza Humana e o control do planeta Terra para a s\u00faa posterior venda.\nGy\u016bma\u014d e a s\u00faa pequena filla Chichi saen de picnic e durante a s\u00faa ausencia, no seu castelo no monte Ry\u014dkei (\u6dbc\u666f\u5c71) cae un esp\u00edrito de lume e a monta\u00f1a \u00e1lzase en chamas. Dende aquela ser\u00e1 co\u00f1ecido coma o monte Tixola (Monte Frypan).\nNacemento de Oolong.\nKril\u00edn entra a estudar artes marciais no templo \u014crin (\u591a\u6797).\nUn organismo parasito con habilidades de control mental e coa memoria racial dos Tsufurs almacenada nel, chega \u00f3 planeta M-2. O Dr. Myu atopa o parasito e \u00e9 asumido por el. El usa o co\u00f1ecemento da tecnolox\u00eda avanzada adquirido das memorias Tsufur para comeza-los proxectos para se apoderar do mundo.\nNace Puar.\nSon Goku olla para a l\u00faa chea e conv\u00e9rtese nun gorila xigantesco debido \u00f3 efecto \u014czaru da s\u00faa raza e mata inconscientemente o seu av\u00f3 adoptivo. Yamcha e Puar co\u00f1\u00e9cense.\nMorre o F\u00e9nix do Mestre Mutenroi por culpa dunha indixesti\u00f3n. M\u00e1is tarde, mentres apa\u00f1a cogomelos atopa unha tartaruga beb\u00e9 que se achaba perdida e que ser\u00e1 a s\u00faa compa\u00f1eira (Umigame).\nBulma comeza as aulas no colexio da Capital do Leste.\nBulma deixa de asistir \u00e1 aula, xa que atopa no soto da s\u00faa casa a B\u00f3la do Drag\u00f3n de 2 estrelas.\nBulma atopa nun val nunha cova do norte a B\u00f3la do Drag\u00f3n de 5 estrelas.\nDragon Ball.\nSon Goku e Bulma co\u00f1\u00e9cense. Bulma atopa a B\u00f3la do Drag\u00f3n de 4 estrelas e esclar\u00e9celle a Son Goku que a b\u00f3la non \u00e9 o seu av\u00f3.\n\u00c1 ma\u00f1\u00e1, Son Goku e Bulma co\u00f1ecen o Mestre Mutenroi e este d\u00e1lles a B\u00f3la do Drag\u00f3n de 3 estrelas.\nSon Goku descobre o engano de Oolong e recibe a B\u00f3la do Drag\u00f3n de 6 estrelas da avoa Paozu.\nSon Goku e Yamcha co\u00f1\u00e9cense.\nSon Goku e Yamcha enfr\u00f3ntanse. O Mestre Mutenroi apaga o incendio do Monte Tixola (Flipan) coa s\u00faa Onda Vital (KameHameHa), a\u00ednda que destr\u00fae a monta\u00f1a e o castelo. Bulma recibe a B\u00f3la do Drag\u00f3n de 7 estrelas de Gy\u016bma\u014d. Son Goku derrota a banda de terroristas de Toninjinka. Toninjinka e os seus esbirros son enviados \u00e1 l\u00faa. Pilaf r\u00f3uballes as 6 b\u00f3las acadadas e enc\u00e9rraos no seu castelo. X\u00fantaas coa s\u00faa e o drag\u00f3n Shenron \u00e9 convocado. Son Goku olla a l\u00faa chea e conv\u00e9rtese en \u014czaru polo que dan escapado do castelo. Oolong p\u00eddelle \u00f3 drag\u00f3n unhas bragas acabando cos plans de Pilaf de ser amo do mundo.\nSon Goku e Kril\u00edn p\u00f3\u00f1ense \u00e1s ordes do Mestre Mutenroi despois de dar atopado a Lunch. Despois, Mutenroi move a s\u00faa casa a outra illa m\u00e1is grande e Son Goku e Kril\u00edn prep\u00e1ranse para un duro adestramento co mestre das artes marciais.\nO Mestre Mutenroi, Kril\u00edn e Lunch sofren unha indixesti\u00f3n.\nSon Goku e Kril\u00edn \u00e9rguense \u00e1s 4:30 da ma\u00f1\u00e1 ansiosos de comeza-lo adestramento e despois de 8 horas xa saben o que \u00e9 un adestramento.\nYamcha e Puar comezan a estudar no instituto da cidade do oeste.\nSon Goku e Kril\u00edn realizan o seu adestramento cunha cuncha de tartaruga que pesa 40 quilos para aumenta-los resultados.\nA Red Ribbon, co Coronel Silver comeza a procura das B\u00f3las do Drag\u00f3n.\nSon Goku e compa\u00f1a saen da casa do Mestre Mutenroi (Kame House) cami\u00f1o do Gran Torneo das Artes Marciais para participar na 21\u00ba edici\u00f3n.\nComeza o 21avo Torneo das Artes Marciais. Son Goku e Yackie Chun (Mestre Mutenroi disfrazado) quedan finalistas, e nunha gran loita Son Goku conv\u00e9rtese en \u014czaru pero Yackie Chun lanza unha Onda Vital \u00e1 l\u00faa e destr\u00faea. Toninjinka e os seus esbirros morren no acto. Yackie Chun ac\u00e1base proclamando vencedor do torneo e Son Goku queda finalista. Este \u00faltimo, Pilaf e a Red Ribbon disp\u00fatanse a B\u00f3la do Drag\u00f3n de 6 estrelas. A Red Ribbon \u00e9 quen consegue a b\u00f3la na base de Pilaf no deserto. Tam\u00e9n conseguen a B\u00f3la do Drag\u00f3n de 5 estrelas. Son Goku e Chichi enc\u00f3ntranse de novo na aldea de Gy\u016bma\u014d.\nSon Goku derrota os ocupantes da Torre de Control (Muscle Tower) preto dunha aldea do norte e co\u00f1ece o androide N.\u00ba 8.\nSon Goku pide o radar das B\u00f3las do Drag\u00f3n a Bulma. O xeneral Blue \u00e9 lanzado f\u00f3ra da Vila do Ping\u00fc\u00edn por Arale. O xeneral Blue \u00e9 asasinado por Tou Pai Pai, coa lingua nunha demostraci\u00f3n do seu poder, que derrota Son Goku e asasina o indio Bora. Son Goku decide subir \u00e1 Torre Karin.\nAs vacaci\u00f3ns de ver\u00e1n comezan para o instituto de ensinanza secundaria da Vila do Ping\u00fc\u00edn. Son Goku alcanza o cumio da Torre Kar\u00edn e co\u00f1ece o mestre Karin (un gato) e comeza o seu adestramento, que consiste en collerlle a Auga Sagrada.\nDespois de tres d\u00edas, Son Goku d\u00e1 atrapado Karin, e sorpr\u00e9ndese \u00f3 saber que s\u00f3 era auga da billa. Pero Son Goku tornouse moito m\u00e1is poderoso, polo que derrota Tou Pai Pai e acaba coa Red Ribbon. Despois, viaxa \u00f3 palacio de Baba a avedoira para que adivi\u00f1e onde se atopa a b\u00f3la que lle falta. Para isto ten que derrotar os mercenarios da bruxa onde se atopa co seu av\u00f3, o falecido Son Gohanda. A b\u00f3la tena Pilaf polo que recup\u00e9raa axi\u00f1a e o Drag\u00f3n Shenron \u00e9 invocado e Bora \u00e9 revivido.\nA estaci\u00f3n chuviosa comeza na aldea de Nam.\nSon Goku comeza o seu adestramento no que debe percorrer o mundo enteiro. Na vila de Chao loita contra Kinkaku e Ginkaku. Son Goku co\u00f1ece Chintaiken e loita contra Tenron na competici\u00f3n de Gozen-Jiai. Son Goku entra no Mundo dos Demos e loita contra o se\u00f1or dese mundo, Shura. Son Goku salva o xabar\u00edn voador e co\u00f1ece Ten Shin Han por primeira vez.\nSon Goku co\u00f1ece Konkichi. Son Goku nada \u00e1 illa Papaya onde ocorrer\u00e1 o 22avo Torneo das Artes Marciais.\nComeza o 22avo Torneo das Artes Marciais. Ten Shin Han, que serve as forzas do mal a\u00ednda que as abandonar\u00e1, acaba campi\u00f3n e Son Goku \u00e9 finalista. Krilin \u00e9 asasinado e const\u00e1tase o retorno de Piccoro Daima\u014d liberado por Pilaf.\nSon Goku \u00e9 derrotado por Piccoro que rexuvenece grazas \u00e1s B\u00f3las M\u00e1xicas. Piccoro mata a Shenron, derrota o Rei da Terra, Kokuoh, e toma o control do seu castelo.\nSon Goku sobe \u00e1 Torre Karin e despois de sacar do interior o seu poder derrota a Piccoro. Nace Piccoro Junior (Piccoro). Son Goku sobe \u00f3 palacio de Deus e recibe o seu adestramento durante 3 anos con Se\u00f1or Popo e Kamisama.\nComeza o 23avo Torneo das Artes Marciais. Un Son Goku de 18 anos contrae matrimonio con Chichi. Son Goku \u00e9 campi\u00f3n do torneo por primeira vez e Piccoro \u00e9 finalista. Os plans para a voda entre Son Goku e Chichi comezan, pero un lume misterioso entra en erupci\u00f3n e atrapa Gy\u016bma\u014d dentro do seu castelo co vestido de voda de Chichi. Son Goku e Chichi deben buscar o abano m\u00e1xico (Basho Sen) para apagar as chamas m\u00e1xicas.\nSon Goku usa o abano m\u00e1xico sobre as chamas pero non d\u00e1 resultado. Dec\u00e1tanse de que as chamas prove\u00f1en dun escape do Forno dos oito fogos incandescentes do outro lado do mundo. Son Goku e Chichi viaxan \u00f3 monte Gokyosan onde se encontran de novo co av\u00f3 morto, Son Gohanda. Son Goku tapa o burato que hai no fondo do forno e as chamas cesan apagando as\u00ed o lume arredor do castelo de Gy\u016bma\u014d no monte Tixola (Flipan). Son Goku e Chichi casan.\nSon Gohanda e Dende nacen.\nSon Goku \u00e9 entrevistado polo semanario Shonen Jump, onde aparecer\u00edan publicadas as s\u00faas p\u00e1xinas no Xap\u00f3n.\nGarlic Jr., o fillo de Garlic, re\u00fane as B\u00f3las do Drag\u00f3n e pide a inmortalidade. El abre un portal na Zona Morta, e \u00e9 atrapado dentro por Son Gohanda, despois de loitar contra Son Goku e Piccoro.\nO Dr. Myu atopa o extraterrestre Rild e t\u00f3rnao nunha m\u00e1quina mutante. Rild usa os seus grandes poderes para completar a conquista do planeta M2. Os Mutantes M\u00e1quina comezan a apa\u00f1ar a enerx\u00eda que ser\u00e1 chuchada por Beb\u00e9.\nDragon Ball Z.\nRaditz chega \u00e1 Terra para recuperar o seu irm\u00e1n. Piccoro mata Raditz e Son Goku que se sacrificou. Desc\u00f3brese o potencial de Son Gohanda. Vexeta e Nappa paran nun planeta chamado Arlia. Despois de achar o planeta nunhas condici\u00f3ns non axeitadas para a venda, destr\u00faen o planeta. Logo, entran nun estado de animaci\u00f3n suspendida, mentres se dirixen na s\u00faa viaxe cara \u00e1 Terra. Son Gohanda comeza a realiza-lo adestramento con Piccoro e ter\u00e1 un per\u00edodo de varios meses de supervivencia. Son Gohanda baixa a unhas ru\u00ednas antigas e atopa un robot. Despois dun corremento de terra, o robot \u00e9 destru\u00eddo e Son Gohanda faise m\u00e1is maduro. Yamcha traballa coma como xogador profesional de b\u00e9isbol. Son Gohanda faise o enfermo e tenta escapar da s\u00faa \u00e1rea de adestramento e volver para a casa. Despois de co\u00f1ecer Pigero e outros orfos cuxos pais morreron nun tsunami, recupera o seu valor e volta \u00f3 seu adestramento.\nKril\u00edn, Yamcha, Ten Shin Han, Chaoz e Yajirobe comezan o seu adestramento \u00e1s ordes de Deus.\nSon Goku alcanza o final do cami\u00f1o da serpe onde atopa o planeta de Kai\u014d. Son Goku comeza a adestrar \u00e1s ordes de Kai\u014d.\nSon Goku atrapa o mono Bubbles. O seu seguinte adestramento \u00e9 bourarlle a un grilo, Gregory, cun martelo incribelmente pesado.\nSon Goku b\u00f3uralle a Gregory na cabeza co martelo.\nKrilin, Ten Shin Han, Chaoz e Yamcha fan un percorrido espiritual \u00f3 vello planeta Vexeta. Son todos matados doadamente por dous saiyans febles. Cando volven \u00f3s seus corpos, todos deciden continuar a adestrar duramente.\nSon Goku finaliza o seu adestramento onda Kai\u014d do norte e \u00e9 revivido.\nVexeta e Nappa chegan \u00e1 Terra. Piccoro, Son Gohanda, Ten Shin Han, Kril\u00edn, Chaoz e Yamcha van loitar cos saiyans. Ten Shin Han, Chaoz e Yamcha morren. Nappa \u00e9 derrotado por Son Goku e eliminado por Vexeta. Son Goku, Kril\u00edn, Son Gohanda e Yajirobe derrotan Vexeta. Un microsc\u00f3pico robot esp\u00eda do aspecto dun insecto \u00e9 despregado polo Doutor Guero para recoller c\u00e9lulas de t\u00f3dolos presentes para a posterior construci\u00f3n do bioandroide C\u00e9lula.\nSon Goku, Son Gohanda e Kril\u00edn son hospitalizados e comezan a s\u00faa recuperaci\u00f3n na cidade do Oeste.\nSon Gohanda e Kril\u00edn son dados de alta.\nA nave de Kamisama \u00e9 descuberta en Yunzabito.\nO traballo de traduci\u00f3n do idioma Namek conclu\u00edu. Bulma, Kril\u00edn e Son Gohanda parten cara \u00f3 planeta Namek.\nVexeta dir\u00edxese \u00e1 estaci\u00f3n espacial do planeta Freezer N\u00ba 79 gravemente ferido.\nAs feridas de Vexeta son curadas. Inmediatamente parte cara a Namek.\nBulma e compa\u00f1a, Vexeta e Kiwi chegan a Namek. Son Goku parte para al\u00f3. Dende gu\u00eda Kril\u00edn \u00e1 casa do Patriarca (Saich\u014dr\u014d), que lle saca o seu potencial oculto. Piccoro, Chaoz, Ten Shin Han e Yamcha comezan a adestrar con Kai\u014d. A nave de Son Goku \u00e9 atrapada pola gravidade do planeta Alpha H Zeta podendo escapar tras lanzar unha Onda Vital.\nZarbon derrota a Vexeta e leva o seu corpo ferido \u00e1 nave de Freezer para curalo.\nVexeta loita con Zarbon por segunda vez e desta volta o pr\u00edncipe dos Saiyans acaba finalmente ga\u00f1ando e mat\u00e1ndoo. Por ordes de Freezer as Forzas Especiais de Xinew deixan a s\u00faa misi\u00f3n no planeta Yardrat para se dirixir a Namek.\nKrilin leva Son Gohanda a se topar co Patriarca.\nFinaliza o adestramento de Son Goku no interior da nave.\nSon Goku aterra en Namek. As Forzas Especiais de Xinew son aniquiladas. Piccoro volta \u00e1 vida. Morre Vexeta. Kril\u00edn \u00e9 asasinado por Freezer. Os namekianos superviventes son transportados \u00e1 Terra. Son Goku conv\u00e9rtese nun S\u00faper Saiyan e acaba con Freezer. O planeta Namek estoupa e Son Goku escapa nunha nave direcci\u00f3n a Yardrat.\nKril\u00edn e Yamcha resucitan coas B\u00f3las do Drag\u00f3n de Namek.\nReviven Ten Shin Han e Chaoz. Os Namekianos superviventes na Terra van vivir para o novo Namek.\nO planeta endia\u00f1ado que cada 5 mil anos se achega \u00e1 Terra da forzas a Garlick Jr, liber\u00e1ndose da Zona Morta, e tenta asalta-lo Templo de Deus. Pero Son Gohanda derr\u00f3tao e atr\u00e1pao outra vez na Zona Morta, desta volta para sempre xa que se destru\u00edu o planeta endia\u00f1ado.\nA m\u00e1quina do tempo na que viaxa C\u00e9lula chega \u00e1 nosa corrente temporal (dende a 3\u00aa li\u00f1a). A custosa reconstruci\u00f3n do malferido Freezer concl\u00fae.\nToranks do futuro chega dende a 2\u00aa li\u00f1a temporal e derrota Freezer e o seu pai o Rei Cold. Son Goku retorna \u00e1 Terra e Toranks d\u00e1lle a menci\u00f1a para o coraz\u00f3n e volta \u00e1 s\u00faa li\u00f1a temporal.\nVexeta comeza o adestramento para alcanza-lo nivel de S\u00faper Saiyan. Neste per\u00edodo comeza a se ga\u00f1ar o cari\u00f1o de Bulma. Son Goku e Piccoro ingresan nunha autoescola para conseguilo permiso de conducir un Aircar. Cooler chega \u00e1 Terra e \u00e9 derrotado polo S\u00faper Saiyan Son Goku.\nCooler contraataca e invade novo Namek s\u00f3 para ser destru\u00eddo por Son Goku e Vexeta.\nNace o primeiro fillo de Bulma e Vexeta: Toranks.\nCel\u00e9brase o 24avo Torneo das Artes Marciais. Se\u00f1or Sat\u00e1n procl\u00e1mase vencedor ap\u00f3s derrotar a Spopobich. Unha moza chamada Videl, filla de Mr. Sat\u00e1n ga\u00f1a o torneo J\u00fanior.\nAparecen os Androides C-19 e C-20 (Doutor Guero). Son Goku cae enfermo. Vexeta derrota o androide C-19 present\u00e1ndose coma un novo S\u00faper Saiyan. Volta Toranks do futuro e aparecen os androides C-16, C-17 e C-18 que matan o Doutor Guero. Toranks e Kril\u00edn destr\u00faen o laboratorio do Dr. Guero. Desc\u00f3brese a m\u00e1quina do tempo de C\u00e9lula.\nAparece C\u00e9lula. Piccoro e Kamisama fusi\u00f3nanse.\nSon Goku recup\u00e9rase da s\u00faa enfermidade coa menci\u00f1a do futuro. Vexeta e Toranks entran na Sala do Esp\u00edrito e do Tempo.\nC\u00e9lula absorbe C-17 e da un novo paso cara \u00e1 perfecci\u00f3n. Vexeta derrota C\u00e9lula pero deixa que absorba \u00e1 pobre C-18. C\u00e9lula alcanza a perfecci\u00f3n absoluta e derrota a Vexeta. Son Goku e Son Gohanda entran na Sala do Esp\u00edrito e do Tempo.\nO Bioandroide C\u00e9lula xa perfecto anuncia un Torneo de Artes Marciais, os Xogos de C\u00e9lula, para todo o mundo. Son Goku e Son Gohanda saen da Sala do Esp\u00edrito e do Tempo. Piccolo entra na sala.\nPiccoro sae da Sala do Esp\u00edrito e do Tempo. \u00c9 a quenda de Vexeta para entrar de novo. Son Gohanda entra na vila de Lime e s\u00e1lvaos das malvadas intenci\u00f3ns de Barbon.\nSon Goku e a s\u00faa familia pasan un d\u00eda no High King facendo un picnic. Contra o ser\u00e1n o ex\u00e9rcito do rei \u00e9 destru\u00eddo por C\u00e9lula. Dende conv\u00e9rtese no novo Deus da Terra. Despois de Vexeta, Toranks \u00e9 o seguinte en entrar na Sala do Esp\u00edrito e do Tempo.\nToranks sae da Sala do Espirito e do Tempo.\n\u00d3 mediod\u00eda d\u00e1se o inicio do Torneo de Artes Marciais. Son Gohanda alcanza o nivel 2 de S\u00faper Saiyan. Son Goku teletransporta C\u00e9lula \u00f3 planeta de Kai\u014d que \u00e9 destru\u00eddo xunto con Son Goku, Gregory, Bubbles e Kai\u014d que morren no estoupido. Por mor disto, Bojack escapa do seu encerro. C\u00e9lula auto rexen\u00e9rase e volta \u00e1 Terra matando Toranks. Son Gohanda destr\u00fae a C\u00e9lula.\nToranks \u00e9 resucitado. Cel\u00e9brase o funeral de Son Goku e o Toranks do futuro volta \u00e1 s\u00faa li\u00f1a temporal.\nNo Outro Mundo, Son Goku chega \u00f3 novo planeta de Kai\u014d (o do Gran Kai\u014d), onde participar\u00e1 no primeiro Torneo de Artes Marciais para os mortos do Outro Mundo, en \u00abhonor\u00bb \u00e1 morte Kai\u014d. Son Goku e Paikuhan disputan a final vencendo o primeiro deles a\u00ednda que sendo descualificados os dous no \u00faltimo momento. O Toranks do noso tempo comeza a cami\u00f1ar. \u00c9 difundido un documental na TV que cobre os acontecementos da vida do campi\u00f3n do Mundo Se\u00f1or Sat\u00e1n.\nNacemento de Son Goten.\nDoru-taki \u00e9 empregado polo Dr. Myu. A s\u00faa tarefa \u00e9 a de xuntar a enerx\u00eda de para espertar a maior M\u00e1quina Mutante do M2, Ruudo. Doru-taki fai ben o seu traballo e d\u00e1 traballado na recollida de enerx\u00eda sobre o planeta Ruudo.\nKril\u00edn e C-18 casan.\nNace Maron, filla de C-18 e Kril\u00edn.\nKibito e Kai\u014d Shin do leste descobren onde est\u00e1 encerrado M\u00e1xico Boo.\nSon Gohanda ingresa na Orange Star High School.\nUn misterioso guerreiro combate o crime en Sat\u00e1n City. Videl sospeita de Son Gohanda. Este \u00faltimo p\u00eddelle axuda a Bulma para oculta-la s\u00faa identidade, e en 5 horas e 12 minutos a nai de Toranks constr\u00fae un reloxo que lle permite mudar de aspecto e converterse no Guerreiro Inter gal\u00e1ctico, que comeza a combate-lo crime nas r\u00faas.\nMalia todo, Videl descobre a verdadeira identidade do Guerreiro Inter gal\u00e1ctico.\nVidel pide a Son Gohanda que lle ensine a voar. O Kai\u014d do sur visita a Son Goku mentres adestra.\nVexeta e o pequeno Toranks comezan o seu adestramento. O pequeno Toranks revela que se pode converter nun S\u00faper Saiyan.\nVidel controla a t\u00e9cnica de voar.\nComeza o 25avo Torneo das Artes Marciais. Son Goku retorna do Outro Mundo pero coa condici\u00f3n de ficar na Terra un s\u00f3 d\u00eda. O M\u00e1xico Boo \u00e9 liberado. Vexeta morre no intento de eliminalo. B\u016b dirixido por Babidi comeza cunha xeira de asasinatos. Son Goku alcanza o nivel 3 de S\u00faper Saiyan e enfr\u00f3ntase a B\u016b. Toranks e Son Got\u00e9n aprenden a se fusionar. Son Goku retorna \u00f3 Outro Mundo. R\u014d Kai\u014d Shin \u00e9 liberado da espada Z sacada por Son Gohanda. O poder oculto de Son Gohanda \u00e9 liberado grazas a Rou Dai Kai\u014dshin.\nO poder de Boo acaba coa humanidade \u00f3 completo. Piccoro, Songotoranks e Son Gohanda enfr\u00f3ntanse a el, e son absorbidos. Rou Dai Kai\u014dshin d\u00e1 a s\u00faa vida para que Son Goku reviva. Vexeta retorna \u00e1 Terra por un s\u00f3 d\u00eda onde se fusiona con Son Goku cos pendentes Potara en Vexetto. Boo destr\u00fae a Terra. Polunga reconstr\u00fae a Terra e devolve a vida a t\u00f3dolos seus habitantes. Vexeta e Ro Dai Kai\u014dshin reviven. A humanidade \u00f3 completo axuda a Son Goku a crear unha B\u00f3la Gengi (despois da intervenci\u00f3n de Sat\u00e1n) con poder dabondo para destru\u00edr a Boo. Finalmente a intelixencia de Vexeta e a forza de Son Goku eliminan a ameaza de Boo.\nO poder de Shenron fai esquecer \u00e1 xente da Terra o acontecido coa parte boa de B\u016b, agora co\u00f1ecido coma Mr. B\u016b.\nComeza o 26avo Torneo das Artes Marciais. O campi\u00f3n \u00e9 Mr. Sat\u00e1n. O subcampi\u00f3n \u00e9 Mr. Bu.\nNacemento de Pan, filla de Videl e Son Gohanda.\nNacemento de Bra, filla de Bulma e Vexeta.\nComeza o 27avo Torneo das Artes Marciais. O campi\u00f3n \u00e9 Mr. Sat\u00e1n. O subcampi\u00f3n \u00e9 Boo.\nComeza o 28avo Torneo das Artes Marciais. Son Goku e Oob (a reencarnaci\u00f3n boa de Boo) abandonan o torneo. Pan derrota Son Goten no torneo.\nDragon Ball GT.\nFinaliza o adestramento de Oob. Pilaf asalta o palacio de Deus en busca das B\u00f3las do Drag\u00f3n de estrela negra. Son Goku reverte \u00f3 seu estado de cativo.\nSon Goku, Pan e Toranks l\u00e1nzanse \u00f3 espazo para busca-las B\u00f3las do Drag\u00f3n de estrela negra. Chegan \u00f3 planeta Imegga onde atopan o Gil Gil e a primeira b\u00f3la. Son Goku loita contra Radic e Don Kear.\nChegan a Monmars, e atopan a segunda b\u00f3la pero r\u00f3ubanlla no planeta Kelbo. Chegan \u00f3 planeta Loud, onde se enfrontan a Muchy. Derrotan o monstro Loud grazas a unha combinaci\u00f3n de forzas. Atopan outra b\u00f3la no planeta Ludeze.\nChegan \u00f3 planeta M2 onde se descobre que Gil Gil \u00e9 un traidor. Son Goku enfr\u00f3ntase contra Mega canon sigma que se acaba fusionando con Rild polo que derrota Son Goku a Toranks. Beb\u00e9 aparece por primeira vez e Son Goku, Toranks e Pan destr\u00faeno; ou case, xa que se recupa dentro do Dr. Myu e m\u00e1tao. Toranks \u00e9 posu\u00eddo por Beb\u00e9 e ataca o resto no planeta Pilat. Toranks consegue expulsalo pero viaxa \u00e1 Terra.\nBeb\u00e9 chega \u00e1 Terra e comeza a s\u00faa posesi\u00f3n masiva dos seus habitantes. Beb\u00e9 constroi un novo planeta Plant coas b\u00f3las de estrela negra. Vanse trasladando os habitantes da Terra para o planeta Plant.\nSon Goku perde fronte Vexeta Baby. Pan comeza a dar \u00e1 xente un ant\u00eddoto. Son Goku alcanza o S\u00faper Saiyan 4 e enfr\u00f3ntase a Baby, que acaba coa raza Tsufur. A Terra vai estoupar e Piccolo fica nela e morre. Real\u00edzase o 29avo Torneo das Artes Marciais.\nO Dr. Myu e o Dr. Guero al\u00edanse para acabar con Son Goku. Abren un burato entre os dous mundos e van \u00e1 Terra t\u00f3dolos inimigos de Son Goku. Krilin morre a mans do C-17 da Terra que se acaba fusionando co novo C-17 dando o S\u00faper C-17, a\u00ednda que Son Goku ac\u00e1bao derrotando.\nDesc\u00f3brese que as B\u00f3las do Drag\u00f3n est\u00e1n corrompidas e aparecen os drag\u00f3ns malignos. Despois de que todos son derrotados por Son Goku, este fusi\u00f3nase con Shenron.\nNacen Son Goku Jr. e Vexeta Jr.\nSon Goku Jr. co\u00f1ece por primeira vez o que son as B\u00f3las M\u00e1xicas. Transcorre a primeira aventura de Son Goku Jr. Este e Vexeta Jr. enfr\u00f3ntanse na final do Torneo das Artes Marciais.\nV\u00e9xase tam\u00e9n.\nOutros artigos.\nLi\u00f1as temporais alternativas de Dragon Ball"}
{"id": "48435", "revid": "736", "url": "https://gl.wikipedia.org/wiki?curid=48435", "title": "San Salvador de Celanova", "text": ""}
{"id": "48437", "revid": "23204", "url": "https://gl.wikipedia.org/wiki?curid=48437", "title": "Lista de videoxogos de Dragon Ball", "text": ""}
{"id": "48446", "revid": "27155", "url": "https://gl.wikipedia.org/wiki?curid=48446", "title": "Toxina amn\u00e9sica dos moluscos", "text": "A toxina amn\u00e9sica dos moluscos (tam\u00e9n co\u00f1ecida polo acr\u00f3nimo ingl\u00e9s ASP, de \"Amnesic Shellfish Poisoning\"), \u00e9 un grupo de biotoxinas mari\u00f1as representadas principalmente polo \u00e1cido domoico e os seus is\u00f3meros. Polo de agora l\u00e9vanse identificados nove is\u00f3meros.\nA toxina est\u00e1 producida por diferentes especies de diatomeas do x\u00e9nero \"Pseudo-nitzschia\". En Galicia co\u00f1\u00e9cese desde 1995, e a \u00fanica especie involucrada ata agora \u00e9 a \"Pseudo-nitzschia australis\".\nS\u00edntomas da intoxicaci\u00f3n.\nA estrutura molecular do \u00e1cido domoico lembra a do glutamato ou \u00e1cido glut\u00e1mico, un amino\u00e1cido neurotransmisor que act\u00faa no c\u00f3rtex cerebral humano e pode unirse \u00f3s receptores cerebrais para este amino\u00e1cido no hipocampo e a am\u00edgdala, zonas cerebrais relacionadas coa memoria, actuando como unha excitotoxina moi activa.\nA intoxicaci\u00f3n por ASP provoca cadros diferentes segundo a dose inxerida e a sensibilidade particular de cada persoa. En casos leves aparecen xa nas primeiras 24 horas s\u00edntomas gastrointestinais, como n\u00e1useas, v\u00f3mitos, dores abdominais e diarrea. Nos casos graves pode observarse unha sintomatolox\u00eda nerviosa m\u00e1is caracter\u00edstica, con amnesia (perda da memoria), debilidade, confusi\u00f3n, somnolencia e vertixe. Os danos neurol\u00f3xicos poden ser permanentes e, en ocasi\u00f3ns, a intoxicaci\u00f3n pode ser mortal.\nO primeiro caso estudado de intoxicaci\u00f3n por ASP data de 1987, nun gromo no Canad\u00e1 por consumo de mexill\u00f3ns. A\u00ednda que o \u00e1cido domoico xa era co\u00f1ecido nas algas non se sab\u00eda que puidese provocar intoxicaci\u00f3n no consumidor.\nA toxina pode detectarse, ademais de nos moluscos, en crust\u00e1ceos e peixes.\nAn\u00e1lise.\nO m\u00e9todo oficial para a cuantificaci\u00f3n da toxina ASP \u00e9 a cromatograf\u00eda l\u00edquida de alta resoluci\u00f3n (CLAE ou a forma inglesa, HPLC).\nA normativa vixente (Regulamento CE n\u00ba 853/2004 polo que se establecen normas espec\u00edficas de hixiene dos alimentos de orixe animal) fixa un l\u00edmite m\u00e1ximo de 20 microgramos de \u00e1cido domoico por gramo de vianda (corpo enteiro do molusco ou calquera parte cosumible por separado).\nControl.\nA \u00fanica medida de control contra a intoxicaci\u00f3n por certas biotoxinas \u00e9 a vixilancia da evoluci\u00f3n dos dinoflaxelados na auga de mar e as mostraxes peri\u00f3dicas de moluscos nas distintas zonas de produci\u00f3n. Cando os resultados destes controis indican que os niveis de toxina alcanzan os l\u00edmites considerados seguros, d\u00edtase a prohibici\u00f3n de extracci\u00f3n de moluscos ata que sucesivos controis anal\u00edticos demostren o descenso da toxina nos moluscos e garantan a s\u00faa aptitude para o consumo.\nEstes controis anal\u00edticos son realizados, de modo oficial, polas Conseller\u00edas de Pesca e Asuntos Mar\u00edtimos e mais pola de Sanidade. Simultaneamente, os establecementos que comercialicen os moluscos (centros de depuraci\u00f3n, cocedoiros ou f\u00e1bricas de conservas), deben tam\u00e9n realiza-los seus propios controis dentro dos seus programas de autocontrol (APPCC) como responsables que son da seguridade dos produtos que po\u00f1en no mercado."}
{"id": "48447", "revid": "23204", "url": "https://gl.wikipedia.org/wiki?curid=48447", "title": "Burrhus Frederic Skinner", "text": "Burrhus Frederic Skinner, nado en Susquehanna (Pensilvania) o 20 de marzo de 1904 e finado en Cambridge (Massachusetts) o 18 de agosto de 1990, foi un psic\u00f3logo, pensador e polemista estadounidense, fundador do condutalismo ou behaviorismo radical. A s\u00faa obra mostra unha forte impregnaci\u00f3n dos traballos de Ivan Pavlov e do primeiro behaviorista John Watson. Foi elixido polos seus pares como un dos psic\u00f3logos m\u00e1is importantes do s\u00e9culo XX, e tam\u00e9n como un dos cient\u00edficos m\u00e1is influentes de todos os tempos.\nTraxectoria.\nGraduado primeiramente en lingua e en literatura inglesa, posteriormente obtivo un doutoramento de psicolox\u00eda en Harvard. Ensinou psicolox\u00eda na universidade de Minnesota e logo na de Harvard. No 1938, despois de publicar dous traballos sobre dous tipos de condicionamento, dou a luz o artigo \"The behaviour of organisms\" (A conduta dos organismos) que \u00e9 considerada a s\u00faa principal contribuci\u00f3n \u00e1 elaboraci\u00f3n da teor\u00eda do condutalismo / behaviorismo.\nAchegas.\nA maior contribuci\u00f3n te\u00f3rica en psicolox\u00eda \u00e9 o concepto de condicionamento operante, que diferenciou do condicionamento cl\u00e1sico pavloviano, ou resposta, ou cl\u00e1sico. Desde esta perspectiva, os comportamentos son seleccionados polas s\u00faas consecuencias sobre o contorno. Unha clase de comportamento constit\u00fae un operante se a probabilidade de aparici\u00f3n desas respostas \u00e9 modul\u00e1bel pola manipulaci\u00f3n de vari\u00e1beis de reforzo. Por exemplo, dirase que unha acci\u00f3n es condicionada de maneira operante cando a s\u00faa frecuencia acrecenta no comportamento dun organismo, de feito, consecuencias positivas para o organismo. No condicionamento cl\u00e1sico un est\u00edmulo entra\u00f1a unha resposta; no condicionamento operante, ref\u00f3rzase unha resposta pola manipulaci\u00f3n de continxencias. Esta noci\u00f3n permite integrar a espontaneidade do organismo no seo dun cadro explicativo mecanicista.\nSkinner estaba convencido de que era pos\u00edbel aplicar as s\u00faas teor\u00edas para constru\u00edr unha sociedade mellor. Para difundir esta idea escribiu a novela Walden 2, na que describ\u00eda unha comunidade ut\u00f3pica que acadaba un elevado nivel de desenvolvemento social e persoal merc\u00e9 a aplicaci\u00f3n dos principios do condicionamento operante."}
{"id": "48449", "revid": "23204", "url": "https://gl.wikipedia.org/wiki?curid=48449", "title": "Theo van Doesburg", "text": "Christian Emil Marie K\u00fcpper, co\u00f1ecido como Theo van Doesburg, nado en Utrecht o 30 de agosto de 1883 e finado en Davos (Su\u00edza) o 7 de marzo de 1931, foi un pintor, arquitecto e te\u00f3rico da arte neerland\u00e9s.\nTraxectoria.\nFillo dun fot\u00f3grafo, iniciou a s\u00faa carreira como pintor colaborando cos arquitectos Oud e Wils. A s\u00faa primeira exposici\u00f3n de cadros foi na Haia en 1908. Busca representar a tridimensionalidade pict\u00f3rica. No 1916 funda con Leyda e Oud o grupo Sphinx, practicando arte concreta. Un ano despois, en 1917, fundou xunto con Piet Mondrian, e outros, o movemento art\u00edstico denominado De Stijl.\nEn 1931, xunto a Antoine Pevsner, Naum Gabo, Auguste Herbin e Georges Vantongerloo, crearon o movemento Abstracci\u00f3n-Creaci\u00f3n, en Par\u00eds.\nNo 1955 foi homenaxeado postumamente na Documenta 1 de Kassel.\nArquitecto e activista.\nVan Doesburg exerceu outras actividades ademais da pintura e promover De Stijl: probou as s\u00faas forzas en arquitectura, proxectando casas para artistas; en colaboraci\u00f3n conGeorges Vantongerloo, ambos dous dese\u00f1aron a decoraci\u00f3n do Caf\u00e9 Aubette en Estrasburgo, Francia. Xunto con El Lissitzky e Kurt Schwitters, van Doesburg buscou reunir unha Internacional das Artes en dous congresos celebrados en D\u00fcsseldorf e Weimar en 1922. Un alfabeto xeometrizado, creado por van Doesburg en 1919, ten sido revitalizado en formato dixital como Architype Van Doesburg.\nObra.\nA obra de van Doesburg pode ser ollada en: "}
{"id": "48452", "revid": "85894", "url": "https://gl.wikipedia.org/wiki?curid=48452", "title": "Utrecht", "text": "Utrecht () \u00e9 unha cidade dos Pa\u00edses Baixos, capital e cidade m\u00e1is grande da provincia hom\u00f3nima. Localizada no l\u00edmite nordeste do Randstad, \u00e9 a cuarta cidade m\u00e1is poboada do pa\u00eds, con 299.484 habitantes. A aglomeraci\u00f3n urbana m\u00e1is pequena da cidade, que incl\u00fae suburbios adxacentes e cidades anexas, suma 640.000 habitantes rexistrados, mentres que a rexi\u00f3n m\u00e1is ampla acada os 820.000.\nA zona antiga de Utrecht ofrece numerosos edificios e estruturas das s\u00faas orixes en diante. Ademais ten sido o centro relixioso dos Pa\u00edses Baixos dende o s\u00e9culo XVIII, e actualmente \u00e9 a sede do Arcebispado de Utrecht, o m\u00e1is importante l\u00edder da Igrexa cat\u00f3lica nos Pa\u00edses Baixos. Utrecht \u00e9 tam\u00e9n sede dun arcebispo da Igrexa Veterocat\u00f3lica dos Pa\u00edses Baixos, e ademais na cidade at\u00f3panse das oficinas centrais da Igrexa Protestante nos Pa\u00edses Baixos.\nDurante a idade de ouro Utrecht foi a cidade m\u00e1is importante do norte dos Pa\u00edses Baixos (o actual pa\u00eds, exclu\u00edndo B\u00e9lxica e Luxemburgo), at\u00e9 \u00c1msterdam converterse no centro cultural e demogr\u00e1fico.\nA cidade \u00e9 ademais anfitrioa da Universidade de Utrecht, a m\u00e1is grande dos Pa\u00edses Baixos, as\u00ed como de varios importantes institutos de educaci\u00f3n superior. Debido \u00e1 s\u00faa posici\u00f3n central no pa\u00eds \u00e9 un importante eixo de transporte, tanto por ferrocarril como por estrada. Ademais, a cidade alberga o segundo maior n\u00famero de eventos culturais do pa\u00eds despois de \u00c1msterdam.\nHai d\u00faas localidades hom\u00f3nimas relativamente importantes, unha en Sur\u00e1frica e outra en Suriname, ambas como consecuencia da presenza neerlandesa en ambos pa\u00edses.\nHistoria.\nEn 1713 asinouse na cidade o Tratado de Utrecht, os acordos que finalizaban a Guerra de Sucesi\u00f3n Espa\u00f1ola.\nEn 1843 inaugurouse a li\u00f1a de tren que a un\u00eda con \u00c1msterdam. Utrecht pasou a ser a partir de ent\u00f3n o centro da rede ferroviaria holandesa. Alberga as oficinas centrais da compa\u00f1\u00eda nacional de ferrocarril (Nederlandse Spoorwegen).\nPaisaxe urbana.\nUnha das mostras m\u00e1is caracter\u00edsticas da paisaxe urbana de Utrecht \u00e9 a Torre Dom, pertencente \u00e1 antiga catedral, a de San Marti\u00f1o. Ning\u00fan edificio da cidade supera os 112 metros de altura da Torre, por\u00e9n, alg\u00fans edificios especialmente altos estanse a constru\u00edr hoxe en d\u00eda, de xeito que pasar\u00e1n a formar parte da silueta da cidade. O segundo edificio m\u00e1is alto da cidade, o 'Rabobanktoren', completouse en 2010 e er\u00edxese a 105 m de altura, con d\u00faas antenas que o elevan aos 120 m de altura.\nOutros dous grandes edificios se alzan ao redor do Estadio Nieuw Galgenwaard, o \"Kantoortoren Galghenwert\" e o \"Apollo Residence\", rematados en 2007 de 85,5 e 64,5 metros de altura respectivamente. Por \u00faltimo, hai certa controversia debido a plans para un ra\u00f1aceos de 262 metros de altura no recentemente constru\u00eddo barrio de Leidsche Rijn: o \"Belle van Zuylen\". Debido a que a localizaci\u00f3n se considera o suficientemente lonxe do centro da cidade, este proxecto non se considera que viole o acordo de non exceder a altura da torre Dom.\nEconom\u00eda.\nA econom\u00eda de Utrecht depende en gran medida das grandes instituci\u00f3ns da cidade. Por\u00e9n, a industria da produci\u00f3n ten unha influencia relativamente pequena na cidade. Unha das principais instituci\u00f3ns da cidade \u00e9 Rabobank, un banco de car\u00e1cter multinacional.\nEn Utrecht, o centro da rede ferroviaria neerlandesa, est\u00e1 situada a \"Nederlandse Spoorwegen\", a empresa p\u00fablica de ferrocarr\u00eds dos Pa\u00edses Baixos. A s\u00faa antiga oficina central era \"De Inktpot\", o edificio de ladrillo m\u00e1is grande do pa\u00eds. Actualmente est\u00e1 ocupado por \"ProRail\", a compa\u00f1\u00eda ferroviaria encargada do mantemento e ampliaci\u00f3n da infraestrutura ferroviaria do pa\u00eds. Tr\u00e1tase dunha excisi\u00f3n de NS, debido \u00e1 normativa europea que obriga a separar a xesti\u00f3n das infraestruturas das compa\u00f1\u00edas encargadas das vendas.\nUn gran centro comercial cuberto, \"Hoog Catharijne\", at\u00f3pase entre a estaci\u00f3n central de tren e o centro da cidade. Os corredores foron considerados p\u00fablicos, como se fosen r\u00faas. \u00c9 a principal ruta dende a estaci\u00f3n at\u00e9 o centro, polo est\u00e1 aberto \u00e1s 24 horas. At\u00e9 2024 partes de Hoog Catharijne van desaparecer como consecuencia da renovaci\u00f3n da estaci\u00f3n. Na beira oeste da estaci\u00f3n central tam\u00e9n se atopa o \"Jaarbeurs\", un dos maiores centros de convenci\u00f3ns dos Pa\u00edses Baixos.\nNo distrito de Voordorp at\u00f3pase un dos maiores mercados de autom\u00f3biles usados, aberto t\u00f3dolos martes ag\u00e1s en d\u00edas festivos oficiais. Tr\u00e1tase dun punto de especial interese para clientes dos pa\u00edses de Europa oriental, que mesmo organizan viaxes en autobuses para ir mercar al\u00ed.\nEducaci\u00f3n.\nUtrecht \u00e9 co\u00f1ecida polas s\u00faas instituci\u00f3ns de educaci\u00f3n superior. A m\u00e1is prominente delas \u00e9 a Universidade de Utrecht (fundada en 1636), a m\u00e1is grande dos Pa\u00edses Baixos con 26.787 estudantes (2004). Est\u00e1 situada no centro da cidade e no campus de Uithof, na zona leste. De acordo coa listaxe da Universidade de Xangai Jiaotong de 2007 \u00e9 a 42\u00aa mellor universidade do mundo. Utrecht alberga tam\u00e9n a Universidade de Humanidades.\nUtrecht \u00e9 sede dunha das localizaci\u00f3ns da Escola de Negocios TiasNimbas, centrada na experiencia posterior \u00e1 educaci\u00f3n. \u00c9 a escola de xesti\u00f3n m\u00e1is grande do seu tipo do pa\u00eds. En 2007 o seu MBA (mestrado en Administraci\u00f3n de Negocios) foi cualificado como o 11\u00ba mellor do mundo no \"Financial Times\".\nUtrecht \u00e9 tam\u00e9n o fogar doutras d\u00faas grandes instituci\u00f3ns de educaci\u00f3n superior: a Universidade de Educaci\u00f3n Profesional (\"Hogeschool Utrecht\"), situada ao redor de toda a cidade e no campos Uithof, e a Escola de Artes.\nHai moitas escolas de educaci\u00f3n primaria e secundaria que permiten diferentes filosof\u00edas e relixi\u00f3ns, trazo inherente ao sistema escolar neerland\u00e9s. Existe certa preocupaci\u00f3n pola segregaci\u00f3n nas escolas primarias, un problema com\u00fan en moitas grandes cidades no pa\u00eds debido a que algunhas familias desexan enviar os seus fillos a escolas en que a maior\u00eda do alumnado sexa nacido no pa\u00eds. Isto sup\u00f3n que haxa escolas cunha gran proporci\u00f3n de nenos inmigrantes que atraen cada vez menos aos nenos neerlandeses.\nCidades irmandadas.\nUtrecht est\u00e1 irmandada con:"}
{"id": "48454", "revid": "25871", "url": "https://gl.wikipedia.org/wiki?curid=48454", "title": "Franz Liszt", "text": "Franz Liszt (en h\u00fangaro Ferenc Liszt), nado en Raiding (actual Austria) o 22 de outubro de 1811 e finado en Bayreuth (Alema\u00f1a) o 31 de xullo de 1886, foi un compositor e pianista austro-h\u00fangaro.\nLiszt \u00e9 o pai da t\u00e9cnica pian\u00edstica moderna e do recital. El est\u00e1 na orixe do impresionismo pian\u00edstico, do piano orquestral (en \"Mazeppa\", o cuarto estudo de execuci\u00f3n transcendente) e do piano literario (\"Ans de p\u00e9l\u00e9rinage\", baseada na obra de Goethe \"Wanderjahre\") Con Fr\u00e9d\u00e9ric Chopin \u00e9 fundamental para a aparici\u00f3n de toda unha li\u00f1a de compositores: Maurice Ravel, Serguei Rachmaninov, Scriabin.\nVida.\nXuventude.\nSeu pai, Adam Liszt, que foi violoncelista nunha orquestra local e secretario do pr\u00edncipe Esterh\u00e1zy, ensinou o piano \u00f3 seu fillo desde moi pequeno, utilizando as obras de Haydn, Mozart e Beethoven.\nLiszt foi un neno prodixio e \u00f3s dez anos marchou a Viena para seguir, durante dous anos, os cursos de harmon\u00eda de Salieri e os de pianos de Carl Czerny. Durante unha xira por Par\u00eds, acompa\u00f1ado polo seu pai, intentou entrar no Conservatorio (daquela chamado Escola real de m\u00fasica e de declamaci\u00f3n) pero foi rexeitado por Cherubini por ser estranxeiro. En 1824 tomou como profesor a Ferdinando Paer e compuxo con 14 anos a \u00f3pera \"Don Sanche ou le Ch\u00e2teau d'amour\". Despois dunha primeira crise m\u00edstica, causada pola morte de seu pai en 1827 durante unha viaxe a Boulogne-sur-Mer, volveu a Par\u00eds, onde deu, para subsistir, cursos de piano.\nViaxes por Europa.\nEn Par\u00eds, co\u00f1eceu a Hector Berlioz, George Sand, Alfred de Musset, Fr\u00e9d\u00e9ric Chopin, f\u00edxose amigo do pintor Eug\u00e8ne Delacroix e relacionouse con Niccol\u00f2 Paganini, que \u00eda influ\u00edr moito sobre o desenvolvemento da s\u00faa obra.\nEn 1833 comezou unha relaci\u00f3n amorosa coa condesa Marie d'Agoult (co\u00f1ecida polo seu nome literario de Daniel Stern) coa que tivo tres fillos: Blandine (1835-1862), Cosima (1837-1930) et Daniel (1839-1859). Blandine foi m\u00e1is tarde a muller de \u00c9mile Ollivier e Cosima a de Hans von B\u00fclow e Richard Wagner. En 1836, Liszt comezou unha xira por Europa dando recitais en t\u00f3dalas grandes cidades, nas que interpreta obras propias, de Chopin e da m\u00fasica alem\u00e1.\nO compositor.\nComo o proba a s\u00faa correspondencia, Liszt foi un gran sedutor e tivo relaci\u00f3ns con numerosas e c\u00e9lebres mulleres. Despois de se separar de Marie d'Agoult en 1844, co\u00f1eceu en K\u00ediv en 1847 \u00e1 princesa Carolyne Sayn-Wittgenstein que o aconsellou deixar a s\u00faa carreira como concertista para consagrarse \u00e1 composici\u00f3n. En 1848 instalouse en Weimar como mestre de capela do gran duque. Comeza ent\u00f3n un novo per\u00edodo durante o que comp\u00f3n os seus poemas sinf\u00f3nicos, coa axuda do seu secretario particular, Joseph Joachim Raff. Dirixe tam\u00e9n os seus esforzos \u00e1 direcci\u00f3n de obras dos seus contempor\u00e1neos. \u00d3 seu redor x\u00fantanse numerosos alumnos (entre eles Hans von B\u00fclow), \u00f3s que fixo descubrir as obras de Berlioz, Wagner e Saint-Sa\u00ebns. O seu talento e, sobre todo, as s\u00faas ideas innovadoras, que fixeron do Weimar desa \u00e9poca un centro de innovaci\u00f3n e creaci\u00f3n musicais, provocaron resistencias nos c\u00edrculos m\u00e1is conservadores, o que o levou a dimitir do seu posto de mestre de capela o ano 1858. Despois de intentar sen \u00e9xito obter do papa a nulidade do seu matrimonio, Liszt e Carolyne Sayn-Wittgenstein sep\u00e1ranse e Liszt toma ordes menores en 1865. O compositor aproveita a estancia en Roma para descubrir a musique relixiosa do Renacemento.\nOs \u00faltimos anos.\nLiszt ret\u00edrase a Roma en 1861 e faise franciscano en 1865. A partir de 1869 e ata a s\u00faa morte, Liszt reparte o seu tempo entre Budapest, Roma e Weimar, que correspond\u00edan \u00e1s s\u00faas tres tendencias: a sentimentalidade h\u00fangara, o misticismo relixioso e a m\u00fasica de influencia alem\u00e1. En Budapest, durante os meses de ver\u00e1n contin\u00faa a recibir gratuitamente alumnos como Alexander Siloti. Nesta \u00e9poca ded\u00edcase totalmente \u00e1 composici\u00f3n e \u00f3 ensino. Desde 1876 ensinou na Academia Real de M\u00fasica de Budapest, da que foi un dos fundadores e que ser\u00eda rebautizada como \"Academia de m\u00fasica Franz-Liszt\". Morreu en Bayreuth o 31 de xullo de 1886 \u00e1s 23 h 30m, dunha pneumon\u00eda contra\u00edda durante un festival de m\u00fasica.\nLiszt e a relixiosidade.\nA primeira crise m\u00edstica afectou a Liszt en 1827, e foi resultado da ruptura da relaci\u00f3n amorosa coa s\u00faa alumna Caroline de Saint-Cricq, e da oposici\u00f3n paterna a que Liszt se ordenara sacerdote. Morto o pai, foi a intervenci\u00f3n de s\u00faa mai o que evitou a ordenaci\u00f3n do compositor. Nunha carta de 1879 a Carolyne de Sayn-Wittgenstein, Liszt escribiu: \u201cEu segu\u00eda con simplicidade e con coraz\u00f3n limpo as mi\u00f1as inclinaci\u00f3ns cat\u00f3licas da xuventude. Se non tivera sido contrariado nos meus primeiros fervores pola mi\u00f1a boa mai e polo meu confesor, o padre Bardin, ter\u00eda entrado no seminario en 1830 [\u2026] o padre Bardin, amante da m\u00fasica, tivo se cadra demasiado en conta a mi\u00f1a pequena e precoz celebridade cando me aconsellou servir a Deus e \u00e1 Igrexa desde a mi\u00f1a profesi\u00f3n de artista\u201d. Liszt tentou seguir \u00f3 p\u00e9 da letra os consellos do seu confesor e unir a s\u00faa profesi\u00f3n e as s\u00faas inclinaci\u00f3ns relixiosas: \u201cCremos que unha grande obra, unha gran misi\u00f3n relixiosa e social se imp\u00f3n \u00f3s artistas\u201d [1] O adulterio cometido con Marie d\u2019Agoult puxo fin a esta tentativa.\nMarie D'Agoult, a carreira de virtuoso e o traballo en Weimar mitigaron o seu celo relixioso ata 1860. Desde ent\u00f3n, Liszt pensando que o seu cami\u00f1o vital ata o momento era incorrecto, ref\u00faxiase en Roma e faise franciscano. Posto \u00f3 servizo da xerarqu\u00eda cat\u00f3lica compuxo obras que non foron ben apreciadas: \"A Misa de Gran, Santa Elizabeth, Christus\". Cara a fin da s\u00faa vida continuaba a\u00ednda o seu esforzo, recorrendo a t\u00e9cnicas cada vez m\u00e1is audaces, como no V\u00eda crucis. Algunhas das s\u00faas \u00faltimas obras, como os valses \"M\u00e9phisto\" e o nocturno \"En so\u00f1o\", marcan por\u00e9n un certo distanciamento coa Igrexa.\nO pianista comprometido.\nO compromiso pol\u00edtico de Liszt empeza a ra\u00edz da revoluci\u00f3n de xullo en Francia, un pouco como imitaci\u00f3n da crise m\u00edstica que incubaba dende 1828. \u00c1 calor dos acontecementos o m\u00fasico concibe unha \u201csinfon\u00eda revolucionaria\u201d , que ser\u00eda posteriormente a \u201cH\u00e9ro\u00efde f\u00fanebre\u201d. Liszt faise amigo de \u00c9mile Barrault, profesor de ret\u00f3rica que lle abre as portas dos c\u00edrculos dos disc\u00edpulos de Saint-Simon. Co\u00f1ece tam\u00e9n a Lamartine, Lamennais e Lafayette. A influencia de Lamennais, do que Liszt ser\u00eda disc\u00edpulo ata a morte, hab\u00eda de ser moito m\u00e1is perdurable c\u00e1 de Saint-Simon. Estas influencias te\u00f3ricas traduciranse en escrito (Da situaci\u00f3n dos artistas e da s\u00faa condici\u00f3n na sociedade, publicado na Gazette musicale de Par\u00eds en 1835), en m\u00fasica (transcrici\u00f3n d\u2019\"A Marsellesa\", e a peza \"Lyon\", sobre a revolta dos Canuts integrada no \u00c1lbum dun viaxeiro) e en concertos caritativos. Co tempo, o compromiso pol\u00edtico de Liszt desapareceu. En 1848, durante a revolta h\u00fangara, inst\u00e1lase en Weimar, prestando apoio \u00f3s seus compatriotas s\u00f3 na distancia. O Liszt vello abandona a pol\u00edtica para consagrarse \u00e1 relixi\u00f3n.\nLiszt e a m\u00fasica do seu tempo.\nLiszt e Wagner.\nAs relaci\u00f3n entre Liszt e Richard Wagner comezaron en 1840 cando o daquela mozo, desco\u00f1ecido e pobre compositor Wagner, pediu axuda a Liszt, que era xa un compositor de \u00e9xito. Despois duns anos de relaci\u00f3ns intermitentes, a correspondencia entre os dous f\u00edxose m\u00e1is intensa. Nas s\u00faas cartas, Wagner reafirma continuamente a s\u00faa necesidade urxente de di\u00f1eiro. Liszt tentaba satisfacer como pod\u00eda os desexos do seu protexido, do que valoraba cada vez m\u00e1is as obras: en 1849, Liszt montou \u201cTannh\u00e4user\u201d, que tivo un \u00e9xito espectacular. En 1853, Liszt vai a Par\u00eds e aproveita para presentar Wagner \u00f3s seus fillos. A filla m\u00e1is vella, Cosima, casar\u00eda anos despois co compositor alem\u00e1n.\nDe novo en Weimar, Liszt continua dirixindo con \u00e9xito as obras de Wagner, diante do agradecemento deste :\u201dGrazas, meu Cristo amado. Eu consid\u00e9rote como o mesmo salvador\u201d. A correspondencia contin\u00faa e ampl\u00edase ata 1859, cando Wagner segue a pedir di\u00f1eiro e Liszt non o pode axudar por estar pasando unha mala \u00e9poca econ\u00f3mica. Wagner enf\u00e1dase . Ese mesmo ano prod\u00facese outro tema de enfrontamento: a influencia musical de Liszt sobre Wagner, que este se negaba a reco\u00f1ecer publicamente. En xu\u00f1o e agosto, pouco despois das primeiras audici\u00f3ns do preludio de \u201cTrist\u00e1n e Isolda\u201d o music\u00f3logo Richard Pohl redactara un panex\u00edrico no que atribu\u00eda a Liszt a substancia harm\u00f3nica da obra. O 7 de outubro, Wagner escribiu a B\u00fclow : \u00abEu trato a harmon\u00eda de xeito diferente desde que me familiaricei coas composici\u00f3ns de Liszt. Mais cando o amigo Pohl o revela \u00f3 mundo enteiro, consid\u00e9roo unha indiscreci\u00f3n; ou debo pensar que \u00e9 unha indiscreci\u00f3n autorizada? \u00bb [2]. Estas tensi\u00f3ns provocaron unha ruptura de curta duraci\u00f3n, que acabou antes da fin dese mesmo ano.\nAnos despois, a causa das diferenzas entre os dous compositores foi a filla de Liszt, Cosima, pola que se interesaba Wagner dende hab\u00eda anos, a\u00ednda que xa estaba casada con Hans von B\u00fclow, antigo alumno de Liszt, e vinte e cinco anos m\u00e1is novo ca Wagner. Cando en 1870 Cosima e Wagner manifestan abertamente a s\u00faa relaci\u00f3ns Liszt decide cortar as relaci\u00f3ns con eles. Wagner tentou recuperar a estima de Liszt mediante unha gran cantidade de cartas eloxiosas. A reconciliaci\u00f3n supuxo tam\u00e9n o perd\u00f3n de Liszt \u00e1 s\u00faa filla. A inauguraci\u00f3n do Palacio de Festivais de Bayreuth por Wagner foi a ocasi\u00f3n de demostraci\u00f3ns rec\u00edprocas de amizade. Liszt asistiu entusiasmado en 1882 \u00e1 primeira representaci\u00f3n de Parsifal. En 1883, por\u00e9n, \u00f3 co\u00f1ecer a morte de Wagner, a \u00fanica reacci\u00f3n de Liszt foi \"Por qu\u00e9 non?\", para engadir despois \u201cHoxe el, eu ma\u00f1\u00e1\u201d.\nLiszt e Verdi.\nLiszt descubriu a m\u00fasica de Giuseppe Verdi moi cedo e xa en 1847 fixo unha transcrici\u00f3n de \"Ernani\", cando o compositor italiano a\u00ednda non creara ningunha das s\u00faas obras m\u00e1is co\u00f1ecidas. Nos anos que seguiron, Liszt, ocupado polo seu traballo en Weimar, non puido continuar a relaci\u00f3n coa obra de Verdi. O encargo de 1859 para transcribir \"Rigoletto\" e \"Il Trovatore\" deulle de novo a ocasi\u00f3n. A continuaci\u00f3n seguiron as transcrici\u00f3ns \"Don Carlos\" (1867) e despois de \"A\u00efda\" (1877) (multiplicando as disonancias nesta obra, tentou integrar a Verdi na vangarda musical, \u00e1 que, de feito, non pertenc\u00eda. Impresionado pola representaci\u00f3n de \"Simon Boccanegra\", dedicoulle unha das s\u00faas \u00faltimas transcrici\u00f3ns, en 1882.\nPolo seu lado, Verdi non amosou moito interese por Liszt, \u00f3 que consideraba un wagneriano partidario da \"m\u00fasica do futuro\"\nA concepci\u00f3n da m\u00fasica de Liszt.\nLiszt falaba, na \"Terceira carta dun en musica\" as\u00ed do seu instrumento preferido, o piano; \"no espazo de sete oitavas, apreixa toda a extensi\u00f3n dunha orquestra, e os dez dedos dun home s\u00f3 abondan para reproduci-las harmon\u00edas producidas por cen instrumentos concertantes\". Isto permite comprender por que Liszt intentou durante toda a s\u00faa vida desenvolver \u00f3 m\u00e1ximo as capacidades expresivas dun instrumento co que ti\u00f1a unha relaci\u00f3n tan estreita como testemu\u00f1a unha frase c\u00e9lebre s\u00faa: \"O meu piano \u00e9 para min o que unha fragata \u00f3 mari\u00f1eiro, o que \u00e9 para un \u00e1rabe o seu cabalo [\u2026], \u00e9 a mi\u00f1a palabra, \u00e9 a mi\u00f1a vida. \nEsta concepci\u00f3n musical centrada no piano foi moi criticada a partir dos anos 1850 coa recuperaci\u00f3n de formas de expresi\u00f3n musical daquela esquecidas. Liszt mesmo dubidou das s\u00faas crenzas, como demostra a extensi\u00f3n do seu campo de miras \u00f3 \u00f3rgano (Misa de Gran) e \u00e1 orquestra (13 poemas sinf\u00f3nicos). \u00c9 por iso que a s\u00faa obra tan diversa non se pode reducir \u00f3 simple concepto da m\u00fasica program\u00e1tica. Liszt foi un compositor que ampliou, con diversas innovaci\u00f3ns, a s\u00faa paleta sonora.\nO estilo.\nAta 1830 Liszt non desenvolve un estilo propio. Cons\u00e1grase enteiramente \u00f3 aspecto puramente t\u00e9cnico da m\u00fasica esperando impresionar \u00f3 p\u00fablico. As poucas obras que se conservan desa \u00e9poca (un esbozo dos \"Doce estudos transcendentes\" e a s\u00faa \u00fanica \u00f3pera) non te\u00f1en m\u00e1is interese que o de amosar como traballaba o compositor naquela \u00e9poca.\nEn 1830 produciuse un dobre cambio. Na forma Liszt vira cara \u00e1s novas t\u00e9cnicas dos compositores da s\u00faa xeraci\u00f3n, sobre todo as de Thalberg. A m\u00e1is co\u00f1ecida \u00e9 a de interpreta-la melod\u00eda cos polgares das mans mentres que os outros dedos acompa\u00f1an en forma de arpexo. No fondo as obras deixan de ser exercicios de velocidade e adquiren progresivamente unha dimensi\u00f3n po\u00e9tica (visible nos primeiros esbozos de \"Ann\u00e9es de p\u00e8lerinage\"). Liszt, afirm\u00e1ndose a un tempo virtuoso e poeta, foi o obxectivo das cr\u00edticas de puristas como Fr\u00e9d\u00e9ric Chopin e dalg\u00fans dos partidarios de Thalberg. O compositor e cr\u00edtico belga Fran\u00e7ois-Joseph F\u00e9tis escribiu na Gazette Musicale do 30 de abril de 1837 \"Vostede \u00e9 o home transcendente da escola que acaba e que non ten m\u00e1is que facer, pero non o home dunha nova escola. Thalberg \u00e9 ese home: esa \u00e9 toda a diferenza entre vostedes\". A fuxida a Su\u00edza e a Italia ser\u00e1 para Liszt a ocasi\u00f3n de afondar na s\u00faa arte e de desenvolver novas potencialidades. As\u00ed, mentres Thalberg non evolucionou a s\u00faa t\u00e9cnica, integrou numerosas innovaci\u00f3ns o que far\u00e1 que a s\u00faa superioridade pian\u00edstica sexa reco\u00f1ecida paulatinamente. A peza mestra do seu repertorio virtuoso era a transcrici\u00f3n de \"Robert le Diable\" de Meyerbeer. A s\u00faa t\u00e9cnica acadou un nivel que lle permitiu durante unha representaci\u00f3n en K\u00ediv improvisar a parte final do concerto sobre temas escollidos polo p\u00fablico. \u00c1 vertente virtuosa engade sensibilidade po\u00e9tica na interpretaci\u00f3n de \"Au bord d'une source\" en Viena.\nO ano 1848 marca o inicio da madureza do seu estilo. A tensi\u00f3n revolucionaria en Europa, a relaci\u00f3n amorosa coa princesa Caroline de Sayn-Wittgenstein e a instalaci\u00f3n en Weimar fanlle abandonar a actividade de virtuoso para se consagrar \u00e1 composici\u00f3n.\nFormas musicais.\nA\u00ednda que discutida por alg\u00fans cr\u00edticos, a influencia de Liszt sobre as formas musicais foi considerable nos dominios seguintes:\nO poema sinf\u00f3nico.\nPor ben que a creaci\u00f3n do poema sinf\u00f3nico se atrib\u00fae a Hector Berlioz coa s\u00faa Sinfon\u00eda fant\u00e1stica, foi teorizado por Liszt que ademais fixo del unha forma musical case independente. A principal caracter\u00edstica do poema sinf\u00f3nico, particularmente evidente na obra de Liszt \u00e9 que esta pensado como unha \"m\u00fasica con programa\", antecedente de m\u00fasica cinematogr\u00e1fica, ou sexa, que procura suxerir musicalmente algunha cousa. Pode tratarse dun cadro (\"A Batalla dos Hunos\"), dunha obra teatral (\"Hamlet\"), dun poema (\"Mazeppa\"), dunha figura mitol\u00f3xica (Orfeo Prometeo) dun ambiente da vida coti\u00e1 etc. Non se trata m\u00e1is que dunha suxesti\u00f3n: restit\u00faese o esp\u00edrito e non, coma nun \"Lied\", a letra, o que deixa moita liberdade \u00f3 compositor. O poema sinf\u00f3nico \u00e9 relativamente curto (uns vinte minutos) e, tendo unha estrutura interna s\u00f3lida, sen cortes, interpr\u00e9tase dunha \u00fanica tirada.\nA sonata.\nLiszt non escribiu m\u00e1is ca unha sonata, a \"Sonata en si menor\" na que combina de forma libre a forma de sonata (exposici\u00f3n/ desenvolvemento/ reexposici\u00f3n) conservando a dial\u00e9ctica dos temas A et B - e o x\u00e9nero sonata (primeiro movemento/movemento lento/scherzo/final). Para reforzar a unidade das s\u00faa composici\u00f3n Liszt utiliza a t\u00e9cnica de transformaci\u00f3n tem\u00e1tica. Moitos cr\u00edticos acusan a Liszt de escribir un poema sinf\u00f3nico disfrazado.\nA transcrici\u00f3n.\nDos 300 n\u00fameros de opus de, 350 son transcrici\u00f3ns para piano. Por\u00e9n, o descr\u00e9dito no que caeu o x\u00e9nero fixo que non foran postas en valor ata recentemente.\nAs transcrici\u00f3ns de Liszt son de dous tipos. Unhas procuran unha reproduci\u00f3n integral da obra transcrita, utilizando t\u00f3dolos medios pian\u00edsticos posibles (transcrici\u00f3ns das nove sinfon\u00edas de Beethoven, par\u00e1frase sobre a overtura de \"Tannha\u00fcser\"). Outras dan \u00f3 compositor a liberdade de dar unha nova visi\u00f3n da obra, como nas transcrici\u00f3ns de operas italianas, francesas ou de Mozart. A transcrici\u00f3ns do primeiro tipo te\u00f1en un interese sobre todo t\u00e9cnico; as do segundo son consideradas m\u00e1is interesantes por levar a marca do estilo de Liszt. Situadas entre estes dous tipos hai numerosas transcrici\u00f3ns, coma as das \u00f3peras de Verdi, nas que se respecta a li\u00f1a mel\u00f3dica variando o acompa\u00f1amento."}
{"id": "48455", "revid": "12452", "url": "https://gl.wikipedia.org/wiki?curid=48455", "title": "Tomonaga", "text": ""}
{"id": "48456", "revid": "56817", "url": "https://gl.wikipedia.org/wiki?curid=48456", "title": "F\u00edsica da materia condensada", "text": "A f\u00edsica da materia condensada \u00e9 o campo da f\u00edsica que se ocupa das caracter\u00edsticas f\u00edsicas macrosc\u00f3picas da materia. En particular, ref\u00edrese \u00e1s fases 'condensadas' que aparecen sempre que o n\u00famero de constitu\u00edntes nun sistema \u00e9 extremadamente grande e as interacci\u00f3ns entre os compo\u00f1entes fortes. Os exemplos m\u00e1is familiares de fases condensadas son os s\u00f3lidos e os l\u00edquidos, que xorden a partir de enlaces e uni\u00f3ns causados por interacci\u00f3ns electromagn\u00e9ticas entre os \u00e1tomos. Entre as fases condensadas m\u00e1is ex\u00f3ticas c\u00f3ntanse as fases superflu\u00eddas e o condensado de Bose-Einstein, que se atopan en certos sistemas at\u00f3micos sometidos a temperaturas extremadamente baixas, a fase supercondutora amosada polos electr\u00f3ns de conduci\u00f3n en certos materiais, e as fases ferromagn\u00e9tica e antiferromagn\u00e9tica de spins en redes at\u00f3micas.\nA F\u00edsica da Materia Condensada \u00e9, de lonxe, o campo m\u00e1is extenso da f\u00edsica contempor\u00e1nea. Na s\u00faa rama te\u00f3rica foi realizado un grande progreso. Para unha estimaci\u00f3n, un terzo de todos os f\u00edsicos americanos identif\u00edcase a si mesmo como f\u00edsicos traballando en temas da materia condensada. Historicamente, este campo naceu a partir da f\u00edsica do estado s\u00f3lido, que agora \u00e9 considerado como un dos seus subcampos principais. O termo 'f\u00edsica da materia condensada' foi cru\u00f1ado, \u00f3 parecer, por Philip Anderson, cando renomeou \u00f3 seu grupo de investigaci\u00f3n - antes 'teor\u00eda do estado s\u00f3lido' - (1967). En 1978, a Divisi\u00f3n de F\u00edsica do Estado S\u00f3lido da American Physical Society foi renomeada como Divisi\u00f3n de F\u00edsica de Materia Condensada. O campo de estudo da f\u00edsica da materia condensada ten unha grande superposici\u00f3n con \u00e1reas de estudo da qu\u00edmica, a ciencia de materiais, a nanotecnolox\u00eda e a enxe\u00f1ar\u00eda.\nUnha das raz\u00f3ns para que a f\u00edsica de materia condensada reciba tal nome \u00e9 que moitos dos conceptos e t\u00e9cnicas desenvolvidos para estudar s\u00f3lidos apl\u00edcanse tam\u00e9n a sistemas flu\u00eddos. Por exemplo, os electr\u00f3ns de conduci\u00f3n nun condutor el\u00e9ctrico forman un tipo de l\u00edquido cu\u00e1ntico que ten esencialmente as mesmas caracter\u00edsticas que un flu\u00eddo conformado por \u00e1tomos. De feito, o fen\u00f3meno da supercondutividade, no cal os electr\u00f3ns se condensan nunha nova fase flu\u00edda na que poden flu\u00edr sen disipaci\u00f3n, presenta unha grande semellanza coa fase superflu\u00edda que se atopa no helio-3 a moi baixas temperaturas."}
{"id": "48457", "revid": "96271", "url": "https://gl.wikipedia.org/wiki?curid=48457", "title": "Metanfetamina", "text": "A metanfetamina (desoxiefedrina) \u00e9 unha droga psicoestimulante. \u00c9 un axente agonista adren\u00e9rxico sint\u00e9tico, estruturalmente relacionado co alcaloide efedrina e coa hormona adrenalina.\nO composto, na s\u00faa forma pura, \u00e9 un po branco, cristalino, inodoro, de sabor amargo, moi soluble en auga ou etanol.\nHistoria.\nFoi sintetizada no Xap\u00f3n en 1919, tomando como modelo a mol\u00e9cula de anfetamina. Por\u00e9n, non se comezou a comercializar at\u00e9 1938, co nome de \"Methedrina\". Orixinalmente utiliz\u00e1base en desconxestivos nasais e inhaladores bronquiais.\nEn 1971 a Convenci\u00f3n Internacional de Psicotr\u00f3picos someteu a control a metanfetamina, situ\u00e1ndoa na \"Lista II\". Seguiu sendo legal, pero a s\u00faa circulaci\u00f3n viuse drasticamente reducida. Na actualidade este status segue sendo v\u00e1lido (a\u00ednda que s\u00f3 sexa nominalmente) na maior\u00eda dos pa\u00edses. No Reino Unido a forma oral est\u00e1 en \"Lista II\" (\"Clase B\", na s\u00faa lexislaci\u00f3n).\nEfectos fisiol\u00f3xicos.\nA\u00ednda que a estrutura qu\u00edmica da metanfetamina \u00e9 similar \u00e1 da anfetamina, os seus efectos sobre o sistema nervioso central son m\u00e1is pronunciados. A mol\u00e9cula de metanfetamina ten a habilidade de cruzar moi facilmente a barreira que separa o cerebro do resto do corpo, tecnicamente co\u00f1ecida como barreira hematoencef\u00e1lica. Esta habilidade permite que os niveis de substancia no cerebro acaden unhas 10 veces os niveis en sangue, logrando exercer a s\u00faa acci\u00f3n case exclusivamente sobre o SNC.\nA metanfetamina est\u00e1 indicada no tratamento da narcolepsia, da desorde caracterizada por d\u00e9ficit de atenci\u00f3n e tam\u00e9n no control da obesidade. O \u00faltimo uso, a\u00ednda que vixente, est\u00e1 pouco aceptado na actualidade; as indicaci\u00f3ns para narcolepsia e TDAH son reco\u00f1ecidas como terap\u00e9utica de segunda li\u00f1a.\nContrabando.\nFabr\u00edcase en laboratorios clandestinos usando procedementos sinxelos e ingredientes relativamente baratos, xeralmente de f\u00e1cil acceso. Por esta causa, sobre todo nos Estados Unidos, establec\u00e9ronse normas legais sobre unha serie de substancias qu\u00edmicas que poden servir como precursores ou reactivos na s\u00edntese desta droga, como a efedrina. Estes factores comb\u00ednanse para facer da metanfetamina unha droga de gran circulaci\u00f3n, cuxo abuso est\u00e1 moi estendido nos Estados Unidos e en varios pa\u00edses de Europa.\nO produto vendido na r\u00faa \u00e9 co\u00f1ecido no argot como \"anfetas\", \"meta\" ou \"tiza\" en castel\u00e1n e como \"meth\" e \"crank\" en ingl\u00e9s. O clorhidrato de metanfetamina consiste en pedazos de cristais transparentes parecidos ao xeo, que se poden inhalar fum\u00e1ndoos. Nesta forma co\u00f1\u00e9cese como \"ice\", \"crystal\" ou \"glass\" (\"xeo\", \"cristal\", ou \"vidro\").\nAdicci\u00f3n.\nA droga, cun alto potencial de adicci\u00f3n, s\u00f3 \u00e9 accesible mediante receitas m\u00e9dicas oficiais. A metanfetamina \u00e9 co\u00f1ecida pola s\u00faa reputaci\u00f3n de estimulante adictivo. Como a anfetamina, incrementa a actividade, reduce o apetito e produce unha sensaci\u00f3n xeral de benestar. Excita receptores neuronais vencellados aos sinais de recompensa e gratificaci\u00f3n: produce euforia, alivia a fatiga e mellora o rendemento en tarefas simples.\nOs efectos da metanfetamina poden durar at\u00e9 6 ou 8 horas. As persoas adictas poden permanecer espertas durante varios d\u00edas, o que provoca un crecente esgotamento f\u00edsico, psicol\u00f3xico e cognitivo. Por\u00e9n, a droga bloquea os sinais som\u00e1ticos (como a fatiga, o sono ou a fame) que advirten da deterioraci\u00f3n funcional progresiva. Nestes casos, unha vez que a droga abandona o organismo, as persoas con adicci\u00f3n poden experimentar estados de grande axitaci\u00f3n psicomotriz, \u00e1s veces asociados a comportamentos violentos e delirios persecutorios. Poden mesmo chegar a cadros de disociaci\u00f3n ps\u00edquica apenas distinguibles dos que caracterizan a esquizofrenia paranoide. Estas manifestaci\u00f3ns psiqui\u00e1tricas de toxicidade prod\u00facense por sobredosificaci\u00f3n e en casos de adicci\u00f3n cr\u00f3nica a doses altas (especialmente por v\u00eda parenteral). Estes casos denom\u00ednanse psicoses anfetam\u00ednicas na pr\u00e1ctica cl\u00ednica.\nS\u00edntomas de retirada de metanfetamina.\nOs s\u00edntomas da abstinencia da metanfetamina poden variar dunha persoa a outra. A gravidade dos efectos secundarios depende dunha serie de factores, inclu\u00edndo o tempo que o individuo consumiu metanfetamina, a cantidade, a frecuencia e a drogodependencia ou abuso doutras substancias. Ademais, outros factores, como o m\u00e9todo utilizado para consumir a droga, poden afectar a retirada. Quen inxectan metanfetamina experimentar\u00e1n normalmente un proceso de retirada m\u00e1is longo e intenso.\nOs signos e s\u00edntomas de abstinencia poden inclu\u00edr:"}
{"id": "48458", "revid": "1786", "url": "https://gl.wikipedia.org/wiki?curid=48458", "title": "Desoxiefedrina", "text": ""}
{"id": "48460", "revid": "98629", "url": "https://gl.wikipedia.org/wiki?curid=48460", "title": "Fr\u00e9d\u00e9ric Chopin", "text": "Fryderyk Franciszek Chopin, ou en franc\u00e9s Fr\u00e9d\u00e9ric Fran\u00e7ois Chopin, nado en \u017belazowa Wola o 1 de marzo de 1810 e finado en Par\u00eds o 17 de outubro de 1849, foi un compositor e pianista polaco do romanticismo. Est\u00e1 considerado un dos compositores para piano m\u00e1is influentes, prol\u00edficos e famosos.\nDespois dunha infancia de neno prodixio en Polonia marchou para Par\u00eds con vinte anos, onde fixo carreira como int\u00e9rprete, profesor e compositor e adoptou a versi\u00f3n francesa do seu nome \"Fr\u00e9d\u00e9ric-Fran\u00e7ois\". De 1837 a 1847 tivo unha tormentosa relaci\u00f3n coa escritora francesa George Sand (Aurore Dudevant). Morreu con 39 anos por mor dunha tuberculose pulmonar.\nTraxectoria.\nOs primeiros anos.\nSegundo a partida de bautismo, descuberta 50 anos despois da morte do compositor, naceu o 22 de febreiro de 1810 e foi bautizado o 23 de abril. Hoxe consid\u00e9rase en xeral que a data do rexistro de bautismo non \u00e9 correcta, polo que Chopin nacer\u00eda o 1 de marzo de 1810, o cal concordar\u00eda coas informaci\u00f3ns dadas en vida polo propio compositor. O seu pai Nicolas Chopin (1771\u20131844), un franc\u00e9s de posible orixe polaca segundo alg\u00fans bi\u00f3grafos, deixou a terra de orixe familiar en Lorena en 1787 para asentarse en Polonia onde foi, entre outros oficios, bur\u00f3crata, adoptou a nacionalidade polaca e loitou do lado polaco na guerra ruso-polaca e no subseguinte alzamento de Kosciuszko. Despois da ca\u00edda do estado polaco, traballou como profesor particular de franc\u00e9s para diferentes familias nobres. Cando casou en 1806 con Justyna Krzyzanowska, dama de honor da condesa Skarbek, o que lle facilitou conseguir unha praza como mestre de franc\u00e9s nun Ximnasio recentemente establecido. Despois de mudarse a en 1810 a Varsovia os Chopin tomaron alg\u00fans hospedes entre eles Julian Fontana, que ser\u00eda amigo de Fr\u00e9d\u00e9ric Chopin durante toda a s\u00faa vida, e copista do compositor at\u00e9 que emigrou a Am\u00e9rica en 1841.\nFr\u00e9d\u00e9ric Chopin e s\u00faas irm\u00e1s (nacida en 1807), Isabella (en 1811) e Emilia ( no 1812) recibiron unha educaci\u00f3n b\u00e1sica tolerante e cari\u00f1osa. De acordo coa tradici\u00f3n era tarefa da mai e da irm\u00e1 Ludwika, promover en Fr\u00e9d\u00e9ric o gusto polo piano. O talento musical de Chopin amosouse axi\u00f1a, foi un neno prodixio e con 7 anos compuxo as s\u00faas primeiras polonesas que amosan xa un talento extraordinario para a improvisaci\u00f3n. O seu \u00fanico mestre foi, entre os anos 1816 e 1822 o pianista e violinista \"Wojciech Adalbert Zywny\".\nEn 1818 interpretou durante unha actuaci\u00f3n ben\u00e9fica un concerto do compositor austr\u00edaco Adalbert Gyrowetz, feito que lle abriu as portas dos sal\u00f3ns da alta nobreza polaca e da aristocracia. Desde 1822 tomou clases de teor\u00eda musical e composici\u00f3n con Elsener. Un ano despois interpretou en p\u00fablico un concerto de Ferdinand Ries.\nChopin aprobou en 1826 a Escola intermedia, e entrou no conservatorio de Varsovia onde estudou piano e composici\u00f3n con J\u00f3zef Elsner. Compo\u00f1\u00eda con ansia e amosaba os resultados do seu traballo \u00f3 seu profesor que asegurou \"Evita os cami\u00f1os xa pisados e os m\u00e9todos habituais, pero o seu talento \u00e9 extraordinario\". Familiarizouse coa m\u00fasica popular polonesa durante as vacaci\u00f3ns en varias rexi\u00f3n rurais de Polonia. Acabou os estudos musicais en 1828\nEntre Varsovia, Viena e Par\u00eds.\nEntre os anos 1829 e 1831 Chopin alternou as estancias entre Varsovia, Viena e Par\u00eds, na procura de familiarizarse coa vida musical europea e de adquirir unha reputaci\u00f3n no medio musical. Os concertos que deu nesa \u00e9poca foron moi ben valorados pola cr\u00edtica e o p\u00fablico asistentes. Viviu \u00f3 primeiro 8 meses en Viena, per\u00edodo no que pasou por dificultades econ\u00f3micas e que coincidiu coa insurrecci\u00f3n de Varsovia e a posterior represi\u00f3n polo ex\u00e9rcito ruso. 1829 foi tam\u00e9n o ano no que namorou da alumna do conservatorio Konstanze Gladkowska. O amor case secreto acabou por si mesmo cando en 1830, despois do alzamento polaco, o pai do compositor recomendoulle quedar no estranxeiro. Chopin trasladouse definitivamente a Par\u00eds en 1831, sen saber que nunca m\u00e1is volver\u00eda para Polonia. Chopin, profundamente patriota, foi moi afectado polos sucesos en Polonia, que inspiraron a s\u00faa imaxinaci\u00f3n creativa. Destes anos datan o primeiro dos \"\"Scherzo\" e os \"Estudos\"\" op. 10.\nA emigraci\u00f3n a Par\u00eds.\nChopin chegou a Francia cun pasaporte para Londres, e xa non a abandonou practicamente no que lle quedaba de vida. Par\u00eds atraia moito a Chopin: o ambiente da cidade, o estilo de vida dos seus habitantes e a intensa actividade cultural e musical fascin\u00e1rono : \"\u00c9 o m\u00e1is fermoso dos meos\" escribiu nunha das s\u00faas cartas. O compositor preocupouse despois da s\u00faa chegada a Par\u00eds de seguir mellorando a t\u00e9cnica pian\u00edstica. Tomou como profesor a \"Friedrich Kalkbrenner\", un dos pianistas de m\u00e1is sona da \u00e9poca, pero a relaci\u00f3n, m\u00e1is proveitosa para a vaidade do mestre que para o alumno, durou un mes escaso. Chopin sentiuse limitado polo estilo de ensino de Kalkbrenner. \nO m\u00fasico ga\u00f1aba a vida con concertos, a\u00ednda que nos primeiros tempos as ganancias case non cubr\u00edan os gastos, debido a que Chopin a\u00ednda era un int\u00e9rprete pouco co\u00f1ecido nos ambientes da capital francesa. Finalmente conseguiu unha recepci\u00f3n de familia Rothschild e a impresi\u00f3n que a s\u00faa interpretaci\u00f3n durante a visita causou, facilitoulle unha gran cantidade de alumnos e, sobre todo, de alumnas para as s\u00faas clases particulares. A s\u00faa gran sociabilidade mundana e a reputaci\u00f3n de virtuoso permit\u00edronlle converterse no profesor de moda nos ambientes aristocr\u00e1ticos par\u00edsenos. As\u00ed dende 1833 Chopin dispuxo de ingresos regulares que complementaba con actuaci\u00f3ns en concertos e a publicaci\u00f3n das s\u00faas composici\u00f3ns. Chegou a facer publicar as s\u00faas obras nunha gran casa editorial, o que lle permitiu darse a co\u00f1ecer en toda Europa (En 1831 Robert Schumann, despois de descubrir o seu segundo traballo publicado, as variaci\u00f3ns sobre o tema \"\"L\u00e0 ci darem la mano\" da opera de Mozart Don Giovanni, escribiu nunha cr\u00edtica no \"Allgemeinen Musikalischen Zeitung\"\" de Leipzig :\"Se\u00f1ores, quiten os sombreiros: un xenio\").\nMentres outros salientables m\u00fasicos da \u00e9poca como Richard Wagner ou Piotr Ilich Tchaikovski dependeron en diversas fases da s\u00faa vida da axuda econ\u00f3mica de benfeitores (ou benfeitoras), Chopin ti\u00f1a coche particular e pod\u00eda permitirse vestir ben. A\u00ednda as\u00ed, queixouse nunha ocasi\u00f3n a un amigo de que o seu estilo de vida o obrigaba a gastar tanto que \u00eda ter que aumentar o n\u00famero de horas diarias que dedicaba a dar clases.\nEntre as amizades do m\u00fasico, a parte de numerosos exiliados polacos, estaban os escritores Alfred de Musset, Honor\u00e9 de Balzac, Heinrich Heine e Mickiewicz, o pintor Eug\u00e8ne Delacroix, os m\u00fasicos Franz Liszt e Ferdinand Hiller e, sobre todo, a escritora George Sand. A Sand co\u00f1eceraa Chopin na casa de Franz List e a s\u00faa primeira reacci\u00f3n diante daquela muller que vest\u00eda coma un home e fumaba puros foi de rexeitamento: \"\u00a1Que muller tan antip\u00e1tica! \u00bf\u00c9 realmente unha muller? Te\u00f1o as mi\u00f1as d\u00fabidas.\"\nEn 1834 rexeitou invitaci\u00f3ns da embaixada rusa \u00e1 que fixo saber que se consideraba un exiliado pol\u00edtico e que non aceptaba a autoridade do CIA, o que lle valeu a prohibici\u00f3n de regresar para Polonia. Durante estes anos publicou obras mestras como a \"Primeira Balada\" (1835) ou o \"Segundo ciclo de estudos Opus 25\" (1837) que lle aseguraron a notoriedade.\nGeorge Sand.\nEn 1837 Chopin sufriu unha crise amorosa despois do fracaso da s\u00faa relaci\u00f3n coa rapaza de 18 anos. Desta crise sacouno George Sand, seis anos m\u00e1is vella c\u00e1 el, e con pouco que ver con Maria Wodzi\u0144ska. Sand era unha muller provocadora e chea de auto confianza, moi distinta da filla ideal de boa familia que era Maria Wodzi\u0144ska. Sand deulle a Chopin o equilibrio an\u00edmico que se cadra lle faltaba, a\u00ednda que as relaci\u00f3ns entre eles deixan tam\u00e9n algunhas preguntas no aire. Sand era unha muller apaixonada, que se sentiu atra\u00edda \u00f3 longo da s\u00faa vida por unha rea de homes novos. Non esta claro se a atracci\u00f3n por Chopin foi s\u00f3 unha m\u00e1is da serie. George Sand destru\u00edu centos de cartas a ela dirixidas polo que alg\u00fans puntos das s\u00faas relaci\u00f3ns non poden ser aclarados. En calquera caso estiveron xuntos dez anos, nos que viviron unha vida mundana e de admiraci\u00f3n mutua entre Par\u00eds e a propiedade de George Sand en Nohant\nValldemossa.\nEn novembro de 1838 George Sand marchou cos seus fillos Maurice e Solange a Mallorca. A viaxe f\u00edxose por consello m\u00e9dico, para tratar de aliviar a enfermidade reum\u00e1tica de Maurice. Tam\u00e9n Chopin, desde anos atr\u00e1s enfermo de tuberculose confiaba nunha mellora da s\u00faa sa\u00fade grazas \u00f3 clima temperado da illa e axi\u00f1a se reuniu coa familia Sand. Maurice recuperouse ben, pero a estancia na cartuxa de Valldemossa non foi proveitosa para o m\u00fasico polaco. Os cuartos eran demasiado fr\u00edos e as relaci\u00f3ns dos habitantes da illa coa parella que viv\u00eda xunta sen estar casados eran moi distantes. Nos primeiros d\u00edas da estancia comezaron a manifestarse s\u00edntomas da inflamaci\u00f3n pulmonar segundo escribir\u00eda m\u00e1is tarde a propia George Sand. Despois de 98 d\u00edas Abandonaron a illa. Este curto espazo de tempo influ\u00edu fortemente na vida da parella. George Sand expresou na s\u00faa novela \u201cUn Inverno en Mallorca\u201d unha cr\u00edtica devastadora sobre os habitantes da illa mentres que o m\u00fasico reaccionou con menos dureza. As queixas sobre as habilidades dos m\u00e9dicos mallorquinos nunha carta s\u00faa do 3 de decembro de 1838 semellan m\u00e1is produto da iron\u00eda coa que Chopin adoitaba tratar a s\u00faa enfermidade que dunha autentica carraxe: \u201cOs tres doutores m\u00e1is famosos da illa visit\u00e1ronme; un cheirou o que eu cusp\u00eda, o segundo petou no sitio desde o que eu cusp\u00eda, o terceiro escoitaba con atenci\u00f3n e apalpaba mentres eu cusp\u00eda. Un dixo que morr\u00eda, outro que morrer\u00eda e outro que \u00eda morrer.\u201d\nEn Mallorca escribiu Chopin os \u201c24 preludios\u201d, o m\u00e1is co\u00f1ecido deles \u00e9 \u201cO preludio das gotas de choiva\u201d, que amosa a incomodidade do autor no, para el, sinistro ambiente do mosteiro. Unha carta do 28 de decembro de 1838 testemu\u00f1a esa impresi\u00f3n: \u201cSeparado s\u00f3 por unhas millas do mar e dos acantilados, na enorme e abandonada cartuxa, nunha cela cunha porta como non hai en Par\u00eds, sen peitear, sen luvas brancas, p\u00e1lido coma sempre. A mi\u00f1a cela ten a forma dun alto sarc\u00f3fago, a c\u00fapula do teito \u00e9 enorme, chea de po, cunha fiestra pequena diante da que hai laranxeiras, palmas, cipreses; fronte da fiestra, est\u00e1 a mi\u00f1a cama de tiras de coiro (...). cabo da cama hai un escritorio cadrado que se prega, e que case non me serve para escribir, sobre del un candil de lata cunha candea (...) silencio... poder\u00eda berrar ... e a\u00ednda seguir\u00eda o silencio.\u201d\nSegundo escribiu George Sand en \u201cUn inverno en Mallorca\u201d, Chopin sufr\u00eda alucinaci\u00f3ns. Un d\u00eda, cando ela volv\u00eda un cos seus fillos dunha excursi\u00f3n a Palma en medio dunha forte choiva, Chopin lanzouse desde o piano e d\u00edxolles: \u201cSab\u00eda que morr\u00e9rades\u201d-\nRuptura con George Sand.\nDe volta en Francia, Chopin recuperouse algo. Entre 1839 e 1846 fixo frecuentes estancias en Nohant. Foi un per\u00edodo feliz no que compuxo algunhas das s\u00faas obras m\u00e1is co\u00f1ecidas : A \"Polonesa Heroica, a \"4\u00aa Balada\", a \"Barcarola\" e os \u00faltimos \"Valses\". A relaci\u00f3n entre Chopin e George Sand foise deteriorando e acabou en 1847, por causas non ben aclaradas. Nin o m\u00fasico nin a escritora comentaron os motivos. Os problemas familiares da escritora deberon influ\u00edr. A inclinaci\u00f3n da s\u00faa filla Solange polo escultor Auguste Cl\u00e9singer, que non ti\u00f1a medios econ\u00f3micos, causou disputas que acabaron cunha pelexa entre Maurice, o fillo de Sand. Os detalles do asunto non son totalmente co\u00f1ecidos, pero o feito de que Chopin se puxese do lado de Solange a\u00ednda despois deses sucesos foi mal recibido por George Sand. Romperon definitivamente en xullo de 1847, e non volveron a encontrarse m\u00e1is ca unha vez e de forma casual un ano despois.\nMorte.\nXa moi feble, Chopin comezou unha xira de concertos por Inglaterra e Escocia organizada pola s\u00faa alumna Jane Stirling. A viaxe esgotouno f\u00edsica e moralmente. Volveu a Par\u00eds xa moi enfermo e un mes m\u00e1is tarde, o 17 de outubro de 1849, morreu de tuberculose no seu domicilio da \"praza Vend\u00f4me\", do centro de Par\u00eds. A seguinte ma\u00f1a Auguste Cl\u00e9singer tiroulle unha m\u00e1scara f\u00fanebre e unha impresi\u00f3n da mao esquerda. Foi enterrado no cemiterio de P\u00e8re Lachaise e o seu coraz\u00f3n, de acordo co seu desexo levado a Varsovia, onde se conserva na igrexa da Santa Cruz.\nObras.\nAs obra principais de Chopin est\u00e1n escritas para o piano. O violoncello est\u00e1 presente en catro das s\u00faas composici\u00f3ns: \"Tr\u00edo para piano\", \"Introduci\u00f3n e polonesa brillante para piano e violoncello\", \"Gran d\u00fao\" sobre a \u00f3pera de Meyerbeer \"Robert der Teufel\" (Robert o dia\u00f1o), composto co seu amigo o viloncelista Auguste Franchomme, e a tard\u00eda \"Sonata para violoncello e piano\". Os seus Lieder non acadan a categor\u00eda dos de Franz Schubert, Robert Schumann ou Hugo Wolf, malia a reco\u00f1ecida capacidade de Chopin para dar car\u00e1cter \"vocal\" as s\u00faas composici\u00f3ns. Estudos feitos das s\u00faas obras amosan que as li\u00f1as mel\u00f3dicas est\u00e1n estruturadas moitas veces de xeito que poder\u00edan ser interpretadas por un cantante. Os arcos mel\u00f3dicos acaban no punto onde o cantante ter\u00eda que tomar aire.\n\u00c9 moi caracter\u00edstico das s\u00faas composici\u00f3ns a aparente independencia unha da outra coa que as mans traballan. Non son raras en Chopin pasaxes nas que \u00e1 man dereita se asignan tres tons, mentres que \u00e1 esquerda dous O \"\"Segundo Estudo\" opus posthumus componse totalmente dese tipo de combinaci\u00f3ns. Todo isto fai supor que Chopin pod\u00eda interpretar sen esforzo este tipo de composici\u00f3ns sen caer en desigualdades r\u00edtmicas. Este tipo de ritmos foron m\u00e1is frecuentes na m\u00fasica rom\u00e1ntica de \u00e9pocas posteriores, por ben que foi Chopin un dos primeiros compositores que ousou po\u00f1er en pr\u00e1ctica esa innovaci\u00f3n. A s\u00faa m\u00fasica \u00e9 ,sen d\u00fabida, moi caracter\u00edstica.\nObras para solista.\nChopin, como o seu compatriota Karol Kurpinski interesouse moito polas danzas tradicionais da s\u00faa terra como a polonesa e a mazurca. De feito a primeira peza del que se conserva e unha polonesa de 1817., e \u00eda seguir a compor ese tipo de obras durante toda a s\u00faa vida. Tomou \u00f3 primeiro como modelos a Carl Maria von W\u00e9ber e Johann Nepomuk Hummel. As polonesas compostas m\u00e1is tarde en Par\u00eds xorden da saudade e a morri\u00f1a pola terra natal e a s\u00faa situaci\u00f3n pol\u00edtica. \nA mazurca era \u00f3s inicios do s\u00e9culo XIX, o contrario c\u00e1 polonesa, un novo descubrimento, que se espallou, por\u00e9n, rapidamente por toda Europa. Chopin o\u00edraas tanto e sal\u00f3ns aristocr\u00e1ticos coma na s\u00faa forma primitiva durante as vacaci\u00f3ns de ver\u00e1n no campo. Os 15 anos escribiu a s\u00faa primeira mazurca (mazurca en Si maior K. 1891\u20131895). O h\u00e1bil uso da crom\u00e1tica e un baixo con quinto bord\u00f3n son marcas de estilo das mazurcas de Chopin. A partir da Mazurca op. 6 (1830-32) compuxo, en xeral, esta forma musical en forma de ciclos. As mazurcas de Chopin non se axeitan en xeral para unha interpretaci\u00f3n coma danza, debido a rapidez dos seus tempos e o virtuosismo que esixen do pianista. O mesmo acontece cos seus valses, escritos tam\u00e9n en tempos moi r\u00e1pidos. Estes son pezas de sal\u00f3n, concibidas coma m\u00fasica de pasatempo e escritas case todas en ton maior, que na harmon\u00eda occidental se considera m\u00e1is divertido cas variedades en ton menor. O famoso \"Valse do minuto\", malia o seu tempo r\u00e1pido non est\u00e1, por certo, pensado para ser interpretado nun minuto (cousa que alg\u00fans pianistas conseguen, estragando parte do encanto da peza) e coa palabra minuto o compositor quere reflectir a instantaneidade da peza. Esta obra \u00e9 tam\u00e9n co\u00f1ecida coma \"Petit chien\" (O cadeli\u00f1o) porque se di que foi inspirada pola imaxe dun cadelo tentado pillar o seu propio rabo, o que dar\u00eda orixe \u00f3 tema central recorrente e coma xiratorio\nOuro grupo de obras de Chopin constit\u00faeno os 21 nocturnos. Neles o compositor renuncia a virtuosismo doutras obras en favor da expresi\u00f3n dos sentimentos.. As melod\u00edas ori\u00e9ntanse no estilo do \"bel canto\". Dende o \"Opus 27\" publicou as pezas en pares, considerando cada peza antit\u00e9tica da outra.\nOs 24 \"Preludios\"\" compostos en Mallorca, e que decepcionaron a Robert Schumann que viu neles \"algo enfermizo, febril, repelente\", foron compostos cada un nunha tonalidade distinta. Est\u00e1n ordenados na serie do quinteto, van no sentido dos punteiros do reloxo e sempre en cambios de maior \u00f3 correspondente ton menor. Empezando en D\u00f3 maior co consecuente D\u00f3 menor, Chopin salta, unhas pezas m\u00e1is tarde do \"\"Preludio en Fa sostido maior\", directamente o Mi bemol menor, para evitar a falta de harmon\u00eda.\nEntre as incontables an\u00e9cdotas, reais ou ap\u00f3crifas, que se contan sobre o compositor, c\u00f3ntase que o \"Preludio n\u00famero 15 en Re bemol\" foi composto na noite en que George Sand e os seus fillos volveron moi tarde dunha excursi\u00f3n por causa da treboada, o que provocou a confusi\u00f3n mental de Chopin. \u00c1 peza foille dado posteriormente o subt\u00edtulo de \"Preludio das gotas de choiva\"\". A repetici\u00f3n pola man esquerda do pianista durante toda a peza do ton recorda efectivamente a ca\u00edda regular da choiva. George Sand, en \"Un inverno en Mallorca\" menciona que Chopin sentaba \u00f3 piano cando chegaron, pero non fala de ningunha composici\u00f3n en concreto.\nEntre o resto de obras de Chopin enc\u00f3ntranse catro Baladas e catro Scherzos, pezas moi concertantes e esixentes. Na parte central do \"Scherzo op. 20\", o m\u00fasico trae \u00e1 memoria a s\u00faa terra, introducindo a canci\u00f3n de berce polaca \"\"Lulajze Jezuniu, lulajze, lulaj\", (Durme, Xesusi\u00f1o, durme).\nOs \"Estudos op. 10 e op. 25\" e os tres traballos dese tipo publicados postumamente inciden en refinamentos t\u00e9cnicos, pero son axeitados tam\u00e9n para a interpretaci\u00f3n concertante. Chopin entra con eles nun novo campo. Ata daquela os seus estudos (sobre Carl Czerny e Johann Baptist Cramer) foran orientados ao desenvolvemento t\u00e9cnico. Mais no s\u00e9culo do romanticismo os estudos non se pensaban s\u00f3 como perfeccionamento da propia t\u00e9cnica. Franz Liszt, Alexander Skriabin e Claude Debussy son proba do desenvolvemento do \"Estudo\". O famoso \"Revolutions\u00e9tude\" (\"op.10 n\u00ba.12\") en D\u00f3 menor, con melod\u00eda heroica na man dereita sobre un movemento en 16 tecnicamente moi esixente na esquerda, ser\u00eda composto ap\u00f3s a derrota do alzamento polaco de novembro de 1830. O \"\u00c9tude op. 10 n\u00ba. 5 en Sol bemol maior\", co\u00f1ecido como \"Estudo sobre as teclas negras\" e tam\u00e9n moi ben valorado. Para ser preciso e s\u00f3 a man dereita a que traballa exclusivamente sobre as teclas negras.\nNa colecci\u00f3n \"Opus 25\" destaca tam\u00e9n o \"Estudo n\u00ba. 11 en la menor\" ou \"Estudo da tormenta\") no que o melanc\u00f3lico tema inicial d\u00e1 paso a pasaxes de gran virtuosismo\nEntre os \"Impromptus\" esta unha das obras m\u00e1is co\u00f1ecidas de Chopin o \"Fantasie Impromptu\"\", que foi publicado postumamente, xa que o autor non o quixera publicar, posiblemente para evitar acusaci\u00f3ns de plaxio pola gran semellanza da s\u00faa parte central cunha peza para piano do compositor bohemio Ignaz Moscheles.\nAs sonatas.\nChopin escribiu s\u00f3 tres sonatas. Aparentemente a curta distancia temporal cos mestres vieneses da sonata f\u00edxolle dif\u00edcil o traballo cunha forma musical tan estrita. Ata hoxe \u00e9 tema de discusi\u00f3n entre os cr\u00edticos o nivel de dominio deste x\u00e9nero por Chopin, que, por outra parte, parec\u00eda pouco interesado en manterse dentro das rixideces formais esixidas. A primeira sonata foi escrita nos seus anos de estudante. A terceira (op. 58, de 1844) \u00e9 unha obra monumental rica en matices de pensamento e cantabilidade.\nA sonata mellor valorada \u00e9 a segunda, a \"Sonata en si menor op. 35\", de 1839). A s\u00faa famosa \"marcha f\u00fanebre\", que constit\u00fae a terceira parte da obra, acabaraa Chopin xa en 1837. Chopin compuxo os outros movementos \u00f3 redor da marcha f\u00fanebre, \u00e9 as distintas partes pode parecer, nunha primeira escoita, que non te\u00f1en relaci\u00f3n entre elas, malia que alg\u00fans estudos amosan os lazos existentes. A obra provocou controversias xa en vida do poeta: t\u00f3dalas frases da obra son escritas en ton menor (algo ins\u00f3lito naquel tempo) e t\u00f3dolos temas son dun tremor que levou a Schumann a manifestar, que Chopin \"xuntara catro dos seus fillos m\u00e1is aloucados\". A falta de alento do \"Grave\", a case brutal impetuosidade do \"Scherzo\", a \"Marcha f\u00fanebre\" e o \"Finale melodioso\" ( \"o zoar do vento sobre das tumbas\" segundo Rubinstein) eran se cadra demasiado atrevidos para \u00f3 seu tempo.\nOs concertos para piano.\nA car\u00f3n das obras para solista son moi co\u00f1ecidos dous concertos de Chopin para piano: o n\u00famero \"concerto 1 en mi menor\" e o \"n\u00famero 2 en fa menor\", que de feito \u00e9 anterior no tempo. \u00cb discutido se foi o propio m\u00fasico quen fixo a orquestraci\u00f3n. Chopin pod\u00eda orquestrar, mais nas pezas vese que o papel que lle reservaba a orquestra \u00e9 m\u00e1is axi\u00f1a decorativo, e que quedaba reducido case \u00f3 dun simple acompa\u00f1ante do piano."}
{"id": "48461", "revid": "785", "url": "https://gl.wikipedia.org/wiki?curid=48461", "title": "Shonen", "text": ""}
{"id": "48462", "revid": "109216", "url": "https://gl.wikipedia.org/wiki?curid=48462", "title": "Gumersindo Are\u00e1n Rodr\u00edguez", "text": "Gumersindo Are\u00e1n Rodr\u00edguez, nado en 1898 en Pedroso (Rodeiro) e finado en M\u00e9xico en 1974, foi un aviador republicano galego.\nTraxectoria.\nM\u00fasico na s\u00faa xuventude, era membro da banda de Moimenta. O servizo militar levouno a Tetu\u00e1n. Reenganchou no ex\u00e9rcito e foi ascendendo. Atra\u00eddo pola aviaci\u00f3n, fixo o curso de metrallador-bombardeiro no aer\u00f3dromo de Cuatro Vientos. Pasou \u00e1 Escola de Carabanchel onde acadou o t\u00edtulo de piloto. En 1928 foi ascendido a suboficial. Realizou voos en \u00c1frica (ruta Tetu\u00e1n-Larache) e o primeiro percorrido Tetu\u00e1n-Madrid.\nAo producirse a sublevaci\u00f3n do 18 de xullo de 1936 mant\u00edvose fiel \u00e1 Rep\u00fablica, que o nomeou comandante do Ex\u00e9rcito do Aire. Realizou varias misi\u00f3ns vitoriosas que lle valeron o sobrenome de \u201cAve Negra\u201d. Foi instrutor en Rusia para os novos pilotos do ex\u00e9rcito republicano, e xefe de escuadrilla de bombardeiros. Comandante dos aer\u00f3dromos de Los Alc\u00e1zares (Murcia) e La Zenia (Tarragona).\nEn 1939 marchou ao exilio en Francia, e logo de pasar por diversos campos de concentraci\u00f3n, rematou no de Relizane (Alxeria). Logrou reunirse coa s\u00faa familia (os seus fillos Jos\u00e9, Fernando e Marina) en Or\u00e1n e en outubro de 1942 embarcaron cara M\u00e9xico, onde permaneceu ata a s\u00faa morte en 1974."}
{"id": "48464", "revid": "624", "url": "https://gl.wikipedia.org/wiki?curid=48464", "title": "Afonso V de Portugal", "text": "Afonso V, nado en Sintra o 15 de xaneiro de 1432 e finado na mesma vila a 28 de agosto de 1481, foi o d\u00e9cimo segundo Rei de Portugal (terceiro da dinast\u00eda de Avis). Alcumado \"o Africano\" polas conquistas que fixo no norte de \u00c1frica, era fillo do rei Duarte de Portugal e da s\u00faa muller, a princesa Leonor de Arag\u00f3n. Afonso V sucedeu a seu pai en 1438, con apenas seis anos.\nTraxectoria.\nDurante a s\u00faa menoridade, Portugal foi rexido pola s\u00faa mai, Leonor de Arag\u00f3n, de acordo co desexo expreso en testamento polo rei Duarte de Portugal. No entanto, por ser muller e estranxeira, Leonor de Arag\u00f3n non era unha escolla popular e a oposici\u00f3n creceu. O \u00fanico aliado da ra\u00ed\u00f1a mai era Afonso, irm\u00e1n ilex\u00edtimo de Duarte e Conde de Barcelos. En 1439, as Cortes deciden retirar a rexencia a Leonor e entregala a Pedro, duque de Co\u00edmbra, o t\u00edo m\u00e1is vello de Afonso. Como rexente, Pedro procurou limitar o desenvolvemento de grandes casas aristocr\u00e1ticas, verdadeiros reinos dentro do reino, e concentrar o poder na persoa do rei. O pa\u00eds prosperou baixo a s\u00faa xurisdici\u00f3n, mais o ambiente pol\u00edtico non era o m\u00e1is saud\u00e1bel unha vez que Pedro interfer\u00eda coa ambici\u00f3n dos nobres. O Conde de Barcelos, inimigo persoal de Pedro, a pesar de seren medios-irm\u00e1ns, tornouse no t\u00edo favorito de Afonso V e comezou a conspirar polo poder. En 1442, Afonso nomea este t\u00edo como primeiro Duque de Braganza. Con este t\u00edtulo e terras adxacentes, Afonso t\u00f3rnase no home m\u00e1is poderoso de Portugal e nun dos m\u00e1is ricos de Europa. Para asegurar a s\u00faa influencia xunto de Afonso, Pedro organiza o casamento do novo rei coa s\u00faa filla Isabel de Co\u00edmbra.\nA 9 de xu\u00f1o de 1448, Afonso V atinxe a maioridade e asume o control do reino. A 15 de setembro do mesmo ano, desexoso de mostrar independencia pol\u00edtica, anula todos os editais aprobados durante a rexencia. A situaci\u00f3n t\u00f3rnase inest\u00e1bel e, no ano seguinte, levado por informaci\u00f3ns que m\u00e1is tarde vir\u00edan a probarse falsas, Afonso declara o t\u00edo e sogro Pedro rebelde e inimigo do reino. Xuntamente con Afonso de Braganza, derrota o Duque de Co\u00edmbra na batalla de Alfarrobeira, onde este \u00e9 morto en combate. Despois desta batalla e da perda do m\u00e1is not\u00e1bel pr\u00edncipe da \"\u00cdnclita xeraci\u00f3n\", Afonso V pasa a ser totalmente controlado polo Duque de Braganza.\nAcabada a inestabilidade interna, a atenci\u00f3n de Afonso V concentrouse na expansi\u00f3n no Norte de \u00c1frica, iniciada en 1415 coa conquista de Ceuta. En 1453 d\u00e1se a ca\u00edda de Constantinopla e o papa Calisto III, en 1456, apela a unha cruzada, a que Afonso V responde preparando un grande ex\u00e9rcito. Mais, frustrada esta misi\u00f3n, Afonso V retoma a campa\u00f1a no Norte de \u00c1frica. O ex\u00e9rcito real conquistou, nas campa\u00f1as que valeron a Afonso o cognome do \"Africano\", Alc\u00e1cer Ceguer (1458), Anaf\u00e9 (1464) e Arcila (1471); coa toma desta praza caeran tam\u00e9n nas mans dos Portugueses as de T\u00e1nxer e Larache. O rei subsidiou a\u00ednda as exploraci\u00f3ns do Oc\u00e9ano Atl\u00e1ntico, concedendo o comercio na Guin\u00e9 a Fern\u00e3o Gomes, coa condici\u00f3n de descubrir todos os anos 100 leguas de costa, o que o levar\u00eda at\u00e9 \u00e1 costa de S\u00e3o Jorge da Mina. Organizadas polo seu t\u00edo, Henrique, duque de Viseu, estas viaxes non tiveron continuidade despois da morte deste en 1460. Do punto de vista administrativo, Afonso foi un rei ausente, pouco preocupado co desenvolvemento do comercio e a administraci\u00f3n do reino.\nCoas campa\u00f1as africanas terminadas, Afonso V atopou novas batallas, desta vez pol\u00edticas, na Pen\u00ednsula Ib\u00e9rica e na veci\u00f1a Castela, onde un esc\u00e1ndalo de consecuencias din\u00e1sticas acababa de comezar. O rei Henrique IV de Castela morreu en 1474, tendo como \u00fanica herdeira Dona Xoana, princesa de Castela. Mais a paternidade da princesa era contestada con base na suposta homosexualidade do rei e na relaci\u00f3n da ra\u00ed\u00f1a, Xoana de Portugal irm\u00e1 de Afonso, cun nobre chamado Beltr\u00e1n de la Cueva. A nobreza e o clero estaban divididos, e unha parte apoiou a irm\u00e1 de Henrique e t\u00eda de Xoana, coroada como ra\u00ed\u00f1a Isabel I. \u00c9 neste punto que Afonso V interfire, casando en 1475 coa sobri\u00f1a e asumindo as s\u00faas pretensi\u00f3ns ao trono. Afonso V decl\u00e1rase rei de Castela e invade o pa\u00eds veci\u00f1o. A campa\u00f1a resulta en fracaso, cando Afonso abandona o campo da batalla de Toro, onde as tropas de Castela estaban lideradas polo rei Fernando II de Arag\u00f3n, recentemente casado con Isabel. Afonso procurou a\u00ednda o apoio de Lu\u00eds XI de Francia, mais ao verse traizoado regresa a Portugal en 1477. Desilusionado e con s\u00edntomas de depresi\u00f3n, Afonso ret\u00edrase para un mosteiro en Sintra e abdica para o fillo Xo\u00e1n. T\u00e9ndose retirado da vida pol\u00edtica, morre en 1481.\nXace no Mosteiro de Santa Mar\u00eda da Vitoria, na Batalha."}
{"id": "48465", "revid": "83328", "url": "https://gl.wikipedia.org/wiki?curid=48465", "title": "Hero\u00edna", "text": "A palabra Hero\u00edna pode ter diferentes acepci\u00f3ns:"}
{"id": "48468", "revid": "98629", "url": "https://gl.wikipedia.org/wiki?curid=48468", "title": "Metiltioanfetamina", "text": "A 4-metiltioanfetamina (4-MTA) \u00e9 unha droga de dese\u00f1o desenvolvida na d\u00e9cada de 1990 por un equipo liderado por David E. Nichols na Universidade Purdue. Act\u00faa como un axente de liberaci\u00f3n de serotonina moi selectivo non neurot\u00f3xico en animais. Est\u00e1 distantemente relacionada con outros axentes de liberaci\u00f3n de serotonina selectivos, como MMAI, MDAI e MDMAI.\nEfectos.\nA 4-MTA \u00e9 un forte liberador de serotonina similar \u00e1 parametoxianfetamina (PMA), que pode causar unha pronunciada hipertermia que poder\u00eda orixinar un fallo org\u00e1nico e a morte. Os efectos subxectivos da 4-MTA incl\u00faen a estimulaci\u00f3n prolongada, que, en contraste con outras anfetaminas, est\u00e1 acompa\u00f1ada por pouca sensaci\u00f3n de euforia. A 4-MTA \u00e9 tam\u00e9n un inhibidor da MAO-A, o que pode explicar a s\u00faa tendencia a causar facilmente efectos adversos, xa que os MAOI non se consideran seguros para o seu uso xunto con estimulantes.\nHistoria.\nO composto desenvolveuno o equipo de investigaci\u00f3n liderado por David E. Nichols, pero pretend\u00edase que se usase s\u00f3 como un axente para a investigaci\u00f3n de laboratorio sobre a prote\u00edna trasnsportador de serotonina, e Nichols dixo lamentar ver como a 4-MTA aparec\u00eda como droga de abuso nas r\u00faas.\nA 4-MTA vendeuse en smart shop en Pa\u00edses Baixos, a\u00ednda que axi\u00f1a foi prohibida polo goberno despois de que empezaron a aparecer serios efectos secundarios. Tam\u00e9n se vendeu brevemente no mercado negro como MDMA durante os anos finais da d\u00e9cada de 1990, principalmente nos Estados Unidos, pero f\u00edxose impopular debido ao seu alto risco e os graves efectos secundarios (informouse de varias mortes) e a falta relativa da creaci\u00f3n de euforia positiva.\nEn Reino Unido a 4-MTA est\u00e1 na lista das drogas de clase A, pero prop\u00faxose que se reclasifique como de clase B. Tam\u00e9n \u00e9 unha substancia controlada na Arxentina (como tam\u00e9n 2C-B, 2C-I e 2C-T-2). A 4-MTA non est\u00e1 regulada a nivel federal nos Estados Unidos, pero \u00e9 unha substancia controlada en Wisconsin."}
{"id": "48469", "revid": "1833", "url": "https://gl.wikipedia.org/wiki?curid=48469", "title": "4-MTA", "text": ""}
{"id": "48470", "revid": "56817", "url": "https://gl.wikipedia.org/wiki?curid=48470", "title": "Benzfetamina", "text": "A Benzphetamine \u00e9 unha droga con propiedades anerox\u00edxenas (anti-obesidade) comercializada nos Estados Unidos baixo a marca Didrex\u00ae. Tr\u00e1tase dun f\u00e1rmaco estimulante moderado do sistema nervioso central da familia das anfetaminas.\nA benzfetamina est\u00e1 normalmente indicada para o tratamento a curto prazo (8 a 12 semanas) da obesidade ex\u00f3xena. \u00c9 unha fenetilamina estreitamente relacionada coa anfetamina. En varios pa\u00edses hispanos util\u00edzase como monodroga xen\u00e9rica, inclu\u00edda en f\u00f3rmulas maxistrais prescritas para a reduci\u00f3n de peso (asociada a unha dieta hipocal\u00f3rica). At\u00f3pase na listaxe de substancias controladas, concretamente na listaxe III, de acordo coa Convenci\u00f3n Internacional de Psicotr\u00f3picos de 1971."}
{"id": "48472", "revid": "98629", "url": "https://gl.wikipedia.org/wiki?curid=48472", "title": "Xoana de Portugal", "text": "Xoana de Avis, nada o 20 de marzo de 1439 e finada o 13 de xu\u00f1o de 1475, foi unha infanta de Portugal e ra\u00ed\u00f1a de Castela desde 1455 ata a s\u00faa morte.\nTraxectoria.\nXoana foi filla p\u00f3stuma de Duarte I, rei de Portugal (1391-1438) e da s\u00faa dona, a infanta Leonor de Arag\u00f3n. Era neta materna de Fernando I de Arag\u00f3n (fillo de Xo\u00e1n I de Castela e de Leonor, infanta de Arag\u00f3n) e da s\u00faa dona Leonor Urraca de Castela, se\u00f1ora de Alburquerque (neta do rei Pedro I de Portugal e de In\u00e9s de Castro) e paterna de Xo\u00e1n I de Portugal (fillo de Pedro I de Portugal e de Teresa Lourenzo e de D\u00aa Filipa de Lencaster (filla de Branca de Lencaster e de Xo\u00e1n de Gante, duque de Lencaster e neta de Eduardo III de Inglaterra). Descend\u00eda por parte da avoa materna e do av\u00f3 paterno dos primeiros reis de Portugal, dos reis de Castela e de Arag\u00f3n por parte do av\u00f3 Fernando, e por parte da avoa Filipa dos primeiros reis Ingleses.\nCando naceu Xoana, o seu pai xa morrera da peste, e o seu irm\u00e1n m\u00e1is vello, Afonso V, xa ascendera \u00f3 trono con s\u00f3 6 anos. Xoana foi criada pola s\u00faa nai, a ra\u00ed\u00f1a rexente Leonor, ata os seis anos, cando quedou orfa e pasou a ser coidada polo seu t\u00edo, o duque de Co\u00edmbra e rexente ata 1449.\nAfonso V casou \u00e1 s\u00faa irm\u00e1 Xoana co seu curm\u00e1n Henrique IV de Castela (nese tempo xa reinaba como soberano de Castela), fillo de Mar\u00eda, infanta de Arag\u00f3n (irm\u00e1 m\u00e1is vella da nai de Xoana) e de Xo\u00e1n II de Castela, en 1455, tendo ela apenas 16 anos e el xa 31.\nXoana tivo algunhas relaci\u00f3ns f\u00f3ra do matrimonio, das cales naceron alg\u00fans do seus fillos. As\u00ed, con Pedro de Castela e Fonseca:\nDo matrimonio con Henrique IV de Castela naceu Xoana a Beltranexa (1462-1530), quen foi nomeada herdeira do seu pai, en 1468, e casou con Afonso V de Portugal, o seu tio, por orde da s\u00faa nai en 1475.\nXoana, infanta de Portugal foi rexeitada polo seu home, debido \u00e1s relaci\u00f3ns extramatrimoniais en 1474 e volveu para Portugal, onde falecer\u00eda en 1475, con apenas 36 anos de idade, deixando \u00e1 s\u00faa filla Xoana a Beltranexa, con apenas 13 anos, orfa."}
{"id": "48473", "revid": "1308", "url": "https://gl.wikipedia.org/wiki?curid=48473", "title": "Santa Xoana Princesa", "text": ""}
{"id": "48474", "revid": "1308", "url": "https://gl.wikipedia.org/wiki?curid=48474", "title": "Xoana, princesa de Portugal", "text": ""}
{"id": "48475", "revid": "56817", "url": "https://gl.wikipedia.org/wiki?curid=48475", "title": "Metilenedioxianfetamina", "text": "A 3,4-Metilenedioxianfetamina, ou MDA, \u00e9 unha droga psicod\u00e9lica e empatoxena/entactoxena da familia das Fenetilaminas. Foi sintetizada por primeira vez por G. Mannish e W. Jacobson no ano 1910. Existen m\u00e1is de 20 diferentes rutas descritas na literatura cient\u00edfica para a s\u00faa preparaci\u00f3n."}
{"id": "48476", "revid": "111586", "url": "https://gl.wikipedia.org/wiki?curid=48476", "title": "In\u00e9s de Castro", "text": "In\u00e9s Pires de Castro, nada no reino de Galiza en 1320 ou 1325 na comarca da Limia e finada o 7 de xaneiro de 1355 na Quinta das B\u00e1goas, en Co\u00edmbra, foi unha nobre galega amante e talvez esposa do futuro Pedro I de Portugal, sendo executada \u00e1s ordes do pai deste, Afonso IV.\nTraxectoria.\nOrixes.\nIn\u00e9s de Castro era filla ilex\u00edtima de Pedro Fern\u00e1ndez de Castro e unha dama portuguesa, Aldon\u00e7a Louren\u00e7o de Valadares. O seu pai, neto por v\u00eda ilex\u00edtima de Sancho IV de Castela era un dos fidalgos m\u00e1is poderosos de Castela. In\u00e9s era polo tanto prima en 4\u00ba grao de Pedro (cuxa mai, Beatriz de Castela, era filla de Sancho IV de Castela).\nRomance con D. Pedro.\nIn\u00e9s de Castro chegou a Portugal en 1340, integrada como aia no s\u00e9quito de Constanza Manuel, filla de Xo\u00e1n Manuel de Castela, un poderoso nobre descendente da Casa real castel\u00e1, que ir\u00eda casar co pr\u00edncipe Pedro, herdeiro do trono portugu\u00e9s. O pr\u00edncipe apaixoouse por In\u00e9s pouco tempo despois, desleixando \u00e1 muller lex\u00edtima, Constanza, e pondo en perigo \u00e1s febles relaci\u00f3ns con Castela. Tentando separar a Pedro e In\u00e9s, Constanza convida a In\u00e9s como madri\u00f1a do seu primeiro fillo var\u00f3n, o Infante Lois (1343), xa que de acordo cos preceitos da Igrexa Cat\u00f3lica daquela, unha relaci\u00f3n entre un dos padri\u00f1os e un dos pais do bautizado era c\u00e1seque incestuosa. O cativo non durou un ano, o que fixo aumenta-las desconfianzas en relaci\u00f3n con In\u00e9s de Castro.\nSendo o romance ad\u00faltero vivido \u00e1s claras, o rei Afonso IV (que promulgara leis contra este tipo de situaci\u00f3ns) manda exiliar a In\u00e9s no castelo de Albuquerque, na fronteira espa\u00f1ola, en 1344. Por\u00e9n, a distancia non apagou o amor entre os dous apaixonados amantes e, segundo a lenda, continuaban a se corresponder con frecuencia. En outubro do ano seguinte, Constanza morreu ao dar a luz o futuro Fernando I de Portugal, deixando a Pedro vi\u00favo e un home ceibe. In\u00e9s volveu do exilio e os dous foron vivir xuntos lonxe da corte, tendo catro fillos: Afonso (morto de neno), Xo\u00e1n, Dinis e Beatriz.\nAfonso IV tentou por diversas veces organizar un terceiro casamento para o seu fillo, cunha princesa de sangue real, mais Pedro rexeitou tomar outra muller que non fose In\u00e9s. O vello Rei receaba da influencia da familia de In\u00e9s, os poderosos Castro, no seu fillo e herdeiro; al\u00e9n diso, o \u00fanico fillo home de Pedro e Constanza Manuel, Fernando, era un rapaz fr\u00e1xil, e medraba a inseguridade en relaci\u00f3n coa s\u00faa vida para que un dos saud\u00e1beis fillos de In\u00e9s de Castro puidese ocupa-lo trono. A nobreza portuguesa tam\u00e9n comezaba a inquietarse coa crecente influencia castel\u00e1 sobre o futuro rei.\nAsasinato de D.\u00aa In\u00e9s.\nO rei Afonso IV decidiu ent\u00f3n que a mellor soluci\u00f3n ser\u00eda eliminar a In\u00e9s. Despois dalg\u00fans anos no Norte, Pedro e In\u00e9s regresaron a Co\u00edmbra e instal\u00e1ronse no Pazo de Santa Clara.\nO 7 de xaneiro de 1355, o rei cede \u00e1s presi\u00f3ns dos seus conselleiros, e aproveitando a ausencia de Pedro nunha excursi\u00f3n de caza, env\u00eda a P\u00earo Coelho, \u00c1lvaro Gon\u00e7alves e Diogo Lopes Pacheco para executar a In\u00e9s. Os tres dirix\u00edronse ao Mosteiro de Santa Clara en Co\u00edmbra, onde In\u00e9s se encontraba e degol\u00e1rona. Tal feito, segundo a lenda, ter\u00e1 orixinado a cor avermellada das augas que corren nese lugar da Quinta das L\u00e1grimas. A morte de In\u00e9s fixo que Pedro se revolvese contra Afonso IV, ao que responsabilizou pola morte provocando unha sanguenta guerra civil. A Ra\u00ed\u00f1a Beatriz interveu e despois de meses de loita, a paz selouse en agosto de 1355.\nRa\u00ed\u00f1a p\u00f3stuma.\nPedro tornouse o oitavo rei de Portugal en 1357. En xu\u00f1o de 1360 fai a famosa declaraci\u00f3n de Cantanhede, lexitimando os fillos ao afirmar que casara secretamente con In\u00e9s, en 1354 \"...en d\u00eda que non se lembraba...\". A palabra do rei, e do seu capel\u00e1n foron a \u00fanica proba deste casamento. Pedro perseguiu os asasinos de In\u00e9s, que ti\u00f1an fuxido para Castela. Pero Coelho e \u00c1lvaro Gon\u00e7alves foron capturados e executados (segundo a lenda, o Rei mandou arrancar a un o coraz\u00f3n polo peito e ao outro polas costas, e asistiu \u00e1 execuci\u00f3n mentres se celebraba un banquete). Diogo Lopes Pacheco conseguiu escapar para Francia, e foi m\u00e1is tarde perdoado polo Rei no seu leito de morte.\nPedro mandou constru\u00edr dous espl\u00e9ndidos t\u00famulos no mosteiro de Alcoba\u00e7a, un para si e outro para onde trasladou os restos da s\u00faa amada In\u00e9s. A cerimonia do beixa man (representada por exemplo no cadro de Pierre-Charles Comte) tan v\u00edvida no imaxinario popular, probabelmente foi inserida nas narrativas do final do s\u00e9culo XVI, despois de que Cam\u00f5es escriba no seu Canto III a traxedia da Linda In\u00e9s. Pedro xuntouse a In\u00e9s en 1367, e os restos de ambos xacen xuntos at\u00e9 hoxe, fronte a fronte, para que, segundo a lenda \"\"possam olhar-se nos olhos quando despertarem no dia do ju\u00edzo final\".\"\nIn\u00e9s de Castro tornouse co\u00f1ecida ao ser a s\u00faa historia lembrada por Cam\u00f5es no Canto III d' \"Os Lus\u00edadas\", onde fai referencia \u00e1 \u00ab\"...m\u00edsera e mesqui\u00f1a, que despois de ser morta foi ra\u00ed\u00f1a...\"\u00bb. Foi amante e declarada postumamente esposa lex\u00edtima de Pedro I de Portugal. A s\u00faa desventurada vida e controvertido casamento a\u00ednda fai que historiadores se debrucen sobre o caso, procurando indicios de se houbo ou non un casamento.\nDona In\u00e9s na Literatura.\nOs amores de D.\u00aa In\u00e9s populariz\u00e1ronse non s\u00f3 na literatura erudita, entre outros cos \u00e1rcades Manuel de Figueiredo e Reis Quita, mais tam\u00e9n entre o pobo, co teatro de cordel e Bocage dedicoulle unha cantata.\nA primeira aparici\u00f3n dos amores de D.\u00aa In\u00e9s na literatura d\u00e1se coas \"Trovas \u00e1 Morte de In\u00e9s de Castro\", de Garc\u00eda de Resende, no \"Cancioneiro Xeral\" de 1516. Mais \u00e9 c\u00b4\"Os Lus\u00edadas\", de Cam\u00f5es, que se constit\u00fae o m\u00e1is influente fondo l\u00edrico do episodio de Dona In\u00e9s de Castro, a \u00ablinda In\u00e9s\u00bb, tal como xorde no Canto III.\nA traxedia \"A Castro\" (1587), a primeira traxedia cl\u00e1sica portuguesa, de Ant\u00f3nio Ferreira, foi escrita con base na s\u00faa vida.\nNa literatura en lingua castel\u00e1 est\u00e1 a obra de Luis V\u00e9lez de Guevara: \"Reinar despu\u00e9s de morir\" (c. 1640; publicada en Lisboa, 1652).\nFoi co Romanticismo en Portugal que aumentou o interese polos feitos hist\u00f3ricos asociados ao episodio. Alexandre Herculano e Oliveira Martins, entre outros, procuraron investigar, con alg\u00fan rigor, as persoas e feitos hist\u00f3ricos.\nEn 1986, nun tempo m\u00e1is pr\u00f3ximo ao actual, Agustina Bessa-Lu\u00eds (1922-) publica as \"Adivinhas de Pedro e In\u00e9s\"."}
{"id": "48477", "revid": "1131", "url": "https://gl.wikipedia.org/wiki?curid=48477", "title": "Moimenta", "text": "O top\u00f3nimo Moimenta pode referirse a:"}
{"id": "48478", "revid": "736", "url": "https://gl.wikipedia.org/wiki?curid=48478", "title": "Proba de Touring", "text": ""}
{"id": "48479", "revid": "23204", "url": "https://gl.wikipedia.org/wiki?curid=48479", "title": "Aran\u00e9s", "text": "O aran\u00e9s \u00e9 o nome que se lle d\u00e1 ao occitano no Val de Ar\u00e1n. Constit\u00fae unha variedade do dialecto gasc\u00f3n da lingua occitana chamado gasc\u00f3n pirenaico, falada no Val de Ar\u00e1n, no noroeste de Catalu\u00f1a. Desde 2006 \u00e9 unha das tres linguas oficiais desta comunidade aut\u00f3noma al\u00e9n do catal\u00e1n e do castel\u00e1n.\nConsiderada unha vez como \"lingua en perigo\" e falada maioritariamente por xente maior, est\u00e1 agora a experimentar un rexurdimento, sendo ensinada dende o 1984 nas escolas e gozando dun status de cooficialidade na Comunidade Aut\u00f3noma de Catalu\u00f1a.\nPreto do 90% dos habitantes do Val de Ar\u00e1n p\u00f3dena entender, e un 65% poden falala. Grazas ao seu status de cooficialidade, e malia ter s\u00f3 uns 5.000 falantes, converteuse nunha referencia dentro do reivindicativo mundo occitano. No ano 2006 sa\u00edu \u00e1 luz unha Gram\u00e1tica aranesa e no 2007 foi publicado un dicionario Aran\u00e9s-Ingl\u00e9s/Ingl\u00e9s-Aran\u00e9s.\nUso ling\u00fc\u00edstico.\nO aran\u00e9s \u00e9 a lingua materna do 34,2% da poboaci\u00f3n do Val de Ar\u00e1n. \u00c9 a segunda lingua m\u00e1is utilizada no val, tras o castel\u00e1n, que \u00e9 a lingua materna do 38,8% da poboaci\u00f3n, e por diante do catal\u00e1n, que \u00e9 a lingua materna do 19,4%, segundo os datos do censo de 2001. O aran\u00e9s \u00e9 a lingua materna de 2.785 persoas, segundo esta mesma fonte.\nNo fogar, o castel\u00e1n \u00e9 utilizada de forma exclusiva polo 35,3% da poboaci\u00f3n do val, o aran\u00e9s polo 25,8% e o catal\u00e1n polo 13,0%. Ademais, o aran\u00e9s \u00e9 utilizado en casa con outra lingua polo 14,5% da poboaci\u00f3n; xa que logo, o aran\u00e9s \u00e9 utilizado en casa (de forma exclusiva ou en situaci\u00f3n de biling\u00fcismo) polo 40,3% dos habitantes do val, mentres que o castel\u00e1n \u00e9o polo 50,7% e o catal\u00e1n por 24,6%.\nNo traballo, o castel\u00e1n \u00e9 utilizada de forma exclusiva polo 30,8% da poboaci\u00f3n do val, o aran\u00e9s polo 9,2% e o catal\u00e1n polo 7,4%. Ademais, o aran\u00e9s \u00e9 utilizado no traballo con outra lingua polo 25,4% da poboaci\u00f3n; xa que logo, o aran\u00e9s \u00e9 utilizado no traballo (de forma exclusiva ou en situaci\u00f3n de bi- ou multiling\u00fcismo) polo 34,6% dos habitantes do val, mentres que o castel\u00e1n \u00e9o polo 63,1% e o catal\u00e1n polo 43,9%."}
{"id": "48482", "revid": "98629", "url": "https://gl.wikipedia.org/wiki?curid=48482", "title": "Guerra de Vietnam", "text": "A guerra de Vietnam, chamada tam\u00e9n segunda guerra de Indochina, foi un conflito b\u00e9lico que enfrontou entre 1958 e 1975 aos Estados de Vietnam do Sur e Vietnam do Norte, apoiados polos seus respectivos aliados e especialmente os Estados Unidos que axudaron directamente aos survietnamitas at\u00e9 a s\u00faa retirada en 1973, no contexto xeral da guerra fr\u00eda.\nAs facci\u00f3ns en conflito foron, por unha banda, a Rep\u00fablica Democr\u00e1tica de Vietnam co apoio de movementos guerrilleiros survietnamitas como o Vietcong ou a \"Fronte de Liberaci\u00f3n Nacional\" (NLF, polas s\u00faas siglas en ingl\u00e9s) e de subministraci\u00f3ns sovi\u00e9ticas e chinesas. Polo outro lado, a Rep\u00fablica de Vietnam co apoio militar e lox\u00edstico dos Estados Unidos. En axuda dos estadounidenses tam\u00e9n participaron, con tropas de combate, Australia, Corea do Sur, Filipinas, Nova Zelandia e Tailandia, mentres que Alema\u00f1a, Ir\u00e1n, Marrocos, o Reino Unido e Su\u00edza contribu\u00edron con subministraci\u00f3ns materiais e equipamento m\u00e9dico. Outros continxentes testemu\u00f1ais en apoio dos Estados Unidos foron enviados por Taiw\u00e1n e tam\u00e9n Espa\u00f1a, que mobilizou un reducido grupo de m\u00e9dicos militares en misi\u00f3n sanitaria.\nA guerra distinguiuse na s\u00faa vertente militar por transcorrer sen a formaci\u00f3n das tradicionais li\u00f1as de fronte, salvo as que se establec\u00edan ao redor dos per\u00edmetros das bases ou campos militares, de xeito que as operaci\u00f3ns se sucederon en zonas non delimitadas, proliferando as misi\u00f3ns de guerra de guerrillas ou de \"procura e destruci\u00f3n\", xunto con acci\u00f3ns de sabotaxe nas retagardas das \u00e1reas urbanas, o uso da forza a\u00e9rea para bombardeos masivos e o emprego extensivo de axentes e armas qu\u00edmicas, constitu\u00edndo estas \u00faltimas operaci\u00f3ns flagrantes violaci\u00f3ns a diversas convenci\u00f3ns internacionais de guerra que prohiben a utilizaci\u00f3n de armas qu\u00edmicas e biol\u00f3xicas.\nA cobertura do conflito realizada polos medios de comunicaci\u00f3n permitiu a denuncia dos frecuentes abusos dos dereitos humanos e a brutalidade sobre a poboaci\u00f3n civil por parte dos contendentes, alimentando a crecente oposici\u00f3n da opini\u00f3n p\u00fablica internacional cara \u00e1 intervenci\u00f3n norteamericana en particular.\nAnte a contestaci\u00f3n e divisi\u00f3n da sociedade norteamericana, os acordos de paz de Par\u00eds en 1973 supuxeron a retirada das tropas estadounidenses e o cesamento da s\u00faa intervenci\u00f3n directa, pero non lograron p\u00f3r fin ao conflito que proseguiu at\u00e9 que en 1975, tras a toma de Saig\u00f3n, se forzou a rendici\u00f3n incondicional das tropas survietnamitas e a unificaci\u00f3n do pa\u00eds, baixo o control do goberno comunista de Vietnam do Norte, co nome da Rep\u00fablica Socialista de Vietnam, o 2 de xullo de 1976.\nA guerra causou a morte, segundo as distintas fontes, de entre 2 e 5,7 mill\u00f3ns de persoas , a meirande parte delas civ\u00eds, e graves danos ambientais.\nPara os EUA, o conflito resultou ser a confrontaci\u00f3n m\u00e1is longa na que participou o pa\u00eds dende a s\u00faa creaci\u00f3n e alimentou o sentimento de derrota ou \"S\u00edndrome de Vietnam\" en moitos cidad\u00e1ns que se viu reflectido no mundo cultural e a industria cinematogr\u00e1fica, as\u00ed como un repregamento na pol\u00edtica exterior at\u00e9 a chegada de Ronald Reagan en 1980.\nPreliminares.\nPese a que colecci\u00f3ns como \"Nam, Cr\u00f3nica de la guerra de Vietnam\" comezan a tratar o tema en profundidade dende o ano 1965, cando os marines desembarcaron na base Da Nang, outros autores, como Peter Arnett, ve\u00f1en unila coa guerra de Indochina nun s\u00f3 conflito; este \u00faltimo autor ch\u00e1mao \"A guerra dos 10 000 d\u00edas\".\nNa guerra de Indochina os ilegalizados comunistas do Viet Minh loitaron contra o colonialismo franc\u00e9s. Pero non debe considerarse que a metr\u00f3pole combat\u00eda soa contra todo o pobo vietnamita; os nacionalistas apoiaron durante todo o conflito aos franceses, at\u00e9 na angustiosa Batalla de Dien Bien Phu, onde estaban cercadas as mellores tropas francesas e se consideraba case imposible levantar o asedio, sempre sa\u00edan voluntarios vietnamitas dispostos a saltar en paraca\u00eddas sobre a posici\u00f3n .\nAo principio daquel conflito, Estados Unidos axudou a Francia co 20% dos gastos, aproximadamente. Ao terminar xa contribu\u00eda co 80% do esforzo b\u00e9lico e chegou a ofrecer aos franceses d\u00faas armas nucleares (que rexeitaron por non ver a utilidade do seu uso). Pese a non prestarlles todo o apoio solicitado polos colonizadores, o presidente Eisenhower enviou asesores e axuda, especialmente a\u00e9rea: as\u00ed, un terzo do material levado a Dien Bien Phu formaba parte da axuda estadounidense.\nTras a derrota francesa e os acordos obtidos na Conferencia de Xenebra de 1954, o apoio estadounidense ao r\u00e9xime de Vgo Dinh Diem en Vietnam do Sur continuou, o mesmo que a oposici\u00f3n case total da administraci\u00f3n estadounidense \u00e1 uni\u00f3n das d\u00faas naci\u00f3ns chamadas Vietnam. Pola s\u00faa banda, Vietnam do Norte continuou recibindo axuda da China e, en moita menor medida, da URSS. Inicialmente a axuda militar reca\u00eda principalmente na primeira naci\u00f3n, especialmente con armas lixeiras e port\u00e1tiles; pero ao mesmo tempo con este tipo de env\u00edos Pequ\u00edn trataba de marcar as li\u00f1as mestras que deb\u00edan seguir os vietnamitas, como comenta Mar\u00eda Teresa Largo.\nVietnam non se reunifica.\nA\u00ednda que nos acordos de Xenebra se aprobaba a independencia de Camboxa, Laos, Vietnam do Norte e Vietnam do Sur inclu\u00eduse unha cl\u00e1usula pola cal se celebrar\u00eda un referendo en 1958 para decidir se os dous Vietnam segu\u00edan por separado ou se reunificar\u00edan.\nPero antes que o devandito referendo se levase a cabo, Ngo Dinh Diem deu un golpe de estado e anulou os comicios, o que indica a escasa confianza que ti\u00f1a en ga\u00f1alo. Como indica Eduard Punset: Ao mesmo tempo, a escasa entidade de Vietnam do Sur como pa\u00eds e a enorme corrupci\u00f3n existente no goberno, provocou que o r\u00e9xime de Vgo Dinh Diem se volvese moi impopular.\nAnte esta situaci\u00f3n ocorreron d\u00faas acci\u00f3ns paralelas, pero complementarias:\nAo Vietcong result\u00e1balle moi doado lograr voluntarios para terminar cun goberno incompetente, represivo e corrupto. Un alde\u00e1n que se uniu a eles declarou que cando chegaba o cobrador de impostos esix\u00eda aos habitantes da aldea os tributos e cando marchaba practicamente non lles quedaba nada; ademais, o Vietcong contaba cun bo n\u00famero de veteranos do Viet Minh que derrotaran aos franceses unha d\u00e9cada antes, a\u00ednda que a maior\u00eda daqueles veteranos foron repatriados ao Norte tras a guerra de Indochina.\nO presidente Diem morreu en 1963 nun golpe de estado, auspiciado pola administraci\u00f3n estadounidense de John Fitzgerald Kennedy a quen non lle convi\u00f1a apoiar un xeneral cat\u00f3lico dentro dun pa\u00eds con outra maior\u00eda relixiosa; escenas como a que deu a volta ao mundo dun monxe budista sentado nunha r\u00faa e cuberto polas lapas polo ritual bonzo (imaxe), para protestar contra a opresi\u00f3n budista por parte do primeiro ministro, marcaba as diferenzas relixiosas entre os dirixentes e o seu pobo. Diem, malia a s\u00faa man dura era o \u00fanico xefe de Estado capaz de controlar a agresi\u00f3n das guerrillas. Diem foi substitu\u00eddo polo feble e falto de vontade Nguyen Van Thieu.\nNovamente en guerra.\nMentres, en Vietnam do Norte a cancelaci\u00f3n do referendo non constitu\u00edu un atranco insuperable. O seu presidente Ho Chi Minh, Vo Nguyen Giap como ministro de Defensa e o politburo, consideraron a independencia de Francia como un paso m\u00e1is da s\u00faa estratexia a longo prazo. Segundo esta estratexia, a reunificaci\u00f3n do pa\u00eds por votaci\u00f3n ou pola forza ser\u00eda o seguinte paso, e a\u00ednda m\u00e1is coa posterior dominaci\u00f3n de toda Indochina (vello so\u00f1o vietnamita dende a Idade Media).\nOs combates por parte dos guerrilleiros do Vietcong comezaron axi\u00f1a, axudados polos comunistas do norte en forma de env\u00edos de munici\u00f3ns, armas, v\u00edveres e outros \u00fatiles por ruta mar\u00edtima. Tam\u00e9n se realizaron alg\u00fans env\u00edos por terra no que despois foi a famosa Ruta Ho Chi Minh; pero inicialmente os homes do sur levaron a iniciativa axudados dende o mar.\nPola s\u00faa banda o ARVN, o ex\u00e9rcito de Vietnam do Sur, resultaba moi ineficaz loitando no seu propio pa\u00eds. O armamento pouco axeitado, os escasos pilotos de helic\u00f3pteros nativos e especialmente a gran corrupci\u00f3n e ineptitude dos seus mandos (a maior\u00eda colocados por compromisos pol\u00edticos entre familias cunha escasa cualificaci\u00f3n militar e a\u00ednda m\u00e1is escaso valor) fac\u00edan que os soldados do sur se arriscasen o imprescindible; at\u00e9 vendo loitar os seus compa\u00f1eiros a escasas decenas de metros, non tiveron confianza nos seus mandos e non seguiron as m\u00ednimas obrigaci\u00f3ns dun soldado. Como exemplo, valla a testemu\u00f1a dun estadounidense que se asombraba ao velos facer garda cun transistor a todo volume.\nMalia os puntos a favor dos insurxentes, as vitorias e a dominaci\u00f3n masiva de territorio d\u00e9ronse cando chegaron os homes do norte (como eran chamados por veces os soldados do EVN), porque pese ao que poida parecer, non todos os vietnamitas do sur v\u00edan con bos ollos os comunistas. Tampouco o Vietcong confiaba moito nos seus aliados, e estes non terminaban de vencer a s\u00faa resistencia a obedecer as ordes dadas dende Hanoi.\nPor estas raz\u00f3ns, o r\u00e9xime do Sur non se derrubou, pero cada vez ced\u00eda m\u00e1is territorio. En 1965, ano da intervenci\u00f3n directa dos Estados Unidos, aproximadamente o 60% do pa\u00eds estaba en poder do Vietcong e non hab\u00eda expectativas dunha mudanza na tendencia porque a iniciativa nos combates lev\u00e1bana os guerrilleiros e os soldados do Norte.\nEstados Unidos e a \"teor\u00eda do domin\u00f3\".\nOs avances do comunismo preocupaban aos Estados Unidos desde case a fin da segunda guerra mundial. Pa\u00edses como Malaisia, Indonesia ou Filipinas estiveran moi preto de caer do lado comunista; xa o fixeran a China, Vietnam do Norte, Birmania, Cuba e todas as naci\u00f3ns europeas baixo o mando sovi\u00e9tico.\nEstados Unidos, que xa era unha superpotencia con vontade de dominio global, tem\u00eda quedar rodeada dunha constelaci\u00f3n comunista da que Vietnam ser\u00eda unha peza m\u00e1is dunha cadea. Era a teor\u00eda do domin\u00f3.\n\u00c1s raz\u00f3ns pol\u00edticas de xeoestratexia x\u00fantanse os intereses econ\u00f3micos das empresas estadounidenses nesa rexi\u00f3n. Xa na \u00e9poca do presidente Eisenhower se lle instara a dar apoio aos franceses para manter baixo control as explotaci\u00f3ns de caucho, volframio, esta\u00f1o (todas elas materias primas estrat\u00e9xicas) ademais do famoso arroz e opio vietnamita, polas que Vietnam era considerada \"a alfaia de Asia\".\nPero non se debe caer no erro de pensar que a intervenci\u00f3n estadounidense se debeu a motivos principalmente econ\u00f3micos. Os motivos foron esencialmente pol\u00edticos: conter o comunismo que, segundo a mentalidade estadounidense, avanzaba por todas as partes. Esta foi a raz\u00f3n pola que Kennedy continuou coas axudas ao r\u00e9xime do Sur e o env\u00edo de asesores (at\u00e9 chegar a uns 60 000). Na d\u00e9cada dos 50, Estados Unidos xa axudara economicamente a outras naci\u00f3ns e comezara a carreira espacial para conseguir que pa\u00edses como Indonesia non cambiasen de bando . O caso indonesio foi un \u00e9xito e a posibilidade de repetilo consider\u00e1base posible.\nAo principio os asesores estadounidenses estaban al\u00ed para instru\u00edren o ex\u00e9rcito de Vietnam do Sur en t\u00e1cticas, mantemento de avi\u00f3ns e helic\u00f3pteros, formaci\u00f3n dunha defensa irregular nas Terras Altas Centrais e outras funci\u00f3ns auxiliares; pero non ti\u00f1an permiso para interviren nos combates e moito menos para prepararen acci\u00f3ns contra os guerrilleiros; a\u00ednda que se rumorea que m\u00e1is dunha vez saltaron esta prohibici\u00f3n na que ser\u00eda, quizais, a primeira dunha longa lista de violaci\u00f3ns xur\u00eddicas e ilegalidades que far\u00edan famosa esta guerra . En xullo de 1959 o comandante Dale Buis e o sarxento Chester Ovnard foron os primeiros estadounidenses mortos en Vietnam durante os ataques \u00e1 base de Bien Hoa.\nO comezo.\nAo longo da d\u00e9cada dos 60 os asesores estadounidenses foran atacados en varias ocasi\u00f3ns e at\u00e9 existen rumores de que participaron en operaci\u00f3ns de pescuda e destruci\u00f3n xunto aos vietnamitas ou de forma individual, pero foi en agosto de 1964 cando dous destrutores que navegaban no golfo de Tonqu\u00edn informaron ser atacados d\u00faas veces por lanchas vietnamitas; na segunda ocasi\u00f3n chegaron a dicir que lles foron lanzadas decenas de torpedos. O presidente Lyndon B. Johnson decidiu actuar con todo o poder de que dispo\u00f1\u00eda.\nDespois do incidente, o propio presidente Johnson comentou que os tripulantes dos buques confundiran os vietnamitas cunha bandada de peixes voadores e actualmente \u00e9 dif\u00edcil, ou mesmo imposible, atopar expertos que non consideren o de Tonqu\u00edn un erro provocado polas condici\u00f3ns meteorol\u00f3xicas; pero resultou a escusa definitiva de Johnson para solicitar ao Congreso que se aprobase a \"Resoluci\u00f3n do golfo de Tonqu\u00edn\". Esta resoluci\u00f3n conferir\u00eda plenos poderes para que os asesores presentes en Vietnam realizasen operaci\u00f3ns f\u00f3ra do recinto das s\u00faas bases, ademais de poder incrementar a presenza militar nese pa\u00eds. A estes factores debe engadirse o feito de estar en campa\u00f1a electoral nos Estados Unidos e necesitar mostrar unha imaxe de forza ante o comunismo que lle permitise ga\u00f1ar votos. At\u00e9 o seu rival tivo que apoiar a petici\u00f3n.\nO Congreso aprobou a Resoluci\u00f3n solicitada polo Presidente uns d\u00edas logo dos mencionados ataques. Ent\u00f3n o goberno dos Estados Unidos ti\u00f1a o que se cualificou como o camis\u00f3n da avoa, onde debaixo cabe todo. A principios de marzo de 1965 desembarcaron na base de Da Nang os 3 500 marines que se unir\u00edan aos 22 500 asesores que xa serv\u00edan en Vietnam.\nPese ao que puidese parecer pola marcha que tomaron posteriormente os acontecementos, o primeiro continxente de marines foi moi ben recibido polos habitantes de Da Nang, con grilandas de flores e bailes. Ao mesmo tempo, nos Estados Unidos, o apoio popular roldaba o 60% da poboaci\u00f3n, pese a que as protestas en contra e as denuncias ao descaradamente clasista sistema de recrutamento comezaron moi pronto.\nTampouco debe pensarse que os Estados Unidos entrou en guerra contra ningunha naci\u00f3n dende o punto de vista do Dereito Internacional. Non houbo declaraci\u00f3n de guerra nin tampouco unha invasi\u00f3n de Vietnam do Sur que este pa\u00eds non solicitase. Estes motivos fan que sempre deba escribirse \"guerra de Vietnam\", con min\u00fasculas, pois nunca foi reco\u00f1ecida como tal. Este punto fac\u00eda imposible impo\u00f1er unha censura de prensa como en calquera outra contenda at\u00e9 o momento. Por estas caracter\u00edsticas particulares os xornalistas puideron lanzarse \u00e1 caza de historias, cousa que resultou m\u00e1is dif\u00edcil noutros conflitos posteriores, como foi o caso das d\u00faas guerras do golfo P\u00e9rsico.\nDo mesmo xeito que boa parte da poboaci\u00f3n estadounidense e parte da vietnamita, no ano 1965 a maior\u00eda dos medios de comunicaci\u00f3n estaba a favor da intervenci\u00f3n. Foi despois cando a actitude dos xornalistas comezou a cambiar. Con motivo das matanzas que puido mostrar o movemento pacifista, que falaba con co\u00f1ecemento de causa, o cambio de actitude de varios pol\u00edticos, como o propio McNamara, e o horror dunha guerra de guerrillas foron invertendo a actitude dos xornalistas cara ao conflito de Vietnam, sendo a falta de apoio popular unha das causas da derrota. Outros autores, entre os que destaca o propio Ex\u00e9rcito dos Estados Unidos, prefiren concretar que foron as restrici\u00f3ns impostas polos pol\u00edticos aos militares, a consecuencia da presi\u00f3n dos medios entre outras causas, as que contribu\u00edron decididamente \u00e1 derrota. Estados Unidos quer\u00eda deixar claro que chegara ao sueste asi\u00e1tico para quedar e, en segundo lugar, desexaba despregar a s\u00faa enorme potencia de fogo coa que aniquilar o seu inimigo en pouco tempo.\nPara lograr o primeiro obxectivo, os env\u00edos de m\u00e1is soldados non cesaron en varios anos e a finais de 1965 xa eran m\u00e1is de 100 000 os efectivos destinados a Vietnam. Na parte orzamentaria o primeiro ano de conflito Estados Unidos destinou 1 000 mill\u00f3ns de d\u00f3lares en axuda. Grazas a esta riada econ\u00f3mica, as subministraci\u00f3ns alcanzaron a cifra de case 10 mill\u00f3ns de toneladas ao mes. Ademais diso, Estados Unidos sempre se sentiu orgulloso de abastecer ben os seus soldados con uniformes limpos cando non pod\u00edan ba\u00f1arse, agasallos da casa e at\u00e9 xornais. Os militares chegaban incluso a garantir polo menos unha comida quente ao d\u00eda para todos os seus homes, levadas en recipientes de aluminio en helic\u00f3ptero, a\u00ednda que \u00e1s veces a variedade creaba algo de desorganizaci\u00f3n e erros na rotaci\u00f3n dos inxentes recursos dispo\u00f1ibles. Un veterano queix\u00e1base de que recib\u00edan uniformes novos, galletas e outros artigos, pero nin unha soa comida decente en sete d\u00edas.\nAs cousas resultaban moi diferentes para os inimigos. Eles pasaban necesidades de medicamentos, v\u00edveres e at\u00e9 auga nos seus magn\u00edficos sistemas de t\u00faneles (tanto \u00e9 as\u00ed que os norteamericanos montaron unha base sobre o sistema de t\u00faneles de Cu Chi, sen darse conta nunca do que ti\u00f1an debaixo), desde os que os vietnamitas sa\u00edan para roubar comida.\nTodo este enorme n\u00famero de materiais e subministraci\u00f3ns requir\u00eda unha enorme cadea lox\u00edstica que lastrou moito o Ex\u00e9rcito e o convert\u00eda nun elefante lento e torpe, como o v\u00edan os comunistas. As\u00ed, un de cada sete soldados estadounidenses viuse realmente envolvido en combate, os demais pertenc\u00edan a corpos lox\u00edsticos, administrativos, m\u00e9dicos, mec\u00e1nicos etc.\nPara cumprir a segunda meta, o despregamento de potencia de fogo, os cami\u00f3ns e os helic\u00f3pteros levaban can\u00f3ns de distintos calibres a onde fixese falta para dar cobertura \u00e1s tropas de infantar\u00eda. Cando as pezas non pod\u00edan descargarse polo mesto da selva, avi\u00f3ns de distintos tipos lanzaban bombas de centos de quilos de explosivo que abr\u00edan un cr\u00e1ter para permitir a aterraxe dos helic\u00f3pteros. Tam\u00e9n comezou a equiparse os helic\u00f3pteros con m\u00edsiles e pronto aparecer\u00edan os novos helic\u00f3pteros artillados.\nCon todo este poder nas s\u00faas mans organiz\u00e1ronse varias operaci\u00f3ns de grande envergadura, sendo a primeira e m\u00e1is importante a chamada Operaci\u00f3n Starlight, contra o Vietcong, e a m\u00e1is sanguenta, a do val de Ia Drang contra o EVN principalmente.\nOs primeiros enfrontamentos.\nA\u00ednda que por veces talvez dependesen demasiado dos helic\u00f3pteros, resultaron unha arma formidable como quedou perfectamente demostrado no val de Drang, onde estas m\u00e1quinas realizaron unha fundamental misi\u00f3n para transportar os homes ao centro da batalla, aprovisionalos e extraer os feridos. M\u00e1is a\u00ednda o foi na Operaci\u00f3n Starlight, que foi a primeira proba de fogo para os marines. A principios de 1965 os estadounidenses puxeron en marcha a Starlight e lograron sorprender primeiro e acantoar despois o Vietcong na pen\u00ednsula de Noh Nang. Unha vez al\u00ed puideron destru\u00edr os guerrilleiros con todo o armamento ao seu alcance: armas port\u00e1tiles, artillar\u00eda, aviaci\u00f3n e artillar\u00eda naval dos cruceiros fondeados no golfo de Tonqu\u00edn. A vitoria estadounidense resultou contundente.\nO \u00e9xito da Operaci\u00f3n Starlight e no val de Drang, xunto ao aprendido en Corea en evacuaci\u00f3ns sanitarias (tam\u00e9n sobre as mesmas selvas de Vietnam cando s\u00f3 eran asesores) foron a proba de fogo para este novo medio de transporte e tam\u00e9n de guerra, en palabras do propio xeneral William Westmoreland. Non s\u00f3 para salvar feridos, sen\u00f3n para levar todo o necesario a calquera sitio por dif\u00edcil que fose e at\u00e9 atacar a terra con metralladoras e pouco despois con foguetes.\nXa en agosto de 1962 o informe Howse cualificou de \"necesaria e desexable a adopci\u00f3n do concepto de mobilidade a\u00e9rea no Ex\u00e9rcito\"; as reticencias que o Pent\u00e1gono puido ter aos aparellos de \u00e1 variable quedaron disoltas por completo. Redact\u00e1ronse planos para formar novas unidades que formar\u00edan a Cabalar\u00eda A\u00e9rea, transportada, apoiada e abastecida por helic\u00f3ptero. Homes da 2\u00aa Divisi\u00f3n de Infantar\u00eda foron transferidos \u00e1 nova divisi\u00f3n e o 1 de xullo de 1965 naceu a 1\u00aa Divisi\u00f3n de Cabalar\u00eda A\u00e9rea.\nCon todo, en batallas m\u00e1is ou menos convencionais, os guerrilleiros vietnamitas a\u00ednda ti\u00f1an cartas que xogar e demostr\u00e1rono no mes de xu\u00f1o, cando desintegraron por completo o 51\u00ba batall\u00f3n do ARVN, nunha acci\u00f3n sorpresa, preto do golfo de Tonqu\u00edn.\nPero a lecci\u00f3n do terrible que pod\u00eda ser a potencia de fogo e o emprego do helic\u00f3ptero recibiuna tam\u00e9n o EVN en novembro cando esperaron aos estadounidenses no val da Drang, nas Terras Altas Centrais. Pese \u00e1 desproporci\u00f3n no n\u00famero de contendentes, un batall\u00f3n de cabalar\u00eda a\u00e9rea (case 400 homes) por parte dos estadounidenses contra case 4 000 combatentes do EVN e o Vietcong, a potencia de fogo dos primeiros foi tan grande que a batalla se perdeu con terribles baixas para os homes do norte.\nAs primeiras lecci\u00f3ns.\nVitorias como as anteriores animaron os estadounidenses a seguiren as mesmas t\u00e1cticas. Estas ser\u00edan:\nDeste xeito pronto estiveron dispo\u00f1ibles batall\u00f3ns de cabalar\u00eda a\u00e9rea e gran cantidade de helic\u00f3pteros. Non obstante, autores como os redactores de \"Nam, cr\u00f3nica de la guerra de Vietnam\" opinan que os vietnamitas aprenderon moito m\u00e1is do seu opo\u00f1ente naqueles reveses. A gran capacidade do Vietcong e do xeneral Giap para adaptarse e aprender dos seus erros f\u00edxoos rectificar o seu modo de loita, abandonando a idea de medirse cos estadounidenses como un ex\u00e9rcito e pasando a unha contenda prolongada e sanguenta, en forma de guerra de guerrillas. Os vietnamitas seguiron as seguintes pautas:\nEstas t\u00e1cticas descolocaban moito ao alto mando da coalici\u00f3n, aos seus oficiais e aos propios soldados. Un membro das Forzas Especiais afirmou anos despois: As\u00ed, a guerra de Vietnam converteuse nunha serie de largu\u00edsimos momentos de inactividade ou de marcha interrompidos por alg\u00fans instantes de loita sanguenta, o cal esnaquizaba os nervios dos soldados e enfurec\u00edaos enormemente. O resultado era que a emboscada se converteu nunha obsesi\u00f3n e o evitar caer nunha resultaba ser unha das primeiras prioridades dos homes, antes que as ordes ou a obediencia aos seus oficiais. Este tedio na selva e ao mesmo tempo a tensi\u00f3n ante un posible ataque esnaquizou moitos nervios e m\u00e1is da metade dos soldados norteamericanos terminaban drogadictos. Esta foi outra causa que lles custar\u00eda a derrota.\nSe dura resultaba a t\u00e1ctica para os soldados non o era moito menos para o alto mando. O desexo de conseguir unha batalla campal chegou a ser a particular obsesi\u00f3n para o Pent\u00e1gono, que organizaba operaci\u00f3ns co fin de localizar o Cuartel Xeral do Vietcong. Na s\u00faa mente segu\u00eda fixa a idea de que os guerrilleiros defender\u00edan aquela valiosa posesi\u00f3n con profusi\u00f3n e, xa que logo, ter\u00edan unha oportunidade para destru\u00edlos. Pero, por m\u00e1is operaci\u00f3ns que levaron a cabo, o Cuartel Xeral nunca apareceu (supo\u00f1endo que non fose na realidade unha oficina en Hanoi).\nNo entanto, o primeiro ano da guerra, Estados Unidos venceu na pr\u00e1ctica a totalidade das batallas onde loitou. Isto f\u00edxoos pensar nunha vitoria r\u00e1pida pero da que pod\u00edan obter experiencia en combate para os seus oficiais, polo que decidiron enviar al\u00ed a todos os posibles. Este resultou ser outro dos erros que os levou \u00e1 derrota. Os oficiais rotaban cada 6 meses no canto de cada 12, cando as estat\u00edsticas informaban de que un militar comezaba a desenvolverse ben aos tres meses e alcanzaba o seu \u00f3ptimo operativo aos 10. Isto fac\u00eda que as unidades se sentisen permanentemente mandadas por novatos ineptos, o que os fac\u00eda candidatos \u00e1s temidas emboscadas, situaci\u00f3n na que os soldados non dubidaban en rematar os seus xefes e calquera recruta non moi h\u00e1bil. O c\u00e1lculo de case 800 oficiais mortos nas mans dos seus propios homes consid\u00e9rase moi optimista.\nOs vietnamitas.\nPara os vietnamitas do norte e os \"Vietcong\" a presenza estadounidense s\u00f3 era outro inimigo imperialista m\u00e1is ao que pod\u00edan vencer, como fixeran xa d\u00faas veces antes, e conseguir a reunificaci\u00f3n do pa\u00eds, se non a unidade de toda a pen\u00ednsula Indochina. Foi este esp\u00edrito nacionalista nun pa\u00eds do Terceiro Mundo, segundo autores como Mar\u00eda Teresa Largo Alonso, algo que os estadounidenses non chegaron a entender e a longo prazo outro motivo da s\u00faa derrota, en frase tantas veces pronunciada polos seus l\u00edderes: \"loitaremos durante mil anos\".\nO ex\u00e9rcito de Vietnam do Norte.\nA guerra de Vietnam comparouse, e probablemente seguirase a comparar, con calquera outra contenda onde os Estados Unidos non ga\u00f1en coa claridade que se espera do seu armamento, como na Operaci\u00f3n Devolver a esperanza en Somalia ou invasi\u00f3n de Iraq. Por\u00e9n a de Vietnam conta con d\u00faas diferenzas que non se volveron a repetir dende aquela:\nA Ruta Ho Chi Minh: o abastecemento dos guerrilleiros.\nPosto que a frota dos Estados Unidos fac\u00eda imposible o abastecemento por mar, Vietnam do Norte decidiu reforzar, ampliar e empregar profusamente a ruta que abrira en 1959.\nEsta ruta foi bautizada co nome do primeiro presidente do Vietnam moderno, Ho Chi Minh, e distaba moito de ser unha estrada, ou incluso un cami\u00f1o. Discorr\u00eda por Laos e Camboxa e na s\u00faa meirande parte era unha colecci\u00f3n de vieiros e vereas empregadas para transportar todo tipo de provisi\u00f3ns e soldados.\nPese a que se sobrevalorou a s\u00faa importancia, esta ruta foi unha peza chave na vitoria do Norte sobre o Sur. Especialmente porque nunca puido ser cortada nin detida. Utiliz\u00e1ronse todo tipo de t\u00e9cnicas dende os bombardeos masivos at\u00e9 o sementado de sensores intelixentes; pero pola acci\u00f3n dos animais, a selva, os innumerables vieiros e a perseveranza dos vietnamitas todos resultaron in\u00fatiles. As\u00ed unha vietnamita relataba no seu diario o seu esgotamento e a dor que lle produc\u00eda nas costas a carga que levaba; pero tam\u00e9n o desexo de seguir adiante e non ser deixada atr\u00e1s polos seus compa\u00f1eiros, pese a todas as privaci\u00f3ns.\nCo tempo, a ruta foi sement\u00e1ndose de zonas para descansar e repo\u00f1erse, ademais de cultivar alimentos para aliviar a presi\u00f3n sobre as mercanc\u00edas transportadas. Estes centros foron obxectivo de bombardeos, de ataques por parte de mercenarios contratados pola CIA e at\u00e9 de incursi\u00f3ns en Camboxa (v\u00e9xase m\u00e1is adiante) e Laos (v\u00e9xase m\u00e1is adiante). Pero, como no caso dos bombardeos, volveron resultar in\u00fatiles e a Ho Chi Minh foi unha das pezas claves para poder lanzar a Ofensiva do Tet, despois a Ofensiva de Pascua e, para rematar, a Ofensiva de Primavera, que terminou con Vietnam do Sur.\nAs\u00ed mesmo, foi a ruta e os postos levantados nela o que abriu as portas a que Vietnam do Norte mobilizase o seu ex\u00e9rcito cando o goberno prooccidental de Laos caeu e convertese ese pa\u00eds nun protectorado \"de facto\".\nO Vietcong.\nO Goberno Provisional da Rep\u00fablica de Vietnam do Sur aprendeu pronto o mort\u00edfero da potencia de fogo estadounidense e decidiu empregar a \"guerra da pulga\" con pequenos golpes pero de gran contundencia. En teor\u00eda trat\u00e1base de esmagar unha unidade pola superioridade num\u00e9rica (dez a un, a\u00ednda que non sempre era posible esa proporci\u00f3n) e retirarse antes da reacci\u00f3n do inimigo.\nEntre as axudas que consegu\u00edan nos pa\u00edses veci\u00f1os, as que aportaba o norte e as obtidas de bombas e granadas sen estoupar dos Estados Unidos permit\u00edan un limitado fornecemento de material explosivo para fabricar bombas e bombas-trampa. O armamento era unha prioridade e as demais necesidades ocupaban un segundo plano, case oposto ao bando inimigo, onde a superioridade lox\u00edstica das tropas estranxeiras non carrexaba m\u00e1is que envexa e xenreira, e con ela ga\u00f1as de golpear con m\u00e1is forza. Un ex-membro do Vietcong recordaba:Ademais, a s\u00faa adaptaci\u00f3n ao terreo permit\u00edalles vivir agochados ou traballando durante o d\u00eda e \u00e1 noite realizar todo tipo de ataques empregando o terreo e a vexetaci\u00f3n para acosar o seu inimigo. Desta forma, a noite realmente lles pertenc\u00eda, porque durante esas horas eran eles quen dominaban o terreo.\nO seu contacto e proximidade coa poboaci\u00f3n local permit\u00edalles ter acceso a alimento e informaci\u00f3n. Antes de seleccionar un obxectivo os comandantes de rexemento enviaban un explorador que tomase contacto coa poboaci\u00f3n local e preparasen a entrada, o ataque e a retirada. Se as tres acci\u00f3ns se consideraban posibles realiz\u00e1base o ataque. Este moitas veces consist\u00eda en ondadas humanas, pero con coidado de non desperdiciar vidas humanas e limpar o terreo de cad\u00e1veres para poder honralos cunha cerimonia cando a operaci\u00f3n terminase.\nA cadea de mando dos vietcong funcionaba como a de calquera ex\u00e9rcito ou at\u00e9 mellor. Tanto \u00e9 as\u00ed que sorprenderon os estadounidenses organizando ataques a nivel de divisi\u00f3n. Unha unidade atacaba a outra inferior en n\u00famero e cando se solicitaban reforzos para repeler a agresi\u00f3n, as forzas enviadas eran atacadas por unha unidade a\u00ednda maior que a primeira. As\u00ed consegu\u00edase aumentar a impaciencia en auxiliados e auxiliadores contribu\u00edndo \u00e1 vitoria e ao derrubamento da moral. Esta foi unha das causas pola que fracasou a Operaci\u00f3n Attleboro en 1966. Se os reforzos eran demasiado grandes, o Vietcong sempre pod\u00eda desaparecer na selva, excepto quizais unha unidade: os pixamas negros. Esta unidade estaba formada polos homes m\u00e1is motivados, vest\u00edan as cl\u00e1sicas pezas dos campesi\u00f1os e portaban un fusil ou subfusil, un cadeado e unha cadea para atarse a unha \u00e1rbore co fin de loitar \"sen retirada nin rendici\u00f3n\", para ferir con forza os inimigos ou permitir a retirada dos seus compa\u00f1eiros.\nOs guerrilleiros non eran comunistas na s\u00faa maior\u00eda, nin sequera eran homes na s\u00faa totalidade. Cando algunha unidade estaba escasa de efectivos recrutaban mulleres que combat\u00edan coa mesma gallard\u00eda c\u00f3s seus compa\u00f1eiros masculinos. Esta fereza, determinaci\u00f3n e renuncias sorprendeu moito aos estadounidenses, a mi\u00fado chegados ao sueste asi\u00e1tico chamados a filas.\nA moral dos vietnamitas.\nAqueles homes e mulleres mi\u00fados e xeralmente magros sorprenderon dende ent\u00f3n a todo o mundo pola s\u00faa tenacidade e vontade de vencer a cantos inimigos se lles opuxesen. Esta motivaci\u00f3n, nalgunhas ocasi\u00f3ns, era confundida polos norteamericanos con fanatismo ou exemplos do desprezo dos l\u00edderes comunistas e ditatoriais polo seu pobo. A\u00ednda que \u00e9 certo que os dous Vietnam eran ditaduras e que foron moi com\u00fans os casos de execuci\u00f3ns sumarias por parte dos oficiais do EVN, os vietnamitas ti\u00f1an un gran desexo de vencer e unha fe de ferro nos seus sacrificios.\nComo exemplo pode servir a testemu\u00f1a dada por Duong Thi Xuan Quy ao cruzar a \"Autoestrada 9\" ao final da Ruta Ho Chi Minh:\nOutro exemplo de laboriosidade sen desesperanza d\u00e9rono os habitantes de Vietnam do Norte tras os bombardeos. Un membro da comunidade relat\u00e1bao do seguinte xeito: \nPara os homes provenientes de rexi\u00f3ns temperadas, a xungla p\u00f3delles resultar un lugar hostil, amiga dos seus inimigos e inimiga s\u00faa, como cr\u00edan os ingleses en Birmania durante a segunda guerra mundial. Os vietnamitas deb\u00edan alimentarse de serpes, ratos, lagartos e, cando hab\u00eda sorte, arroz; por esta raz\u00f3n cando os alimentos faltaban pod\u00edan sobrevivir da selva sen que se resistise a s\u00faa moral e cando aqueles chegaban, tras o roubo nunha base, viv\u00edanse momentos de euforia e satisfacci\u00f3n. Iso foi algo que experimentaran os franceses da Columna Alessandri na s\u00faa penosa marcha cara \u00e1 China: cando os avi\u00f3ns estadounidenses lanzaron raci\u00f3ns de comida foi para eles un manxar; cousa que para os membros das unidades estadounidenses perdidas na selva non supo\u00f1\u00eda ningunha exquisitez e at\u00e9 se chegaba a establecer quendas para que puidesen elixir as que m\u00e1is lles gustaba.\nO Sur recupera terreo.\nO xefe das forzas estadounidenses en Vietnam, o xeneral William Westmoreland, solicitou e conseguiu os medios para realizar as acci\u00f3ns que pensaba que levar\u00edan \u00e1 vitoria.\nAs acci\u00f3ns estadounidenses.\nEstados Unidos e os seus aliados lanzaron unha misi\u00f3n tras outra e libraron unha batalla tras outra, das que se poden destacar as seguintes (algunhas xa comentadas):\nAs\u00ed mesmo, en decembro de 1965, a Forza A\u00e9rea puxo en marcha o \"Programa Big Belly\" para permitir que os B-52 transportasen case 10 000\u00a0kg de bombas e en abril do ano seguinte foron desprazados \u00e1 illa de Guam para poder alcanzar Vietnam do Sur. Dende al\u00ed realiz\u00e1base unha media de 300 sa\u00eddas ao mes. Con esta nova arma logrouse derrotar en 1966 a novena divisi\u00f3n do Vietcong, para o que tiveron que realizar 225 sa\u00eddas.\nAs operaci\u00f3ns, os bombardeos e as vitorias daban unha sensaci\u00f3n \u00e1 opini\u00f3n p\u00fablica de pacificar o pa\u00eds, especialmente \u00e1 dos Estados Unidos; pero a imaxe que se ti\u00f1a ao chegar a calquera parte de Vietnam do Sur era de inseguridade. As\u00ed o comprobaron os soldados espa\u00f1ois cando chegaron a Saig\u00f3n en abril de 1966. Os edificios oficiais v\u00edanse protexidos por sacos terreos, o autob\u00fas que os transportaba levaba os portelos cubertos por reixas para impedir a entrada de granadas. At\u00e9 no propio hotel Pen\u00ednsula, onde se aloxaron, tiveron que interromper a emisi\u00f3n dunha pel\u00edcula por explosi\u00f3ns pr\u00f3ximas e o posterior contraataque con helic\u00f3pteros. Iso dentro da propia capital do pa\u00eds.\nCon esta campa\u00f1a de misi\u00f3ns e ataques o avance comunista parou case en seco. Por\u00e9n o alto mando estadounidense v\u00eda varios problemas: o propio Westmoreland reco\u00f1eceu en 1965 que o n\u00famero de baixas norteamericanas resultou desproporcionadamente alto, en 1966 o n\u00famero de vitorias reduciuse (os vietnamitas estaban empezando a levar a iniciativa) ao que o Westmoreland respondeu solicitando, e obtendo, m\u00e1is soldados e seguir empregando a artillar\u00eda, a aviaci\u00f3n, o alto explosivo e demais medios devastadores ao seu alcance. Desta forma as operaci\u00f3ns seguiron suced\u00e9ndose unha tras outra:\nGrazas a toda esta axuda e esforzo, o goberno de Saig\u00f3n foi recuperando boa parte do territorio perdido os anos anteriores e en 1967 nos Estados Unidos cr\u00edase que a vitoria estar\u00eda do seu lado en non moito tempo. Pero a desmesurada potencia de fogo empregada estaba a resultar contraproducente en moitas ocasi\u00f3ns. Un alde\u00e1n comentaba Do mesmo xeito, o emprego dunha arma tan devastadora como os superbombardeiros B-52 causou rexeitamento en boa parte do mundo, inclu\u00eddos os propios Estados Unidos.\nOutras participaci\u00f3ns estranxeiras.\nO presidente Johnson desde un principio tratou de atraer a tantos pa\u00edses como puido para dar unha idea de que o \"Mundo ceibe\" estaba a loitar contra o comunismo. Moitos pa\u00edses enviaron axuda, principalmente en forma de subministraci\u00f3ns m\u00e9dicas, que \u00e9 unha das axudas mellor vista pola poboaci\u00f3n do pa\u00eds emisor e receptor; pero s\u00f3 sete pa\u00edses mandaron soldados \u00e1 pen\u00ednsula como resposta do citado \"Mundo ceibe\", pese a que o adxectivo \"ceibe\" \u00e9 m\u00e1is un eufemismo ca unha realidade.\nA m\u00e1is contundente foi a ditadura coreana. Se\u00fal decidiu apoiar o seu aliado americano, que os salvara da invasi\u00f3n comunista na d\u00e9cada anterior, cun env\u00edo de forzas para misi\u00f3ns de segunda li\u00f1a, polo menos en teor\u00eda porque pronto comezaron a realizar acci\u00f3ns de combate.\nInicialmente eran 200 homes en febreiro de 1965, \u00e9 dicir, antes da entrada masiva das tropas dos Estados Unidos; pero o seu n\u00famero foi aumentando at\u00e9 situarse en 47 829 soldados en 1967, cunha preparaci\u00f3n e adestramento envexable. As s\u00faas t\u00e1cticas eran estadounidenses, os seus adestradores na pen\u00ednsula coreana, pero os seus m\u00e9todos eran propios e en moitas ocasi\u00f3ns brutais.\nA zona asignada era a costa leste do pa\u00eds, entre as cidades de Cam Ranh e Qui Nhon e patrull\u00e1bana con gran fanatismo. Despois de todo eles co\u00f1ec\u00edan de primeira man as acci\u00f3ns dos r\u00e9ximes comunistas. En 1967 unha compa\u00f1\u00eda surcoreana foi atacada por unha formaci\u00f3n do EVN moi superior en n\u00famero. A batalla terminou nun ba\u00f1o de sangue con 243 baixas para os vietnamitas e unha humillante retirada.\nOs coreanos estiveron en Vietnam do Sur at\u00e9 marzo de 1973 coa misi\u00f3n de manter abertos os portos e v\u00edas de comunicaci\u00f3n, ademais de enfrontarse aos vietcong.\nPola s\u00faa banda Australia enviou unha forza a\u00ednda maior. Os primeiros australianos na Indochina chegaron en 1962 como asesores; pero en 1965 o goberno de Canberra aumentou o continxente a 1 400. Esta achega resultaba dunha grande importancia para Estados Unidos e o seu intento de unir todo o \"Mundo ceibe\" contra o comunismo, tanto \u00e9 as\u00ed que aquel destacamento foi recibido polo propio xeneral Westmoreland. Ademais os australianos xa ti\u00f1an experiencia na loita na xungla, xa que combateran contra os comunistas en Malaisia xunto aos brit\u00e1nicos.\nAs tropas do Nov\u00edsimo Continente seguiron ascendendo en n\u00famero at\u00e9 chegar aos 7 672 soldados e oficiais en 1967, que realizaron principalmente misi\u00f3ns de procura e destruci\u00f3n en pequena escala por todo Vietnam, pero principalmente na provincia de Phuoc Tuy.\nEn 1968, co cambio da situaci\u00f3n, f\u00edxose necesaria a realizaci\u00f3n de misi\u00f3ns conxuntas cos norteamericanos para defender as bases de Binh Hoa e Long Binh, pero este incremento na loita non foi nin moito menos apreciado no seu pa\u00eds. En Australia a participaci\u00f3n na guerra foi moito menos popular que nos Estados Unidos e provocou gran controversia.\nEn decembro de 1972 retirouse o \u00faltimo soldado australiano deixando un balance de 46 852 participantes, 492 mortos, 2 398 feridos e 500 mill\u00f3ns de d\u00f3lares.\nCon todo, o continxente m\u00e1is numeroso enviouno Tailandia cun total de 11 568 soldados. Ademais permitiu aos Estados Unidos empregar o seu territorio para operar os B52, os cazas e avi\u00f3ns de reco\u00f1ecemento e o Centro de Vixilancia da Infiltraci\u00f3n. O temor a que Vietnam quixese apropiarse de toda a pen\u00ednsula de Indochina e estender o comunismo contribu\u00edu moito para enviar unha participaci\u00f3n tan numerosa..\nAs acci\u00f3ns vietnamitas.\nPola banda vietnamita o EVN e sobre todo o Vietcong ti\u00f1an moi claro que a s\u00faa t\u00e1ctica de atacar e causar todo o dano posible volver\u00eda ser a correcta. Novamente se fac\u00eda certa a met\u00e1fora: Esta frase pecha a esencia cruel e \u00e1s veces atroz daquela guerra, como adoitan ser todas as guerras de guerrillas. Un membro do Vietcong explicouno claramente:\nAs\u00ed mesmo a frase anterior cont\u00e9n outra das bazas que soubo xogar extraordinariamente o pobo vietnamita: a utilizaci\u00f3n do terreo no seu propio beneficio. Na xungla pod\u00edan ocultarse sen seren vistos nin tan sequera por visores luz de estrela ou de infravermellos, pod\u00edan crear refuxios m\u00e1is ou menos seguros e pod\u00edan esconderse tras unha emboscada ou para fuxir dunha acci\u00f3n de pescuda e destruci\u00f3n. Os vietnamitas sab\u00edan utilizar a hostil selva no seu beneficio, algo que os estadounidenses non chegaron a comprender de todo, como demostra o desexo de terminar coa vexetaci\u00f3n con defoliantes ou converter o terreo nunha lameira bald\u00eda a base de bombas.\nAs lecci\u00f3ns que os Estados Unidos de Am\u00e9rica non aprenderon.\nPese ao extraordinario esforzo realizado e \u00e1 sensaci\u00f3n de triunfo, Estados Unidos non terminara de comprender o tipo de guerra na que loitaba e o inimigo ao que se enfrontaba. Esta incomprensi\u00f3n p\u00e1lpase nas continuas estat\u00edsticas e informes cuantitativos solicitados e manexados polos mandos sen prestar excesiva atenci\u00f3n aos discursos dos dirixentes comunistas; mostrando que se comportaban como en calquera guerra convencional, onde o importante son os datos do potencial inimigo, en lugar dunha guerra de guerrillas, onde o vital \u00e9 separar os guerrilleiros do apoio popular.\nAs\u00ed mesmo a Zona Desmilitarizada segu\u00eda sendo un foco de infiltraci\u00f3n comunista, pese aos duros combates librados al\u00ed, pese \u00e1 Li\u00f1a McNamara e a s\u00faa avanzada tecnolox\u00eda e \u00e1s bater\u00edas instaladas.\nPeor era a situaci\u00f3n no chamado \"Tri\u00e1ngulo de Ferro\", unha zona a 50\u00a0km de Saig\u00f3n callada de t\u00faneles do Vietcong e cheos de vietcong e soldados do EVN. Aquela zona sempre foi unha daga sobre a capital do Sur, a medio cami\u00f1o entre os refuxios seguros en Camboxa e a principal cidade do Sur, xunto \u00e1s s\u00faas \u00e1reas m\u00e1is ricas. A Operaci\u00f3n Attleboro foi o exemplo dunha grande operaci\u00f3n montada para localizar e destru\u00edr os refuxios e as unidades, pero os soldados da 196\u00aa Divisi\u00f3n de Infantar\u00eda Lixeira recibiron unha formidable malleira cando o intentaron en agosto de 1966. Os comunistas lograron evitar o cerco e refuxiarse en Camboxa. Novamente se intentou en xaneiro de 1967 no marco da \"Operaci\u00f3n Cedar Falls\" e novamente se libraron combates, pero o Vietcong fixo o que os norteamericanos consideraban imposible: desaparecer. Capturouse gran cantidade de material e destru\u00edronse moitos t\u00faneles, pero a maior\u00eda das forzas guerrilleiras volvera zafarse do ataque.\nA maior\u00eda da Administraci\u00f3n Jonhson defend\u00eda a idea de incrementar os fondos e o persoal destinado ao sueste asi\u00e1tico, pero Robert McNamara, un dos primeiros e m\u00e1is ferventes defensores da intervenci\u00f3n estadounidense, comezou a ter d\u00fabidas en 1966 e a suscitar abertamente a imposibilidade de ga\u00f1ar esa guerra en 1967. Segundo el a iniciativa dos combates lev\u00e1bana os comunistas, eles pod\u00edan elixir cantas baixas sufrir e cantas infrinxir aos seus opo\u00f1entes, desta forma, afirmaba McNamara\nUnha opini\u00f3n semellante ti\u00f1a a CIA, axencia que tam\u00e9n postulaba a imposibilidade de ga\u00f1ar o conflito por medios unicamente militares.\n1968, o ano en que a guerra mudou o rumbo.\nAt\u00e9 o ano 1968 exist\u00eda certa autocompracencia nos mandos militares norteamericanos pola marcha da contenda. Pese \u00e1s baixas e \u00e1s manifestaci\u00f3ns contra a mesma, as vitorias obtidas e o terreo recuperado fac\u00edan pensar que se estaba no bo cami\u00f1o, exist\u00edan informes de intelixencia que anunciaban unha grande ofensiva comunista, pero os devanditos informes non eran suficientemente claros ou fiables. Xa o ano anterior se lanzara unha grande operaci\u00f3n, a Cedar Falls, a consecuencia doutra tam\u00e9n grande operaci\u00f3n de intelixencia, a \"Operaci\u00f3n Rendezvous\", pero non conseguiu m\u00e1is contactos co Vietcong dos habituais.\nPor estes motivos 1968 foi unha sorpresa para practicamente todos os militares, pol\u00edticos e analistas, arruinou todas as expectativas estadounidenses e demostrou a tenacidade e perseveranza do pobo vietnamita.\nA bandeira ondea en Khe Sanh.\nO mes de xaneiro de 1968 comezou para os estadounidenses cun forte bombardeo na base de Khe Sanh que, cercada por d\u00faas divisi\u00f3ns do EVN mais outros efectivos do Vietcong, ameazaba con converterse nunha desfeita para os vitoriosos \u00e1nimos norteamericanos. O Alto Mando realizou un esforzo enorme por manter esa posici\u00f3n no seu poder. Estados Unidos non deixou de enviar avi\u00f3ns con subministraci\u00f3ns, e cando as aterraxes foron imposibles desenvolveron a sa\u00edda da carga con paraca\u00eddas, socorreron os asediados por medio da \"Operaci\u00f3n Pegasus\", tomaron os outeiros que rodeaban as instalaci\u00f3ns etc. para reter a posici\u00f3n. Parec\u00eda que aquela loita ser\u00eda unha das poucas de grande envergadura que as minguadas forzas guerrilleiras pod\u00edan emprender tras case tres anos de loita.\nDurante ese sitio os marines tomaron a cota 811 e izaron nela a bandeira das barras e estrelas. Isto recriminouno o mando, pois era territorio de Vietnam do Sur, pero alegaron que o \u00fanico sangue derramado al\u00ed era o norteamericano e as\u00ed deron t\u00edtulo a esta parte da contenda, a\u00ednda optimista.\nA Ofensiva do Tet.\nA finais de xaneiro dese ano, cando se celebra o aninovo vietnamita (a festividade do Tet) 38 das 52 capitais de Vietnam do Sur foron atacadas e moitas practicamente tomadas. A antiga capital do Imperio Vietnamita, Hu\u00e9, caeu en poder dos rebeldes e tardou varios d\u00edas en ser recuperada, Saig\u00f3n estivo en estado de sitio e a propia embaixada dos Estados Unidos foi atacada por un comando suicida que case chega ao interior do edificio.\nA sorpresa foi total para os norteamericanos e o ARVN. A\u00ed se atopa outra clave da derrota dos Estados Unidos nesta guerra: a intelixencia militar non era capaz de ofrecer informaci\u00f3n clara e concreta do que estaba a pasar e do que se aveci\u00f1aba. Pese \u00e1s toneladas de documentos incautados ao inimigo nas operaci\u00f3ns, o emprego masivo de fotograf\u00eda a\u00e9rea e, ao final do conflito, de sat\u00e9lites esp\u00eda, \u00e1 dispersi\u00f3n de miles de sensores pola selva e ao emprego dos moi sofisticados, para a \u00e9poca, ordenadores de terceira xeraci\u00f3n, a Axencia de Seguridade Nacional non era consciente dos preparativos para a ofensiva, nin da magnitude dos complexos de t\u00faneles que tanto axudaron a ela, nin da existencia ou non dun cuartel xeral do EVN en territorio sudvietnamita. As\u00ed se chegaba en moitas ocasi\u00f3ns a situaci\u00f3ns onde os oficiais de intelixencia marcaban como brancos importantes lugares que non sab\u00edan realmente se o eran ou non, pero que en caso de selo far\u00edanos subir puntos. Naturalmente eses lugares deb\u00edan ser inspeccionados pola infantar\u00eda, que se xogaba a vida por eles no canto de que traballase a intelixencia para evitarlles eses riscos.\nCon todo a Ofensiva do Tet tam\u00e9n gardaba unha pequena sorpresa para o mando norvietnamita. Os soldados do sur resistiron o ataque con poucas deserci\u00f3ns e si ga\u00f1aron varias loitas encarnizadas. O poder a\u00e9reo varreu case por completo os guerrilleiros do Vietcong (uns 40 000 mortos segundo os estadounidenses) e poucos d\u00edas despois todo o territorio ga\u00f1ado polos guerrilleiros era recuperado, perdendo o EVN boa parte dos efectivos que tan penosamente conseguira levar ao sur. A Ofensiva do Tet volv\u00eda a ser un fracaso como o foi 14 anos antes.\nMoito se discutiu se o resultado era ou non o desexado por Giap e os xerarcas de Hanoi, pero as opini\u00f3ns son case un\u00e1nimes sobre os efectos carrexados en Estados Unidos.\nUnha imaxe para a posteridade da Ofensiva do Tet foi a fotograf\u00eda do Xeneral Nguyen Ngoc Loan asasinando o membro do Vietcong Nguy\u1ec5n V\u0103n L\u00e9m, en Saig\u00f3n. A imaxe pode verse aqu\u00ed.\nO derrubamento da moral.\nParadoxalmente unha vitoria como esta fixo ver aos norteamericanos com\u00fans que os rebeldes non s\u00f3 pod\u00edan dar un bo susto aos seus soldados sen\u00f3n que pod\u00edan atacar calquera lugar de Vietnam do Sur, pod\u00edan entrar na s\u00faa embaixada e violar o seu territorio. Resultaran in\u00fatiles tantos bombardeos, tres anos de loita con abundantes baixas, a riada de mill\u00f3ns enviados e a multitude de manifestaci\u00f3ns e contramanifestaci\u00f3ns? As\u00ed se produciu o que alg\u00fans autores denominaron \u00abO colapso da moral\u00bb. Tantas mensaxes de vitoria eran pouco menos que un engano.\nDe pouco serviron os comunicados sobre o alt\u00edsimo \u00edndice de baixas inferido ao Vietcong e ao EVN, a resistencia que demostrou o ARVN ou os achados das matanzas de Hu\u00e9. As manifestaci\u00f3ns de protesta multiplic\u00e1ronse. Moito m\u00e1is cando en 1969 se fixeron p\u00fablicos os feitos acaecidos en My Lai. O descubriren que as atrocidades cometidas polos nazis durante a segunda guerra mundial pod\u00edan estar repet\u00edndose en Vietnam, era un acicate que deixaba a poucos indiferentes, especialmente cando se constatou que o sistema de medir o cumprimento dos obxectivos pod\u00eda converter actos como o de My Lai na punta do iceberg.\nEsta foi outra das caracter\u00edsticas da guerra de Vietnam: os problemas de integraci\u00f3n que sufriron moitos veteranos \u00e1 s\u00faa volta. O arriscar a s\u00faa vida nunha xungla ind\u00f3mita, contra unha poboaci\u00f3n sempre sospeitosa ou at\u00e9 hostil, esgot\u00e1ndose en extenuantes marchas entre trampas e riscos de ataques, todo por un pa\u00eds que, \u00e1 s\u00faa volta, lonxe de agradec\u00e9rllelo, desprez\u00e1baos ou at\u00e9 os acusaba de asasinatos e atrocidades parecidas (m\u00e1is al\u00f3 de se participaran nelas ou non). Certamente non era a totalidade da poboaci\u00f3n pero s\u00f3 o feito de que unha parte cada vez m\u00e1is numerosa da mesma tivese este sentimento afectaba moito aos combatentes que, como todo combatente, volv\u00edan pensando que o pa\u00eds polo que se arriscaron os \u00eda consentir e querer.\nA vietnamizaci\u00f3n.\nPese a que este termo e esta idea xa fora suscitada polo presidente John F. Kennedy a principios dos anos 60 do s\u00e9culo XX non foi at\u00e9 a vitoria de Richard Nixon cando comezou a levarse \u00e1 pr\u00e1ctica.\nLevada \u00e1 pr\u00e1ctica polo famoso analista Henry Kissinger a vietnamizaci\u00f3n persegu\u00eda fortalecer e preparar o ARNV para defender o territorio do Sur que manti\u00f1a baixo o seu control (aproximadamente o 94%). Ao mesmo tempo deb\u00eda crear un contexto para desafogar o r\u00e9xime do presidente Thieu do acoso constante ao que o somet\u00edan os comunistas do Vietcong e de Vietnam do Norte. Deste xeito ofrecer\u00edalle unha posici\u00f3n m\u00e1is forte nas negociaci\u00f3ns que deb\u00edan establecerse para atopar unha sa\u00edda: xa en febreiro de 1969, Kissinger reun\u00edase secretamente en Par\u00eds con dirixentes comunistas para estudar posibles condici\u00f3ns de paz.\nNixon di mudar o rumbo.\nDisc\u00fatese se, tras a Ofensiva do T\u00eat en 1968, o Presidente decidiu a progresiva desvinculaci\u00f3n do conflito ou se esta decisi\u00f3n foi uns meses despois, tras a Batalla do Outeiro da Hamburguesa. O que indubidablemente si sucedeu foi a percepci\u00f3n do presidente Johnson de non contar xa coa maior\u00eda da cidadan\u00eda.\nPese a todo, os env\u00edos de tropas continuaron e en 1969 aumentou o n\u00famero de norteamericanos a m\u00e1is de 500 000, pero para ent\u00f3n o Presidente xa sab\u00eda que aquela guerra \u00eda custarlle a reelecci\u00f3n e non se presentou \u00e1s lexislativas.\nJohnson deixou a Casa Branca en 1969 e Richard Nixon foi elixido novo presidente. Os eixes sobre os que basear\u00eda a s\u00faa pol\u00edtica sobre Vietnam ser\u00edan:\nO segundo punto do proxecto foino cumprindo progresivamente. Non se pode dicir o mesmo dos demais. Este feito, o prometer unha cousa dentro dun tema de capital importancia, facer exactamente o contrario e volver ga\u00f1ar as elecci\u00f3ns quedou como exemplo en moitos estadounidenses de como un gran \"vendedor de coches\" pode arrastrar todo un pobo. Tam\u00e9n proba a determinaci\u00f3n de Nixon para non ser o \u00fanico presidente dos Estados Unidos en perder unha guerra.\nNixon amosouse implacable cos bombardeos para obrigar a Hanoi a sentar na mesa. Negoci\u00e1ronse todos os detalles para que parecese unha paz honrosa: chegaron a suspenderse momentaneamente os preparativos da conferencia para atopar unha forma de entrar as catro delegaci\u00f3ns \u00e1 vez (en diplomacia, a orde de entrada marca os vencidos e os vencedores), mesmo se parou todo at\u00e9 decidir se a mesa ser\u00eda redonda ou cadrada, mentres continuaban os combates e as mortes.\nTras a retirada do Norte das negociaci\u00f3ns renov\u00e1ronse os ataques a\u00e9reos para obrigalos a reincorporarse. Cando o fixeron pretendeuse presentar como unha vitoria, pero o certo \u00e9 que Hanoi non cambiou substancialmente as s\u00faas esixencias que obrigaban, entre outras cousas, ao Sur a non poder reconquistar territorio.\nRespecto \u00e1 non extensi\u00f3n da guerra, Nixon ordenou unha campa\u00f1a secreta de bombardeos sobre Laos, que rapidamente foi co\u00f1ecida e publicada entre outras cousas por ser Laos o pa\u00eds m\u00e1is bombardeado da Terra, con m\u00e1is de 2\u00a0500\u00a0000 bombas de todos os tama\u00f1os. As\u00ed mesmo o ARVN invadiu parcialmente ese pa\u00eds con p\u00e9simos resultados e o mesmo fixeron con Camboxa acompa\u00f1ando os estadounidenses. Isto terminou de estender o conflito a esas zonas, xa en guerra civil contra movementos guerrilleiros.\nOutro problema que afrontaron foi a recompilaci\u00f3n de abundante informaci\u00f3n sobre a organizaci\u00f3n e disposici\u00f3n das forzas inimigas. Por volta de 1969 a CIA, que levaba moito tempo insistindo en que aquela guerra non pod\u00eda ga\u00f1arse por medios convencionais, xa ti\u00f1a listo o seu Programa Phoenix que comezara en 1967 para ser m\u00e1is selectivos e causar menos carnizar\u00edas con bombardeos e granadas de alto explosivo. Mais pese aos esforzos de varios mandos e oficiais no sentido contrario, o Programa Phoenix terminar\u00eda sendo m\u00e1is un terrorismo de Estado que unha fonte de informaci\u00f3n fidedigna.\nMentres, o Ex\u00e9rcito dos Estados Unidos levou centos de oficiais de ARNV a cursos de instruci\u00f3n para mandos, pilotos e persoal de mantemento do custoso material que lles regalar\u00eda (especialmente medios a\u00e9reos). Pero os progresos resultaron moi lentos e v\u00edanse entorpecidos pola corrupci\u00f3n cr\u00f3nica (os mandos segu\u00edan sendo seleccionados segundo os \"compromisos\" dos dirixentes pol\u00edticos e non polas s\u00faas calidades militares). Nesta mesma li\u00f1a os oficiais estadounidenses comezaron a ver que regalarlles helic\u00f3pteros e substitu\u00edlos cando fosen derrubados non conduc\u00eda a nada se os pilotos continuaban tendo unha capacitaci\u00f3n como m\u00e1ximo mediocre.\nA retirada de tropas comezou en 1970, empezando polo persoal de infantar\u00eda para terminar cos pilotos dos que sempre estaba necesitado o ARNV para o seu vital apoio a\u00e9reo. Para esta misi\u00f3n o xeneral Westmoreland foi retirado das s\u00faas funci\u00f3ns e regresou ao Pent\u00e1gono.\nA guerra esp\u00e1llase.\nOs dous veci\u00f1os neutrais de Vietnam do Sur, Laos e Camboxa, estaban sendo incapaces de conter a agresi\u00f3n dos seus guerrilleiros comunistas e tampouco lograban cortar a Ruta Ho Chi Minh, que fora moi importante na preparaci\u00f3n das principais ofensivas.\nSe Estados Unidos pretend\u00eda que o seu aliado puidese sobrevivir a unha guerra co Norte deb\u00eda cortar esas v\u00edas de infiltraci\u00f3n e, de paso, terminar co Cuartel do Ex\u00e9rcito Norvietnamita, vello espellismo que pensaban atopar\u00edan en Camboxa e finalmente poder\u00edan librar e ga\u00f1ar unha batalla convencional.\nA principios de 1969, o recentemente elixido Richard Nixon comezou unha campa\u00f1a de bombardeos secretos sobre Laos e Camboxa. Os pilotos deb\u00edan engalar, ir a unha posici\u00f3n determinada e agardar ordes. Unha vez na posici\u00f3n os controladores d\u00e1banlles as coordenadas que deb\u00edan atacar. \u00c1 volta os mesmos controladores deber\u00edan destru\u00edr todo documento sobre estas incursi\u00f3ns en territorio neutral. Pese a todas as precauci\u00f3ns, en menos dun mes o New York Times xa publicaba noticias sobre estes documentos (filtradas por membros da Forza A\u00e9rea desconformes con estas operaci\u00f3ns). Segundo a edici\u00f3n de 1986 do Libro Guinness dos R\u00e9cords Laos foi o pa\u00eds m\u00e1is bombardeado do planeta con varios megat\u00f3ns de bombas convencionais.\nEstes bombardeos persegu\u00edan un obxectivo t\u00e1ctico: cortar a Ruta Ho Chi Minh, e outro m\u00e1is estrat\u00e9xico: demostrar a Vietnam do Norte que a nova presidencia estaba disposta a todo con tal de terminar con aquela guerra, at\u00e9 a opci\u00f3n nuclear. Pero os vietnamitas do norte non se amedrentaron por iso e continuaron co seu fluxo cara ao sur.\nA invasi\u00f3n de Camboxa.\nO 14 de abril de 1970 o ARVN realizou unha primeira incursi\u00f3n e o 29 de abril o tenente xeneral Do Cao Tri lanzou os seus 12.000 homes sobre o \"Pico de Papagaio\" (v\u00e9xase o mapa). Pero foi o 1 de maio de 1970 cando o xeneral Robert Shoemaker enviou a orde de avanzar sobre o Pico de Papagaio e o Anzol aos oficiais destacados na fronteira con Camboxa. A\u00ednda que alg\u00fans a tomaron con resignaci\u00f3n, na s\u00faa maior\u00eda estaban contentos de poder golpear o santuario do Vietcong e, especialmente os vietnamitas, de vingar todos os mortos que os camboxanos enviaran flotando polo r\u00edo Mecong.\nA incursi\u00f3n estivo precedida de grandes bombardeos que causaron moitos mortos entre os campesi\u00f1os o que, a longo prazo, foi terrible para o goberno prooccidental de Camboxa, pois as guerrillas comunistas conseguiron lexitimidade e m\u00e1is voluntarios para a s\u00faa vitoria. Nixon era consciente das repercusi\u00f3ns que traer\u00edan aquelas acci\u00f3ns pero, como el mesmo declarara, prefer\u00eda perder a reelecci\u00f3n a ser o primeiro presidente en perder unha guerra.\nA incursi\u00f3n no Anzol atopou algunha resistencia de grupos espor\u00e1dicos que, como era costume, desaparec\u00edan na selva tras un breve tiroteo. A\u00ednda que a resistencia foi increment\u00e1ndose algo por parte do EVN, nin sequera na localidade de Snuol a oposici\u00f3n intentou resistir a potencia de fogo despregada polos M40 Patton. Axi\u00f1a, as localizaci\u00f3ns de artillar\u00eda do EVN foron capturadas e envi\u00e1ronse 100 carros de exploraci\u00f3n Sheridan que atoparon resistencia. Utilizando toda a potencia de fogo venceron a resistencia, arrasaron o poboado e, mentres interrogaban aos campesi\u00f1os, saquearon todo o que puideron.\nOs camboxanos informaron que hab\u00eda toda unha cidade guerrilleira na xungla. Pouco despois un helic\u00f3ptero Lonch avistaba unha casa ben camuflada e comezou o bombardeo de artillar\u00eda e aviaci\u00f3n. Cando os infantes puideron entrar no que eles mesmos chamar\u00edan \"A Cidade\" atoparon 400 cabanas de palla e 180 escondedoiros albergando subministraci\u00f3ns m\u00e9dicas, alimentos, roupa; ademais de 480 fus\u00eds e 120 000 cartuchos.\nEntre as d\u00faas incursi\u00f3ns ach\u00e1ronse 4 793 armas individuais, 730 morteros, 7 285 foguetes, 124 cami\u00f3ns, tres mill\u00f3ns de cartuchos de fusil e nove mill\u00f3ns de quilogramos de arroz, ademais de abundante documentaci\u00f3n. A Cabalar\u00eda Aerotransportada realizou 6 436 sa\u00eddas para levar a Vietnam do Sur as 25 000 toneladas capturadas.\nO 30 de xu\u00f1o todos os soldados volveron \u00e1s s\u00faas bases.\nEn toda a incursi\u00f3n morreron 354 norteamericanos e resultaron feridos 1 689. O ARNV dixo perder 866 homes e ter feridos a outros 3 274. Ademais o Presidente dixo capturar subministraci\u00f3ns e armas para todo un ano e ter matado 11 349 inimigos, a\u00ednda que a propia CIA cualificou ese reconto de \"altamente sospeitoso\".\nPara Nixon era como un agasallo de Nadal e ordenou o env\u00edo de 31 000 soldados m\u00e1is a Camboxa para destru\u00edr todo o que non se puidese transportar. Con todo o famoso cuartel do EVN para Vietnam do Sur (o COSVN) non apareceu e si fortes manifestaci\u00f3ns nos Estados Unidos, sendo a de Kent State a m\u00e1is dura de todas.\nCon todo, estes ataques e os bombardeos estadounidenses animaron a poboaci\u00f3n en contra do seu goberno, que non pod\u00eda ou non quer\u00eda defendelos, e acenderon os sanguinarios Khmer vermellos, que xa combat\u00edan dende hab\u00eda anos e lograran consolidar unha base de operaci\u00f3ns no norte do pa\u00eds. Con esa base e un pobo desexoso de terminar co seu corrupto goberno, o terreo estaba disposto para que os \"campesi\u00f1os da morte\" sementasen aqueles campos.\nEntrando en Laos: o cami\u00f1o do inferno.\nAutorizada o 18 de xaneiro de 1971 e nomeada como a famosa vitoria vietnamita sobre os chineses en 1427, a Operaci\u00f3n Lam Son 719 ti\u00f1a como obxectivos desbaratar calquera posible ofensiva comunista sobre Vietnam do Sur durante todo un ano. Laos era considerada a fronteira m\u00e1is empregada para o fornecemento de material e armamento \u00e1s guerrillas e deb\u00eda ser golpeada con contundencia por dous motivos:\nPara isto planificouse e lanzou a Operaci\u00f3n Lan Som 719.\nO obxectivo militar de Lam Son 719 era abrir un corredor de 25\u00a0km de ancho por 35 de longo entre a fronteira de Vietnam do Sur e a cidade laosiana de Tchepone. Iso cortar\u00eda a Ruta Ho Chi Minh e deter\u00eda as operaci\u00f3ns dos guerrilleiros no Sur.\nDesgraciadamente para o xeneral Xuan Lam e os seus homes, o EVN opuxo moita m\u00e1is resistencia e con moitas mellores armas que un ano antes en Camboxa e, a metade de cami\u00f1o, as numeros\u00edsimas baixas sufridas na Estrada 9 e nos outeiros ao norte desta obrigaron a deter o avance e comezar a evacuaci\u00f3n en helic\u00f3pteros.\nAs imaxes de centos de helic\u00f3pteros entrando en Vietnam do Sur ateigados de atemorizados feridos frustrou as esperanzas de moitos en poder contar co ARVN para defender s\u00f3 Vietnam do Sur.\nO desastre de Lan Som 719 custou ao ex\u00e9rcito de Vietnam do Sur case 10 000 homes, o que supuxo algo menos da metade dos efectivos cos que contaba e unha derrota que fac\u00eda temer pola operatividade dese ex\u00e9rcito no futuro.\nCon todo, dous anos despois os vietnamitas do sur demostraron que a\u00ednda lles quedaban cartas por xogar fronte ao mesmo inimigo que tan duramente os expulsou.\nO poder da tecnolox\u00eda contra o poder da tecnolox\u00eda.\nSobre a guerra de Vietnam, como sobre calquera conflito librado entre un pa\u00eds grande e outro pequeno, existen varios t\u00f3picos que non son de todo certos por m\u00e1is repetidos que sexan. Un deses t\u00f3picos \u00e9 a afirmaci\u00f3n de que os vietnamitas loitaban con armas rudimentarias contra a m\u00e1is avanzada tecnolox\u00eda. Certamente varios informes de intelixencia mostraban que o Vietcong obti\u00f1a a maior parte do seu material de ex\u00e9rcito do Sur e das minas e outros artefactos sen estoupar lanzados polos Estados Unidos. Hai rexistros de que o Vietcong e o EVN preparaban trampas case artesanais, como as \"estacas punji\" cubertas de excrementos para acelerar a gangrena ao soldado que a pisaba. Pola s\u00faa banda Estados Unidos empregaba as bombas \"lazy dogs\" cargadas con miles de coitelas para xerar unha morte m\u00e1is lenta \u00e1s v\u00edtimas que atopasen ao seu paso.\nA\u00ednda que sexa verdade que os Estados Unidos utilizou en Vietnam os m\u00e1is sofisticados produtos electr\u00f3nicos de que dispo\u00f1\u00eda (detectores de movemento, bombas intelixentes guiadas por l\u00e1ser, helic\u00f3pteros artillados etc.) non \u00e9 menos certo que os vietnamitas do norte, e algo menos os membros do Vietcong, dispo\u00f1\u00edan do mellor que o arsenal sovi\u00e9tico producira, especialmente na segunda e terceira parte da contenda.\nAs\u00ed a reconquista dos outeiros de Laos debeuse, en boa medida, \u00e1 intervenci\u00f3n dos carros de combate enviados pola URSS. Do mesmo xeito os veteranos norteamericanos queix\u00e1banse en moitas ocasi\u00f3ns de teren que combater con armas que non funcionaban, polo mal funcionamento do M-16 fronte ao AK-47 (pola s\u00faa sinxeleza e fiabilidade).\nDurante as incursi\u00f3ns a\u00e9reas sobre Vietnam do Norte dos anos sesenta e setenta Hanoi lanzou os seus MIG-17. Os occidentais ao principio pensaban que o MIG 17 era unha simple mellora de aparello anterior utilizado na guerra de Corea, na d\u00e9cada anterior. Con todo os pilotos vietnamitas terminaron de demostrar que dispo\u00f1\u00edan dun aparello totalmente diferente, moito m\u00e1is manexable e m\u00e1is certeiro. A\u00ednda m\u00e1is sofisticados era os mundialmente famosos reactores MIG-21, un aparello concibido en 18 meses e desenvolvido a finais dos 50 que realizou numerosos derrubamentos de todo tipo de avi\u00f3ns estadounidenses (inclu\u00eddos os F-4 Phantom lanzados na s\u00faa contra). A\u00ednda mellor era o MIG-23 que entrou en servizo cando o conflito xa terminaba.\nEn varias publicaci\u00f3ns destac\u00e1ronse proezas a\u00e9reas como as realizadas polo tenente Randall Cunnigham aos mandos do seu Phantom, pero o certo \u00e9 que os pilotos vietnamitas derrubaron multitude de cazas e bombardeiros coas d\u00faas m\u00e1quinas antes mencionadas, pese a contar con menor mantemento e sobre todo menor adestramento que os seus inimigos. Un vietnamita que non desexaba ser identificado describ\u00edao do seguinte xeito:\nA fiabilidade e resistencia do armamento vietnamita foron superiores ao estadounidense. Tanto \u00e9 as\u00ed que moitas desas armas, coma o AK-47, foron posteriormente alg\u00fans dos enxe\u00f1os m\u00e1is vendidos en todo o mundo, grazas \u00e1 s\u00faa alt\u00edsima relaci\u00f3n calidade-prezo, por riba dos seus hom\u00f3logos estadounidenses. O MIG-21 resultou un avi\u00f3n tan sobresa\u00ednte que naci\u00f3ns como a Rep\u00fablica Checa nos anos 90 do s\u00e9culo XX decidiron dar de baixa modelos m\u00e1is modernos e modernizar estes aparellos. Para rematar, o MIG-23 fixo render certa preocupaci\u00f3n na Forza A\u00e9rea dos Estados Unidos e levounos a comezar o desenvolvemento dunha nova xeraci\u00f3n de cazas.\nA Ofensiva de Pascua: o ARVN resiste.\n\u00c1s d\u00faas da ma\u00f1\u00e1 do 30 de marzo de 1972, a artillar\u00eda e os m\u00edsiles do EVN atacaron as posici\u00f3ns do ARVN na zona desmilitarizada cunha potencia tal que recordaba os peores momentos en Khe Sanh.\n12 000 proxect\u00eds, 4 000 homes e 200 blindados lanz\u00e1ronse contra as posici\u00f3ns survietnamitas co fin de dominalas, cercar Quang Tri e volver ocupar Hu\u00e9, como xa conseguiran en 1968. Pero non era a Ofensiva do Tet, esta chamar\u00edase a Ofensiva de Pascua.\nPouco despois, dende Camboxa, outra incursi\u00f3n avanzou pola rexi\u00f3n do Anzol e o Pico de Loro e cercou as cidades de An Loc e Tay Ninh, cami\u00f1o de Saig\u00f3n. Unha terceira vaga sa\u00edu do sur de Camboxa para infiltrarse no delta do Mecong.\nCon todo, isto s\u00f3 resultou un engado para distraer a atenci\u00f3n do ataque principal que se lanzou d\u00edas despois no centro do pa\u00eds sobre a cidade de Kontum.\nAs imaxes de estradas inundadas por desprazados, avi\u00f3ns tratando de levantar das s\u00faas ramplas con homes colgados delas e veh\u00edculos ateigados de asustados vietnamitas parec\u00edan dar a idea de que aquel r\u00e9xime terminar\u00eda en poucos d\u00edas.\nGiap lanzou sobre o sur a pr\u00e1ctica totalidade do seu ex\u00e9rcito coa intenci\u00f3n do aterrorizar os soldados do sur, desfacer o ex\u00e9rcito inimigo e dar o golpe de graza ao r\u00e9xime de Saig\u00f3n. Con todo a realidade foi diferente.\nFoi necesario un golpe deste tipo para que o timorato presidente Thieu relevase do mando o xeneral Giai e o tenente xeneral Ngo Dzu (covardes e corruptos) e colocase \u00e1 fronte dos seus homes o xeneral Ngo Quang Truong, cualificado por alg\u00fans como o mellor oficial de Vietnam do Sur . Este home en\u00e9rxico detivo as retiradas e ordenou que todos os desertores e saqueadores fosen executados.\nCo novo mando e, quizais, loitando desesperadamente para que non se repetisen de novo as atrocidades de 1968 Hu\u00e9 puido ser salvada ao mesmo tempo que Kontum e An Loc resistiron un ataque tras outro. Todo isto aumentou a confianza dos soldados no seu ex\u00e9rcito.\nAl\u00e9n do Pac\u00edfico Nixon declarou que lanzar\u00eda un ataque como o que xamais ver\u00edan e cumpriuno. Os 700 avi\u00f3ns desprazados ao sueste asi\u00e1tico, inclu\u00eddos os B-52 cos seus 24 500\u00a0kg de bombas, e os buques fondeados nas augas de Vietnam do Sur lanzaron un feroz ataque que detivo nunhas ocasi\u00f3ns e desintegrou noutras \u00e1s unidades do norte.\nGiap volveu \u00e1 s\u00faa t\u00e1ctica de lanzar onda tras onda, que funestos resultados lle deu en Dien Bien Phu, at\u00e9 quedar sen efectivos. Ao mesmo tempo os carros de combate recentemente tra\u00eddos da URSS foron esnaquizados polos cazas estadounidenses ou polos soldados do ARVN cos seus lanzagranadas port\u00e1tiles.\nFinalmente as incursi\u00f3ns do EVN detiv\u00e9ronse e os bombardeos cesaron, paraliz\u00e1ndose a ofensiva. As perdas para Hanoi foran terribles e quedou case sen folgos para realizar operaci\u00f3ns de certa envergadura en 1973 e 1974. Conquistara m\u00e1is do dobre de territorio de Vietnam do Sur do que ti\u00f1a at\u00e9 ent\u00f3n (do 3,7% ao 9,7%) a\u00ednda que o 15% destas conquistas as perdeu nos seguintes anos fronte ao ARVN, que xa loitaba s\u00f3.\nO fracaso da vietnamizaci\u00f3n.\nCertamente o programa de vietnamizaci\u00f3n lograra \u00e9xitos. Entre eles podemos citar:\nCon todo os vietnamitas lograran pola s\u00faa banda:\nOs logros obtidos polos vietnamitas comunistas coinciden case totalmente co que a Administraci\u00f3n Nixon pretend\u00eda evitar. Por este motivo o resultado final da vietnamizaci\u00f3n pode cualificarse de fracaso. Esta opini\u00f3n parecen confirmala as ordes que dar\u00eda Nixon de bombardear masivamente Vietnam do Norte e minar tanto os portos como os estuarios, acci\u00f3ns todas elas case desesperadamente para conseguir un acordo de paz.\nA vitoria do norte e a derrota dos Estados Unidos de Am\u00e9rica.\nPese ao que os acontecementos demostraron despois, en 1972 e 1973 a derrota do Sur non estaba clara para ningunha das d\u00faas partes. Por unha banda combat\u00edan xa a soas, pero pola outra estaban recuperando territorio e os Estados Unidos entregoulles 2 500 mill\u00f3ns de d\u00f3lares en armas e munici\u00f3ns, suficiente para resistir durante varios anos.\nTampouco as circunstancias internacionais llo po\u00f1\u00edan doado a ning\u00fan dos dous bandos.\nProblemas econ\u00f3micos.\nA pesar da xenerosa carga do arsenal que deixaran os norteamericanos, a sa\u00edda da guerra reduciu por d\u00faas veces as axudas econ\u00f3micas ao r\u00e9xime de Saig\u00f3n (primeiro por Nixon e despois polo Congreso) at\u00e9 deixalas en 700 mill\u00f3ns de d\u00f3lares anuais.\nEste recorte nas axudas aumentou a\u00ednda m\u00e1is en 1975, o que obrigou a deixar en terra m\u00e1is de 200 avi\u00f3ns, a metade da forza a\u00e9rea survietnamita.\nA crise do petr\u00f3leo aumentou o prezo dos alimentos e outros produtos de primeira necesidade en todo o Sur, o que obrigou a moitos soldados a realizaren traballos extras f\u00f3ra das filas ou a deixar o seu posto para poderen ga\u00f1ar o suficiente como para manter as s\u00faas familias reducindo, est\u00e1 claro, o tempo dispo\u00f1ible para adestramentos e operaci\u00f3ns.\nPara o norte as cousas non marchaban moito mellor. A pol\u00edtica de achegamento de Nixon \u00e1 China (a famosa Diplomacia do Ping Pong de 1971 e a visita a Pequ\u00edn de Nixon en 1972) fac\u00eda pensar nunha diminuci\u00f3n da axuda militar do xigante asi\u00e1tico a Vietnam do Norte.\nUnido a isto a URSS tam\u00e9n baixou as s\u00faas xenerosas achegas de fondos e armas ao ter que preocuparse da seguridade da s\u00faa fronteira coa China, na que chegaron a darse enfrontamentos espor\u00e1dicos.\nAs Linebaker: os bombardeos sobre o Norte.\nNo 8 de maio de 1972 Richard Nixon suspendeu as negociaci\u00f3ns de Par\u00eds polos continuos ataques do EVN e ordenou a campa\u00f1a de bombardeos Linebaker para minar os portos, os obxectivos militares, as v\u00edas f\u00e9rreas, as instalaci\u00f3ns petrol\u00edferas, os aer\u00f3dromos e os peiraos de todo Vietnam do Norte. Segundo as fontes estadounidenses, o Presidente estaba indignado polas continuas incursi\u00f3ns do Norte sobre o Sur e dixo que aqueles vietnamitas \u00edan sufrir un bombardeo como nunca antes sufriran. El ti\u00f1a moi presente que a Operaci\u00f3n Rolling Thunder desgastara moito ao seu antecesor e unha moito m\u00e1is dura far\u00eda o mesmo con el, pero era home en\u00e9rxico e non dubidou en ordenar a sa\u00edda dos B-52.\nNesta ocasi\u00f3n os Phantom e os B-52 (na segunda parte) \u00edan equipados con bombas intelixentes, que tan famosas se far\u00edan en conflitos posteriores, e, segundo a Administraci\u00f3n Nixon, s\u00f3 atacar\u00edan brancos militares ou econ\u00f3micos, nunca zonas habitadas por civ\u00eds. Desta forma, dic\u00edan eles, a ferocidade das bombas ver\u00edase compensada coa s\u00faa precisi\u00f3n. Con todo os vietnamitas v\u00edano dunha forma moi diferente, como comentaba un membro da s\u00faa comunidade:\nEsta campa\u00f1a de bombardeos foi a\u00ednda m\u00e1is terrible que a Rolling Thunder da d\u00e9cada anterior e a eficacia destas armas superou moit\u00edsimo \u00e1s anteriores. Nesta ocasi\u00f3n lanz\u00e1ronse 155 548 toneladas de bombas en 41 000 misi\u00f3ns. As\u00ed as f\u00e1bricas foron destru\u00eddas case por completo, o mesmo que as v\u00edas f\u00e9rreas (inclu\u00edda a famosa ponte de Thanh Hoa que foi alcanzada por 15 bombas guiadas por l\u00e1ser e derrubouse). As cidades a\u00ednda intactas de Hanoi e Haiphong tam\u00e9n foron atacadas por primeira vez no conflito.\nSegundo as fontes occidentais os bombardeos non persegu\u00edan levar a Vietnam do Norte de novo \u00e1 mesa de negociaci\u00f3ns, sen\u00f3n demostrar a Vietnam do Sur que os seguir\u00edan apoiando pese a retirar os seus soldados. No entanto Nixon desexaba unha sa\u00edda honrosa da que ser\u00eda a primeira derrota para o seu pa\u00eds e esta circunstancia tam\u00e9n influ\u00edu en lanzar os bombardeos.\nDende o punto de vista estadounidense as operaci\u00f3ns Linebakers minguaron a moral vietnamita e o goberno de Hanoi comezou a pensar en volver \u00e1 mesa de negociaci\u00f3ns. Certamente a situaci\u00f3n na que os avi\u00f3ns norteamericanos colocaron o pobo vietnamita foi moi dura, un vietnamita relataba:\nO 23 de outubro os bombardeos pararon e retom\u00e1ronse as negociaci\u00f3ns.\nCon todo, uns meses logo de cesar os bombardeos os xerarcas de Vietnam do Norte non viron satisfeitas as s\u00faas demandas para comezar a negociar e retir\u00e1ronse novamente. Por aquelas datas recibiran da URSS m\u00edsiles SAM (terra-aire) e confiaban en presentar resistencia aos novos ataques, pero ademais co\u00f1ec\u00edan a resistencia do seu pobo e a situaci\u00f3n nos Estados Unidos polo que a ameaza de novos ataques non os impresionaba demasiado.\nNixon, habitualmente firme nas s\u00faas decisi\u00f3ns e en\u00e9rxico na s\u00faa aplicaci\u00f3n, renovou os bombardeos (o que se co\u00f1eceu extraoficialmente como Operaci\u00f3n Linebacker II) entre o 18 e o 29 de decembro de 1972 (s\u00f3 pararon o d\u00eda de Nadal).\nNesta segunda fase da campa\u00f1a caeron 20 370 toneladas de bombas, matando 1 000 persoas, detendo as comunicaci\u00f3ns internas, danando a rede el\u00e9ctrica e terminando coa totalidade da forza a\u00e9rea norvietnamita.\nCon todo o prezo foi alto. Os norvietnamitas derribaron 26 avi\u00f3ns (quince deles B-52) e capturaron varios pilotos, o que aumentaba algo a s\u00faa marxe de negociaci\u00f3n en Par\u00eds e constitu\u00edndo unha das maiores preocupaci\u00f3ns que o conflito deixou en anos posteriores: onde estaban todos os pilotos desaparecidos en combate?\nPara Nixon logr\u00e1ronse case todos os obxectivos: demostrar ao seu aliado do sur que o seu apoio continuar\u00eda pese \u00e1 retirada e retomar as conversaci\u00f3ns. Para moitos vietnamitas a conclusi\u00f3n foi outra:\nO alto o fogo de Par\u00eds.\nO 27 de xaneiro de 1973 a delegaci\u00f3n de Vietnam do Sur, a norvietnamita, a estadounidense e a do Goberno Provisional da Rep\u00fablica de Vietnam do Sur (o Vietcong) asinan os acordos de paz de Par\u00eds. O documento compo\u00f1\u00edase de 23 artigos coas misi\u00f3ns de cada bando e foi arduamente preparado at\u00e9 nos m\u00e1is m\u00ednimos detalles, pero Vietnam do Sur quedou exclu\u00eddo. Os estadounidenses desexaban pechar ese cap\u00edtulo da s\u00faa historia canto antes.\nOs acordos de paz supo\u00f1\u00edan o alto o fogo, a retirada dos estadounidenses en 60 d\u00edas a cambio da celebraci\u00f3n de elecci\u00f3ns no Sur e o intercambio de prisioneiros.\nEstes acordos supo\u00f1\u00edan para Estados Unidos un respiro. Co final da s\u00faa participaci\u00f3n na guerra aforraba uns 8 100 mill\u00f3ns de d\u00f3lares e especialmente a gran tensi\u00f3n que se viv\u00eda no pa\u00eds. Con todo para Vietnam (tanto do Norte como do Sur) non era m\u00e1is que unha pausa na loita. Unha vietnamita do sur comentou en Saig\u00f3n:Pola s\u00faa banda o goberno do Sur anunciou que non celebrar\u00eda elecci\u00f3ns no seu territorio.\nAnte a chegada do alto o fogo os combates recruaron para ga\u00f1ar o m\u00e1ximo territorio posible. Con todo, o goberno de Saig\u00f3n acolleu a noticia con indiferenza e decidiu afrontar o ataque do Norte. Estados Unidos prometera continuar axudando economicamente ao Sur, pero moi rapidamente foi reducindo as partidas econ\u00f3micas at\u00e9 practicamente suspendelas en tempos xa do presidente Gerald Ford.\nHanoi prep\u00e1rase.\nPese a que a vitoria non se v\u00eda a curto prazo e os homes de Giap estaban retrocedendo fronte ao ARVN, si hab\u00eda indicios de que o tomado na Ofensiva de Pascua e afianzado cos acordos de paz de Par\u00eds constitu\u00eda unha base s\u00f3lida para o ataque final.\nA principio de 1974 son atacadas as zonas de Quang Nam e Quang Ngai, en maio rex\u00edstranse intensos combates en Ben Cat e Thuong Duc \u00e9 recuperado polo ARNV con moita dificultade. Pero na primavera de 1974 o EVN recuperara o perdido no delta do Mecong.\nOs preliminares da Ofensiva de Primavera.\nInicialmente a seria derrota colleitada na Ofensiva de Pascua fac\u00eda recear ao politburo dunha r\u00e1pida vitoria. M\u00e1is ben o que trataban de conseguir era unha posici\u00f3n m\u00e1is forte, se \u00e9 posible cortando o pa\u00eds en dous, para o ataque final que ter\u00eda lugar en 1976.\nCon todo, dende o Sur, o xeneral norvietnamita Tran Van Tra ped\u00eda unha grande acometida a uns 10\u00a0km da capital. El insist\u00eda en que se pod\u00eda conseguir unha vitoria r\u00e1pida. O plan consist\u00eda en partir das Terras Altas Centrais at\u00e9 a cidade de Pleiku e cortar a s\u00faa conexi\u00f3n con Ban Me Thuot. Inicialmente aprazouse a petici\u00f3n, pero finalmente Hanoi decidiu comezar a ofensiva, e o xeneral Van Tieng Dung foi enviado ao Sur para preparar todas as actuaci\u00f3ns.\nO 1 de marzo de 1975 o EVN cortou os enclaves terrestres con Ban Me Thuot e a cidade caeu o 13 dese mesmo mes. O ataque fixo tomar ao presidente Thieu d\u00faas de tantas decisi\u00f3ns trabucadas, pero que naqueles momentos resultaron extraordinariamente tr\u00e1xicas:\nA retirada converteuse nunha desbandada. A presi\u00f3n do ex\u00e9rcito inimigo, o p\u00e1nico dos civ\u00eds que fuxiron aterrados e a ineptitude do mando que non puido realizar unha retirada ordenada (unha operaci\u00f3n das m\u00e1is dif\u00edciles que se lle poden pedir a un oficial) minaron por completo a cohesi\u00f3n e esp\u00edrito de loita dos soldados que, no canto de defenderen as cidades citadas, fuxiron entre a multitude que baixaba espavorecida. Nun intento de evitar unha derrota catastr\u00f3fica, o presidente do Sur decretou en marzo a mobilizaci\u00f3n xeral para tratar de conter a ofensiva que moi poucos v\u00edan irremediable. Pero o esforzo resultou in\u00fatil: Hu\u00e9 caeu o 25 de marzo e Da Nang o 30. Nas Terras Altas Centrais tam\u00e9n se propagou o p\u00e1nico e caeron en poder do Norte dous d\u00edas despois.\nComo reco\u00f1eceu posteriormente o xeneral Van Tieng Dung, aquel foi un golpe de sorte co que non contaban. Ante estas noticias o bur\u00f3 pol\u00edtico dirixido por Le Duc Tho e o militar \u00e1s ordes de Giap enviaron cadanseu cable aprobando a mobilizaci\u00f3n solicitada por Dung. Este xeneral comentou as discusi\u00f3ns que houbera por cal ser\u00eda o campo de batalla elixido. Finalmente optouse pola rexi\u00f3n de Tay Nguyen por ter o Sur s\u00f3 d\u00faas divisi\u00f3ns para defendelo e ademais diseminadas. Pero nin sequera estas ofreceron gran resistencia porque todo o pa\u00eds era un caos.\nAo goberno de Saig\u00f3n s\u00f3 lle quedaba xogar a carta de loitar nas provincias do sur (as m\u00e1is ricas) \u00e1 espera do monz\u00f3n que deter\u00eda ou paralizar\u00eda todo. Mentres, o Vietcong asentaba as s\u00faas bases e organizaba un Goberno Revolucionario Provisional.\nMentres tanto, os contactos cos Estados Unidos para conseguir apoio a\u00e9reo non cesaron, pero nesta ocasi\u00f3n s\u00f3 lograron boas palabras dun pa\u00eds que quer\u00eda esquecer canto antes aquela contenda.\nA Ofensiva de Primavera.\nAquel derrubamento na parte norte do pa\u00eds e as Terras Altas Centrais mudou a percepci\u00f3n que ti\u00f1an os dirixentes dunha vitoria para o ano seguinte. Tam\u00e9n o cambiou para Saig\u00f3n que tratou de entrar en negociaci\u00f3ns cos comunistas. Estes esixiron a desaparici\u00f3n de Thieu da escena pol\u00edtica, quen finalmente deixou o poder o 21 de abril, sendo substitu\u00eddo polo Xeneral Duong Van Minh.\nA finais de marzo o bur\u00f3 pol\u00edtico reuniuse novamente e decidiuse lanzar a Ofensiva. Dung recordou o discurso lanzado tras a reuni\u00f3n:\nO 22 de abril varios avi\u00f3ns A-37 capturados ao inimigo voaron at\u00e9 Tan Son Nhut e, val\u00e9ndose da s\u00faa aparencia, atacaron a torre de control e destru\u00edron numerosos cazas. O fume puido verse dende Saig\u00f3n coa conseguinte sensaci\u00f3n de p\u00e1nico.\nO xeneral Cao Van Vien ordenou aos seus homes defenderen as posici\u00f3ns at\u00e9 a fin e pouco despois fuxiu. As mesmas d\u00faas cousas fixo o presidente Thieu. O seu cargo foi ocupado o 28 de abril por Duong Van Minh (Gran Minh).\nUnidades enteiras do Saig\u00f3n rend\u00edanse ao paso dos comunistas que avanzaban tomando unha cidade tras outra baixo o lema \nRendici\u00f3n incondicional.\n\u00c1s 24 horas do 29 de abril (a Hora H) Saig\u00f3n foi atacada desde todas as direcci\u00f3ns, excepto dende o mar. Pola zona desmilitarizada penetraron m\u00e1is unidades, o mesmo que dende Laos e dende o centro norte de Camboxa.\nNun bosque de caucho pr\u00f3ximo a Dau Giay agardaba unha unidade de ataque en profundidade formada por unha brigada de carros de combate, un rexemento de infantar\u00eda e algunhas unidades m\u00e1is. Levaban os veh\u00edculos camuflados con ponlas, os brazos con cintas vermellas para distinguirse e uniformes impecables para tomar a capital.\nO xeneral Cao Van Vien asinou a orde de resistir coa frase \"defender at\u00e9 a morte, at\u00e9 o final, a porci\u00f3n da terra que nos queda\", pero pouco despois desertaba do seu posto e fux\u00eda do pa\u00eds.\n\u00c1s 15 horas do 29 de abril os transportes, os blindados e carros de combate da unidade de ataque en profundidade sa\u00edron do bosque e chegaron \u00e1 capital esmagando toda a resistencia que puideron atopar. Ao d\u00eda seguinte chegaron a Saig\u00f3n mentres a xente trataba de fuxir por calquera medio e con asombro ocuparon as r\u00faas da capital avanzando cara ao cuartel xeral do Estado Maior, o Palacio da Independencia, o cuartel xeral da Zona Capital Especial, o Directorio Xeral da Polic\u00eda e o aer\u00f3dromo de Tan Son Nhut cunha enorme rapidez. At\u00e9 os xornalistas quedaron sorprendidos cando recibiron a noticia de que penetraran no palacio presidencial (os tanquistas vietnamitas tiveron a cortes\u00eda de repetir o acto pouco despois para que o puidesen fotografar). Era a Ca\u00edda de Saig\u00f3n.\nOs comunistas subiron as escaleiras do Palacio coas s\u00faas bandeiras. Chegaron ao despacho do presidente e entraron. Con certa dignidade Minh dixo:A contestaci\u00f3n foi:\nRepercusi\u00f3ns do conflito.\nProbablemente poucos conflitos tiveron tantas repercusi\u00f3ns na historia contempor\u00e1nea como o de Vietnam e tam\u00e9n poucos atraeron m\u00e1is atenci\u00f3n de novelistas e sobre todo cineastas.\nNos Estados Unidos de Am\u00e9rica.\nOs bombardeos masivos e a crueldade da guerra retransmitida por vez primeira polos medios de comunicaci\u00f3n terminaron de cambiar a imaxe que a\u00ednda hab\u00eda en moitos pa\u00edses dos Estados Unidos e especialmente a que ti\u00f1an os estadounidenses de si mesmos. A imaxe dun pa\u00eds enorme esmagando a outro pequeno e a dos seus soldados cometendo matanzas f\u00f3ra e dentro resultaron demoledoras, deixando esmagado (pero non morto) o esp\u00edrito do Destino Manifesto. Nas elecci\u00f3ns de 1968 un presidente dedicado \u00e1s reformas sociais como Lyndon Johnson enfrontouse a fortes desaf\u00edos por parte de dous dem\u00f3cratas opostos \u00e1 guerra: os senadores Eugene McCarthy e Bob Kennedy (irm\u00e1n do asasinado presidente Kennedy e asasinado tam\u00e9n ao final da campa\u00f1a). O 31 de marzo, en vista dunha humillante derrota nas enquisas de opini\u00f3n p\u00fablica e da incesante prolongaci\u00f3n do conflito en Vietnam, Johnson retirouse da contenda presidencial e ofreceu negociar a fin da guerra. A reelecci\u00f3n de Nixon en 1972 provocou un \u00e9xodo masivo de cidad\u00e1ns descontentos a pa\u00edses como Canad\u00e1.\nA oposici\u00f3n \u00e1 guerra estendeuse dentro e f\u00f3ra dos Estados Unidos entre a mocidade, sendo unha das causas dos movementos contra o sistema, como o movemento \"hippie\". As universidades estadounidenses foron escenario de manifestaci\u00f3ns de protesta contra a implicaci\u00f3n dos Estados Unidos nesta guerra non declarada e, en opini\u00f3n de moitos, inxustificada. Houbo encontros violentos entre os estudantes e a polic\u00eda con masacres. En outubro de 1967, 200 000 manifestantes marcharon fronte ao Pent\u00e1gono, en Washington DC, esixindo a paz, sendo un dos puntos m\u00e1is culminantes do movemento pacifista. Tam\u00e9n \u00e9 certo que dita situaci\u00f3n coincidiu cun dos momentos de m\u00e1xima prosperidade econ\u00f3mica e cunha gran demanda de emprego, o que confer\u00eda moita seguridade \u00e1 mocidade e posibilidades de cambiar modas e costumes.\nA sinatura dos acordos de paz en Pa\u00eds non foi unha sa\u00edda con honor, como pretend\u00eda Nixon, como demostrou despois a sensibilidade da sociedade estadounidense cara aos desaparecidos en combate e, en d\u00e9cadas posteriores, a todos os que evitaron o conflito por un ou outro cami\u00f1o. Ademais a contenda deixou centenares de miles de soldados cunha ampla adicci\u00f3n \u00e1s drogas e afectados polos efectos do axente laranxa usado durante a guerra, que lograron d\u00e9cadas despois a prestaci\u00f3n sanitaria gratu\u00edta ou a supresi\u00f3n de barreiras arquitect\u00f3nicas.\nO ex\u00e9rcito estadounidense afirmou sempre que loitara como deb\u00eda, e se non logrou a vitoria foi por ter as mans atadas \u00e1s costas, tendo que levar os xornalistas \u00e1 mesma fronte, non podendo empregarse como desexaba etc. Pero o trauma de Vietnam durou moito m\u00e1is entre os militares que na sociedade en xeral. As\u00ed as referencias a esta contenda en calquera gui\u00f3n de cine que requira axuda do Pent\u00e1gono son discutidas at\u00e9 a saciedade, mesmo con ameaza de rachar a colaboraci\u00f3n se non se atende as s\u00faas demandas.\nPara Vietnam.\nA vitoria fronte ao capitalismo non trouxo a paz a Vietnam, como o cambio de nome da s\u00faa festa nacional por D\u00eda da Paz poder\u00eda facer crer. Poucos anos despois a naci\u00f3n invad\u00eda Kampuchea e os homes das balsas (refuxiados) seguiron aumentando sen que ning\u00fan pa\u00eds quixese facerse cargo deles. A\u00ednda que a invasi\u00f3n do seu veci\u00f1o trouxo a liberaci\u00f3n dos camboxanos do seu r\u00e9xime mao\u00edsta, un dos m\u00e1is sanguinarios do planeta se non o que m\u00e1is, non logrou a paz. As loitas contra o que quedaba dos Khmer vermellos prolong\u00e1ronse durante m\u00e1is dunha d\u00e9cada, con continuos anuncios de retirada que se aprazaban ou non se cumpr\u00edan, at\u00e9 que nos anos 90 se celebraron elecci\u00f3ns naquel pa\u00eds (ver Historia de Camboxa).\nO antigo Vietnam do Norte perdeu o 70% da s\u00faa infraestrutura industrial e de transportes, ademais de 3 000 escolas, 15 centros universitarios e 10 hospitais.\nO medio ambiente vietnamita quedou fondamente danado pola utilizaci\u00f3n do axente laranxa que defoliou grandes extensi\u00f3ns de selva que non volveron a recuperarse pola invasi\u00f3n do bamb\u00fa e outras plantas. Pero peor a\u00ednda foron os efectos na poboaci\u00f3n desas substancias, aparentemente inocuas para os humanos, con miles de abortos prematuros, esterilidade (especialmente dolorosa para as mulleres do medio rural) e nacementos con malformaci\u00f3ns, ao que debe engadirse todos os fillos ilex\u00edtimos de trazos cauc\u00e1sicos e africanos deixados na pobreza e marxinaci\u00f3n polos soldados dos Estados Unidos.\nAs\u00ed mesmo causaron moitos danos \u00e1 agricultura, mortes entre os campesi\u00f1os e amputaci\u00f3ns (especialmente a nenos) os miles de explosivos, munici\u00f3ns e minas sen estalar nin retirar nos bosques e arrozais. Estes efectos provocaron a baixada de produci\u00f3n nas explotaci\u00f3ns agr\u00edcolas e o aumento da poboaci\u00f3n urbana que fux\u00eda do campo, convertido en campo de batalla. Contabiliz\u00e1ronse 10\u00a0500\u00a0000 de refuxiados, creando unhas perdas de 200 000 mill\u00f3ns de d\u00f3lares.\nTam\u00e9n \u00e9 verdade que, a\u00ednda acalados pola censura oficial, moitos vietnamitas botaban de menos os tempos dos \"iankis\" e o seu di\u00f1eiro. Pero coa apertura de relaci\u00f3ns diplom\u00e1ticas nos anos 90 e a axuda econ\u00f3mica estadounidense produc\u00edronse situaci\u00f3ns de certo desconcerto ante tanta xenerosidade.\nAs enormes infraestruturas de t\u00faneles escavados por todo Vietnam agora forman parte das atracci\u00f3ns que visitan os turistas. P\u00f3dense ver as entradas camufladas, percorrer as s\u00faas galer\u00edas, sentar nas mesas de reuni\u00f3ns e at\u00e9 disparar as AK-47. Este \"turismo de guerra\" contribu\u00edu a erguer a econom\u00eda do pa\u00eds, moi enfraquecida tras a ca\u00edda da URSS.\nPara o resto do mundo.\nA constataci\u00f3n de que un pobo pobre, pero moi motivado pod\u00eda derrotar a maior potencia mundial empregando a guerra de guerrillas calou moi fondo na maior\u00eda dos pa\u00edses, at\u00e9 o punto de considerarse o medio definitivo de loita das naci\u00f3ns pobres contra as ricas, cousa da que se afastaron despois movementos como o dos Sen terra americanos.\nUnha nefasta consecuencia daquela guerra foi a falta de atenci\u00f3n prestada por Occidente ao xenocidio camboxano por ser un pobo subdesenvolvido que lograra derrotar tam\u00e9n a un aliado dos Estados Unidos. Polo tanto, na mentalidade esquerdista ou revolucionaria, non pod\u00eda ser malo, ou se o fose as informaci\u00f3ns achegadas por organizaci\u00f3ns como Amnist\u00eda Internacional cualific\u00e1banse de falsas ou manipuladas polos servizos de intelixencia estadounidenses.\nP\u00f3dese dicir que o Ex\u00e9rcito dos Estados Unidos aprendeu moit\u00edsimo do vivido en Vietnam. A\u00ednda que os pol\u00edticos daquel pa\u00eds tiveron coidado despois en non facer combater os seus asesores \u00e1 beira das forzas locais en rexi\u00f3ns como Centroam\u00e9rica, a experiencia obtida no sueste asi\u00e1tico serviu para formar as forzas de pa\u00edses como O Salvador, Guatemala, Honduras etc. e ser unha das causas para lograr deter os movementos guerrilleiros de ideolox\u00eda comunista en Centroam\u00e9rica que preocupaban aos Estados Unidos nas d\u00e9cadas posteriores. Nesa rexi\u00f3n s\u00f3 Nicaragua venceu na s\u00faa revoluci\u00f3n.\nDentro do continente africano s\u00f3 en Etiop\u00eda venceu unha revoluci\u00f3n marxista, en 1977. A famosa e ineficaz li\u00f1a McNamara foi posta en pr\u00e1ctica novamente no S\u00e1hara Occidental para frear os ataques do Fronte Polisario que a punto estiveron de derrotar por completo a Marrocos. Estes muros de separaci\u00f3n entre o chamado Sahara \u00datil e o resto do deserto empregan a mesma tecnolox\u00eda de sensores de movemento, detectores de persoal e bater\u00edas tras as barreiras f\u00edsicas que a utilizada na \"zona desmilitarizada\", pero a experiencia obtida permitiu mellorar acertadamente a t\u00e1ctica empregada na selva e supuxo unha das raz\u00f3ns para que Marrocos lograse conter ao Polisario..\nEn Europa, nin ELA en Grecia nin o Dev Sol en Turqu\u00eda lograron imporse.\nFinalmente, en Asia e Ocean\u00eda ning\u00fan movemento marxista alcanzou o \u00e9xito dos vietnamitas.\nTras a desfeita de Vietnam as distintas administraci\u00f3ns estadounidenses trataron de evitar a participaci\u00f3n directa en calquera conflito, especialmente en Am\u00e9rica. As\u00ed mesmo, cando estas se levaron a cabo os distintos gobernos reaccionaron con certa rapidez: a Administraci\u00f3n Clinton retirou a tempo as forzas enviadas a Somalia para evitar que aquela intervenci\u00f3n se sentise como unha nova derrota; na d\u00e9cada anterior, o presidente Ronald Reagan retirou do L\u00edbano as s\u00faas forzas tras o atentado suicida en Beirut.\nA utilizaci\u00f3n masiva do helic\u00f3ptero nunha guerra asim\u00e9trica demostrouse correcta, pese \u00e1 derrota final. Tanto \u00e9 as\u00ed que nos conflitos posteriores dos anos 80 e especialmente no s\u00e9culo XXI empreg\u00e1ronse masivamente. Nas invasi\u00f3ns de Iraq e Afganist\u00e1n demostr\u00e1ronse como o mellor m\u00e9todo para combater un inimigo disperso e extremadamente m\u00f3bil na chamada guerra contra o terrorismo. As\u00ed a maior\u00eda dos ex\u00e9rcitos de principios do s\u00e9culo XXI tenderon a reforzar e diversificar as s\u00faas frotas de helic\u00f3pteros fronte aos rechamantes, pero menos eficaces, cazas e bombardeiros.\nAdemais esta guerra caracterizouse polas impactantes imaxes que deixou para a posteridade. Entre as que pasaron \u00e1 historia da fotograf\u00eda at\u00f3panse a imaxe do Xeneral Nguyen Ngoc Loan asasinando o membro do Vietcong Nguy\u1ec5n V\u0103n L\u00e9m, en Saig\u00f3n (pode verse aqu\u00ed) e a duns nenos correndo atemorizados fuxindo das bombas de napalm, en Tr\u1ea3ng B\u00e0ng (pode verse aqu\u00ed).\nUnha guerra de pel\u00edcula.\nA\u00ednda que inicialmente a guerra de Vietnam non chamou excesivamente a atenci\u00f3n da industria cinemetogr\u00e1fica, nos anos oitenta a produci\u00f3n de pel\u00edculas sobre o tema floreceu con t\u00edtulos moi destacados como \"Apocalypse Now\", \"Platoon\" ou \"Full Metal Jacket\".\nAo contrario das an\u00e1lises hist\u00f3ricas e at\u00e9 a propia sociedade estadounidense, o cine si soubo asimilar a derrota norteamericana.\nCertamente os distintos estudios crearon cintas de todo tipo. Desta forma quizais a visi\u00f3n cinematogr\u00e1fica m\u00e1is ficticia deste conflito sexa a dada por Rambo.\nInformaci\u00f3n sobre uniformes.\nEstadounidenses: como roupa de campo ou de faena, o soldado que se acababa de instalar no Ex\u00e9rcito de EUA recib\u00eda 4 pantal\u00f3ns de algod\u00f3n de cor verde oliveira ou verde boreal, confeccionados cun peto por cadeira e 2 petos traseiros con solapas abotoadas.\nRecib\u00eda 4 camisas de faena de algod\u00f3n de cor verde oliveira, cun s\u00f3 peto colocado na pecheira. As insignias de rango e grao lev\u00e1banse nestas camisas de faena. Os uniformes do Ex\u00e9rcito estadounidense posiblemente fosen os m\u00e1is sofisticados, a\u00ednda que \u00e1s veces fosen bastante inc\u00f3modos, debido a que, en parte, estaban feitos de material sint\u00e9tico. Os EUA chegaron a producir preto de 30\u00a0000\u00a0000 de pantal\u00f3ns e camisas, case o triplo que soldados.\nSobra dicir que, malia seren fabricados en cantidades inxentes, os uniformes militares estadounidenses eran de maior calidade c\u00f3s artesanais do Vietcong. Houbo controversia no debate referente a se a roupa interior deb\u00eda ser de cor de camuflaxe tam\u00e9n, no caso de que os soldados estadounidenses destinados a primeira li\u00f1a de fogo tivesen problemas de camuflaxe ao ter que facer as s\u00faas necesidades. A idea rexeitouse e, aos partidarios de que ao final non se pintasen, un feito curioso deulles a raz\u00f3n: un grupo de soldados americanos quedaran perdidos na selva, e, para chamaren a atenci\u00f3n dalg\u00fan piloto, colocaron no verde chan a roupa interior mostrando as siglas SOS. Ao final, conseguiron salvarse grazas a este ocorrente m\u00e9todo.\nDocumentaci\u00f3n.\nA guerra de Vietnam foi un dos conflitos m\u00e1is documentados por non ser unha guerra declarada e, xa que logo, non poder aplicar a censura militar. Con todo, en pa\u00edses como Espa\u00f1a produciuse un \"esquecemento interesado\", segundo palabras de Mar\u00eda Teresa Largo Alonso, durante os anos oitenta, sendo moi escasa a produci\u00f3n hist\u00f3rica. Nalgunhas ocasi\u00f3ns tense a sensaci\u00f3n, comenta a mesma autora, de atoparse ante un conflito moi dif\u00edcil de analizar pola enorme cantidade de material existente (traduci\u00f3ns, reportaxes, cr\u00f3nicas). Fronte a este fen\u00f3meno aparece en contraposici\u00f3n o pouco tratada que foi a visi\u00f3n vietnamita para Occidente, cre\u00e1ndose as\u00ed, segundo Tad Szulc, unha visi\u00f3n mitificada ante a falta de an\u00e1lises m\u00e1is profundas.\nV\u00e9xase tam\u00e9n.\nBibliograf\u00eda.\nBoa parte da informaci\u00f3n para confeccionar este artigo, especialmente as citas textuais, obt\u00edveronse da monograf\u00eda \"Nam, Cr\u00f3nica de la guerra de Vietnam\"."}
{"id": "48484", "revid": "98629", "url": "https://gl.wikipedia.org/wiki?curid=48484", "title": "Edmonton", "text": "Edmonton \u00e9 a capital da provincia canadense de Alberta. Sit\u00faase na parte centro septentrionale da provincia, nunha zona que conta con parte das terras agr\u00edcolas m\u00e1is f\u00e9rtiles das pradeiras canadenses. Despois de Calgary, \u00e9 a segunda cidade de Alberta. A s\u00faa \u00e1rea metropolitana, cunha poboaci\u00f3n estimada en 2005 en 1\u00a0016\u00a0000 habitantes, \u00e9 a sexta do Canad\u00e1.\nCunha superficie de preto 684\u00a0km2, superior \u00e1 que corresponde a Chicago, Philadelphia e Detroit, Edmonton \u00e9 unha das m\u00e1is extensas cidades de Am\u00e9rica do Norte. Doutra banda, sempre considerando as metr\u00f3poles de Norteam\u00e9rica, Edmonton ten unha das densidades poboacionais m\u00e1is baixas.\nEconom\u00eda.\nTradicionalmente a econom\u00eda de Edmonton bas\u00e9ase na industria do petr\u00f3leo (nos anos 40 ga\u00f1ou apelativo de \"Oil Capital of Canada\"), mais nos \u00faltimos anos deesnvolv\u00e9ronse outros sectores, de xeito que se considera na actualidade que a cidade ten a segunda econom\u00eda m\u00e1is diversificada do Canad\u00e1. Son particularmente activas as empresas de alta tecnolox\u00eda como Telus, Dell, Intuit, Matrikon, BioWare e General Electric. De feito que goza da taxa local de crecemento m\u00e1is alta do pa\u00eds: o 6,2 %."}
{"id": "48485", "revid": "72012", "url": "https://gl.wikipedia.org/wiki?curid=48485", "title": "Ser vivo", "text": "Un organismo ou ser vivo \u00e9 un conxunto de \u00e1tomos e mol\u00e9culas que forman unha estrutura material moi organizada e complexa, na que interve\u00f1en sistemas de comunicaci\u00f3n molecular, que se interact\u00faan co ambiente intercambiando materia e enerx\u00eda dunha forma ordenada e que desempe\u00f1a as funci\u00f3ns b\u00e1sicas da vida, que son a nutrici\u00f3n, a relaci\u00f3n e a reproduci\u00f3n, de tal xeito que os seres vivos at\u00faan e funcionan por si mesmos sen perder o seu nivel estrutural.\nA materia que comp\u00f3n os seres vivos est\u00e1 formada nun 95% por catro \u00e1tomos: que son o carbono, o hidr\u00f3xeno, o os\u00edxeno e mais o nitr\u00f3xeno, a partir dos cales xorden as mol\u00e9culas, tanto org\u00e1nicas ou biomol\u00e9culas como inorg\u00e1nicas.\nEstas mol\u00e9culas rep\u00edtense constantemente dentro dos seres vivos, polo que a orixe da vida procede dun antecesor com\u00fan que existiu hai mill\u00f3ns de anos sobre a Terra.\nT\u00f3dolos seres vivos est\u00e1n constitu\u00eddos por c\u00e9lulas. No interior das cales se realizan as secuencias de reacci\u00f3ns qu\u00edmicas necesarias para a vida.\nClasificaci\u00f3n dos seres vivos.\nOs seres vivos clasif\u00edcanse en reinos. A clasificaci\u00f3n m\u00e1is estendida \u00e9 a de cinco reinos cuns dous mill\u00f3ns de especies:\nPropiedades dos seres vivos.\nA vida pode definirse segundo 7 propiedades b\u00e1sicas dos seres vivos, que nos permiten diferencialos do resto da materia inorg\u00e1nica:\nOs virus, un caso especial.\nOs virus cumpren con tres destas caracter\u00edsticas, pero non te\u00f1en metabolismo. As\u00ed a todo, se consideramos que a caracter\u00edstica b\u00e1sica dun ser vivo \u00e9 a evoluci\u00f3n biol\u00f3xica, tam\u00e9n os virus poder\u00edan considerarse seres vivos. Hai certo consenso en non consideralos formas vidas a\u00ednda que hai quen discrepa sobre a cuesti\u00f3n. Como se ve todo depende daquilo que se considere \u00e1 hora de definir a vida.\n\u00c1rbore filoxen\u00e9tica.\nO seguinte diagrama mostra a \u00e1rbore filoxen\u00e9tica en reinos dos seres vivos tendo en conta os \u00faltimos datos moleculares.\n ,_____________ Proteobacterias alfa\n ,___|\n | | ,__________ Proteobacterias beta\n | |__|\n ,_____| |_________ Proteobacterias gamma\n | | ,____________ Proteobacterias delta\n ,___| |___|\n | | |__________ Proteobacterias \u00e9psilon\n | | ,_______________ Planctomicetos e Chlamydiae\n | |__| \n | | ,_________________________ Spirochaetes\n | |__| \n | | ,______ Bacteroides e Flavobacterias\n | |__|\n | |_______ Bacterias verdes do xofre\n ,____| \n | | ,____ Bacterias grampositivas con G-C alto \n ,___| |_____|\n | | |____ Bacterias grampositivas con G-C baixo\n ,___| |_______________________ Cianobacterias e cloroplastos\n ,__| |__________________________ Bacterias verdes non do xofre\n Bacteria | |\n ,______| |_______________________________________________ Thermotogales\n | |________________________________________ Hydrogenobacter/Aquifex\n | ,_______ Euryarchaeota\n _____| Archaea ,_______|\n | ,_____________________________________| |_______ Crenarchaeota\n | | |_______________ Korarchaeota\n |___| ,__________________________________________________ Diplom\u00f3nadas\n | | ,_____________________________________________ Microsporidia\n |___| | ,_________________________________________ Parabas\u00e1lidos\n Eukarya | | | ,________________________________________ Mixomycota\n |___| | |_______________________________________ Euglenozoos\n | |___| \n | | |_________________________________________ Naegleria\n | | |_________________________________________ Entamoeba\n |___| \n | ,_________________________________ Acrasiomycota\n | | ,________________________________ Rhodophyta\n | | | ,__________________ Ciliados\n |_______| |_______________|_____________ Dinoflagellata\n | | |_______________ Apicomplexa\n | | ,____________ Labirint\u00falidos\n |___| |__________________ Oomicota\n | |________________ Xantophyta\n |_______________| \n | |_______________ Chrysophyta\n | |________________ Phaeophyta\n | |_________________ Diatomeas\n | ,___________________ Plantae\n |_______________| ,__________ Fungi\n |__________| \n |_______ Animalia\n ?__________________________________________________________ Virus"}
{"id": "48487", "revid": "98629", "url": "https://gl.wikipedia.org/wiki?curid=48487", "title": "Robert Louis Stevenson", "text": "Robert Louis (Balfour) Stevenson, nado en Edimburgo o 13 de novembro de 1850 e finado en Samoa o 3 de decembro de 1894, foi un escritor escoc\u00e9s, autor de novelas, poemas e libros de viaxes e o maior representante do neorromanticismo brit\u00e1nico. As s\u00faas obras est\u00e1n maioritariamente en ingl\u00e9s, pero tam\u00e9n escribiu poemas e pequenos relatos en escoc\u00e9s.\nTraxectoria.\nInfancia e mocidade.\nStevenson naceu co nome de Robert Lewis Balfour Stevenson en Edimburgo, a capital escocesa, o 13 de novembro de 1850. O seu pai cham\u00e1base Thomas Stevenson, e o seu av\u00f3 foi Robert Stevenson; ambos os dous foran enxe\u00f1eiros e construtores de faros, como xa fora tam\u00e9n o seu bisav\u00f3. O av\u00f3 por parte da nai, Lewis Balfour, era un profesor de moral e reverendo, e con el pasaba grandes \u00e9pocas da infancia nas vacaci\u00f3ns. Como a s\u00faa nai Margaret Balfour sufriu toda a s\u00faa vida do pulm\u00f3n, seguramente tuberculose. Foi un neno enfermizo, con desexos de aventura, pero que gastou boa parte dos seus anos m\u00e1is novos na cama, lendo a Shakespeare, Walter Scott, John Bunyan e \"As mil e unha noites\".\nEntrou na Universidade de Edimburgo con dezasete anos para seguir os pasos da familia e facerse enxe\u00f1eiro de faros. Pero axi\u00f1a se decatou de que esa non era a s\u00faa vocaci\u00f3n, e aparcou os estudos cient\u00edficos e decantouse polo Dereito, carreira que rematou con vinte e cinco anos.\nViaxes e matrimonio.\nOs seguintes catro anos botounos viaxando \u00e1 procura dun clima seco e benigno para a s\u00faa sa\u00fade. Como non hab\u00eda problemas de di\u00f1eiro na familia, pois a enxe\u00f1er\u00eda era naquel tempo unha fonte inesgot\u00e1bel de recursos, viaxou e residiu longas tempadas en sanatorios como Fontainebleau, Barbizon, Grez, e Nemours. Levaba unha vida de artista, viaxaba a mi\u00fado a Par\u00eds a visitar galer\u00edas e asistir a obras de teatro. Al\u00ed co\u00f1eceu a Fanny Vandegrift Osbourne, coa que anos m\u00e1is tarde casar\u00eda. Tam\u00e9n foi neste tempo e nestes lugares onde co\u00f1eceu os que ser\u00edan os seus mellores amigos: Sidney Colvin, o seu bi\u00f3grafo e axente literario, William Henley, Andrew Lang, Edmund Gosse, e Leslie Stephen, todos eles escritores. Tam\u00e9n \u00e9 neste tempo cando comeza a escribir artigos e reportaxes para revistas e xornais.\nFanny Vandegrift.\nStevenson coincidiu coa estadounidense Fanny Vandegrift Osbourne en Francia en 1876, na colonia de artistas de Grez. Ela era muller casada, pero o seu matrimonio con Samuel Osbourne non funcionaba ben. En 1875 ela decidira deixalo, pero como o divorcio levaba aparellados problemas de \u00edndole social e moral naquel tempo, optou por marchar a Europa cos seus tres fillos, a aprender pintura. Primeiro en Antuerpe, onde non a admitiron por ser muller, e finalmente en Par\u00eds. Uns meses m\u00e1is tarde, e de tuberculose m\u00f3rrelle o m\u00e1is pequeno dos seus tres fillos, Hervey Osbourne, e soterr\u00e1rono no cemiterio de P\u00e8re Lachaise. Para os seus \u00faltimos d\u00edas acudiu o pai dende os Estados Unidos, e quedou a\u00ednda un tempo na capital francesa, pero logo marchou de volta a California. En xullo de 1876 co\u00f1\u00e9cense, e nun primeiro momento Stevenson amosa interese na filla de Fanny, chamada Belle. A rapaza non demostrou resposta ningunha, pero a\u00ednda as\u00ed Stevenson pasou os invernos de 1876 a 1878 entre Londres e a casa familiar de Edimburgo, pero o resto do ano ou viv\u00eda en Par\u00eds na casa de Fanny ou na residencia de artistas de Grez. En 1878 Stevenson prop\u00faxolle de divorciarse de Osbourne e casar con el, pero ela rexeitouno. E o 15 de agosto de 1878 Fanny, presionada polo seu home, regresa a San Francisco.\nStevenson dille que quere ir detr\u00e1s dela, pero conta coa forte oposici\u00f3n dos pais, que \u00e1 fin de contas son os que lle proporcionan o sustento econ\u00f3mico. Queda en Londres, e despois fai a s\u00faa famosa viaxe en burro pola rexi\u00f3n das C\u00e9vennes, en Francia. Logo dun tempo recibe un telegrama de Fanny dic\u00edndolle que as cousas volven ir mal. El interpr\u00e9tao como un vente e \u00e1s caladas, m\u00e9tese nun barco no porto de Glasgow, o \"Devonia\", cruza todos os Estados Unidos dende Nova York ata San Francisco en tren, onde chega o 30 de agosto de 1879. Fanny est\u00e1 vivindo en Monterey, e el decide agardar por al\u00ed. Vive practicamente un ano na cidade de San Francisco, agardando a que Fanny tramite ou non o divorcio. Sofre dos pulm\u00f3ns, ten febre e vai esgotando un di\u00f1eiro que non se rep\u00f3n porque os pais non lle queren mandar m\u00e1is: desaproban fortemente que o seu fillo marchase sen avisalos para pretender a unha muller casada. En xaneiro de 1880, cinco meses despois, Fanny consegue finalmente o divorcio, pero a sa\u00fade de Stevenson empeora radicalmente. O divorcio e a sa\u00fade vencen tam\u00e9n o coraz\u00f3n dos pais, que lles piden que marchen os dous para Escocia. O 19 de maio de 1880 casan, pero como a sa\u00fade segue sendo horrible, deciden instalarse na monta\u00f1a, nunha mina de prata abandonada que non ti\u00f1a ning\u00fan tipo de servizo de habitabilidade. Pero a natureza, a calor e a sequidade fixeron que se recuperase e a finais de xullo marchan para Escocia a bordo do \"City of Chester\".\nA illa do tesouro.\nPero o ver\u00e1n escoc\u00e9s non \u00e9 como o estadounidense, e axi\u00f1a cae outra vez gravemente enfermo. Garda cama en Braemar dende principios de agosto, e por enredar, debuxa para o seu fillastro Lloyd o mapa dunha illa cun tesouro. Ch\u00e1malle \"A illa do tesouro\" e comeza a crear a partir del unha historia de aventuras que lle relata e escenifica ao neno. Pero axi\u00f1a \u00e9 seu pai quen cae fascinado pola historia, e logo seus amigos, que acoden \u00e1s lecturas nocturnas dos textos que el escribe ao longo do d\u00eda. Escribiu os que ser\u00edan os primeiros quince cap\u00edtulos d\"'A illa do tesouro\" en quince d\u00edas, pero a\u00ed acab\u00f3uselle a inspiraci\u00f3n. Vende a historia para a publicaci\u00f3n por entregas na revista infantil \"Young Folks\", que deb\u00eda comezar en outubro, pero non \u00e9 capaz de rematar o libro. O outono recr\u00faa, t\u00e9menlle pola vida, e deciden marchar a Davos, o sanatorio su\u00edzo. Hosp\u00e9danse no hotel Am Sein, onde Stevenson se entrega ao r\u00e9xime de coidados dos m\u00e9dicos e a escribir. En catorce d\u00edas volve escribir catorce cap\u00edtulos, e remata a peza.\nRematada a que ser\u00eda a s\u00faa primeira obra e a que m\u00e1is sona lle deu, Stevenson leuna, enviouna a Londres e o 22 de novembro de 1881 recibiu un pagamento de 30 libras por ela.\nDurante os anos seguintes produce a maior parte das s\u00faas obras, as que o fixeron rico e mundialmente co\u00f1ecido, \"As aventuras de David Balfour\", \"Dr. Jekyll e Mr. Hyde\", as\u00ed como as s\u00faas principais produci\u00f3ns po\u00e9ticas \"Versos do xard\u00edn dun fillo\" e \"Bosque baixo\".\nOs mares do Sur.\nLogo da morte de seu pai en 1887, Stevenson s\u00e9ntese libre abondo como para seguir o consello do m\u00e9dico e buscar un completo troco de clima. Coa nai e co resto da familia marchan para Colorado, pero nada m\u00e1is chegar a Nova York muda de plans e van pasar o inverno ao Lago Saranac, nas Adirondacks. Durante ese inverno escribe alg\u00fans dos seus mellores traballos, como \"Pulvis et Umbra\", e comeza \"O se\u00f1or de Ballantrae\". Pero a cabeza f\u00e9rvelle por viaxar, e anda a pensar nunha pos\u00edbel viaxe polo sur do Oc\u00e9ano Pac\u00edfico.\nEn xu\u00f1o de 1888, fleta o iate \"Equator\" e bota a navegar coa s\u00faa familia dende San Francisco. Durante tres anos percorre algunhas illas do Pac\u00edfico Sur, facendo reportaxes para xornais estadounidenses que, se ben lle dan algo de di\u00f1eiro, non resultan da satisfacci\u00f3n de ningu\u00e9n. Visita o arquip\u00e9lago de Hawai e co\u00f1ece o seu rei David Kal\u0101kaua, co que desenvolve unha grande amizade. Tam\u00e9n amiga coa s\u00faa sobri\u00f1a, a princesa Vitoria Ka\u02bbiulani. Para nas Illas Gilbert, nas Marquesas e en Tahit\u00ed. Durante este tempo remata \"O se\u00f1or de Ballantrae\" e escribe \"O xenio da botella\". E cando xa \u00eda trazando plans de regresar a Europa, e especialmente a Escocia, o 7 de decembro de 1889 dexergan Upolu, a illa principal do arquip\u00e9lago de Samoa, e horas despois inst\u00e1lanse en Apia coa intenci\u00f3n de pasar unicamente uns d\u00edas. Nunca m\u00e1is marchar\u00eda de al\u00ed.\nAs raz\u00f3ns de por que permaneceu en Samoa non est\u00e1n claras. O clima, h\u00famido e chuvioso, non era dende logo o m\u00e1is indicado para un tuberculoso, a\u00ednda que el opinase o contrario. O escritor alem\u00e1n Alex Capus formula a hip\u00f3tese de que Stevenson quedou na illa porque o convenceron de que nunha illa pr\u00f3xima pod\u00eda estar soterrado o tesouro que inspirou a s\u00faa primeira e gran novela. En xaneiro de 1890 Stevenson m\u00e9rcalle unha leira de 126 hect\u00e1reas, situada a 5 kms ao sur de Apia a un ferreiro escoc\u00e9s cego. V\u00e1lelle 4.000 d\u00f3lares. Non ten m\u00e1is cartos.\nA leira chamouse \"Vailima\", que Stevenson e moitos outros detr\u00e1s interpretou como \"cinco r\u00edos\"; por\u00e9n, o seu verdadeiro significado fai referencia a \"auga entre as mans\", en alusi\u00f3n a unha lenda tradicional samoana. Axi\u00f1a se converteu Stevenson nunha aut\u00e9ntica referencia para Samoa, e no seu l\u00edder intelectual e quizais tam\u00e9n pol\u00edtico. As s\u00faas experiencias aconsellando e exercendo autoridade moral sobre a poboaci\u00f3n local recolleunas en \"Unha nota a p\u00e9 da Historia\". Non deixou de escribir en Vailima, onde produciu \"A praia de Falesa\", \"As aventuras de David Balfour\", e \"Cando baixa a marea\", ademais das \"Cartas dende Vailima\". Pero durante eses anos o que m\u00e1is fai \u00e9 sufrir da sa\u00fade: a tuberculose avanza fortemente grazas \u00e1 humidade, e ten continuas hemorraxias. O 3 de decembro de 1894, mentres traballaba n\"'A presa de Hermiston\", falece supetamente, con toda probabilidade como consecuencia dun infarto cerebral.\nA poboaci\u00f3n samoana traballa duramente para prepararlle o enterro a unha persoa \u00e1 que admiraban con forza: pasan a noite rozando no monte un cami\u00f1o para poder subir o cad\u00e1ver de Stevenson dende a leira de Vailima ata o cumio do monte Vaea, onde repousan a\u00ednda hoxe os seus restos, nunha cova de lava e coral. Os xefes samoanos prohibiron que nunca m\u00e1is se disparasen armas de fogo nas proximidades do monte Vaea.\nObra.\nPoes\u00eda.\nEn galego est\u00e1 traducida unha pequena escolma de poemas de Stevenson, obra de Pepe Coira."}
{"id": "48489", "revid": "67049", "url": "https://gl.wikipedia.org/wiki?curid=48489", "title": "Biolox\u00eda molecular", "text": "A biolox\u00eda molecular \u00e9 o estudo da vida a un nivel molecular. Esta \u00e1rea sol\u00e1pase con outros campos da biolox\u00eda e a qu\u00edmica, particularmente xen\u00e9tica e bioqu\u00edmica. A biolox\u00eda molecular atangue principalmente ao entendemento das interacci\u00f3ns dos diferentes sistemas da c\u00e9lula, o que incl\u00fae moit\u00edsimas relaci\u00f3ns, entre elas as do ADN co ARN, a s\u00edntese de prote\u00ednas, o metabolismo, e a forma como esas interacci\u00f3ns son reguladas para conseguiren un axeitado funcionamento da c\u00e9lula.\nT\u00e9cnicas da biolox\u00eda molecular.\nDesde finais da d\u00e9cada de 1950 e principios da de 1960, os bi\u00f3logos moleculares aprenderon a caracterizar, illar e manipular os compo\u00f1entes moleculares de c\u00e9lulas e organismos. Estes compo\u00f1entes incl\u00faen:"}
{"id": "48490", "revid": "1505", "url": "https://gl.wikipedia.org/wiki?curid=48490", "title": "Xen\u00e9tica molecular", "text": "A xen\u00e9tica molecular \u00e9 o campo da biolox\u00eda que estuda a estrutura e a funci\u00f3n dos xenes a nivel molecular. A xen\u00e9tica molecular emprega os m\u00e9todos da xen\u00e9tica e a biolox\u00eda molecular.\nNom\u00e9ase desta forma para diferenciala doutras p\u00f3las da xen\u00e9tica como a ecolox\u00eda xen\u00e9tica e a xen\u00e9tica de poboaci\u00f3ns. Unha \u00e1rea importante dentro da xen\u00e9tica molecular \u00e9 o uso da informaci\u00f3n molecular para determinar os patr\u00f3ns de descendencia e por tanto, a correcta clasificaci\u00f3n cient\u00edfica dos organismos, o que se denomina sistem\u00e1tica molecular, mentres que ao estabelecemento de relaci\u00f3ns de parentesco se chama filoxenia molecular."}
{"id": "48491", "revid": "25871", "url": "https://gl.wikipedia.org/wiki?curid=48491", "title": "Deftones", "text": "Deftones \u00e9 unha banda estadounidense de nu metal procedente de Sacramento (California), fundada en 1988. Est\u00e1 considerada coma unha das bandas m\u00e1is innovadoras de finais do s\u00e9culo XX.\nHistoria.\nO grupo formouse en Sacramento en 1988 cando os estudantes de secundaria Stephen Carpenter, Abe Cunningham e Chino Moreno empezaron a tocar xuntos. Pronto puideron investir moito di\u00f1eiro no grupo xa que Stephen foi atropelado por un condutor b\u00e9bedo, o que lle proporcionou unha boa suma de cartos. Ent\u00f3n empezaron a ensaiar en pequenos locais e buscaron un baixista. Logo de probar cuns cantos, atoparon a Chi Cheng. A\u00ednda que o grupo ao principio se baseaba moito no heavy metal, a principios dos 90 levaron o seu son un pouco m\u00e1is lonxe, inspirados en bandas como Duran Duran, Depeche Mode, Bad Brains etc.\nUnha demo de 4 canci\u00f3ns chamada \"(Like) Linus\", \u00e9 o \u00fanico que ti\u00f1an antes de asinar coa discogr\u00e1fica de Madonna, Maverick Records. Co produtor Terry Date, que xa traballara con bandas do talle de Pantera ou Soundgarden, gravaron o debut do cuarteto, \"Adrenaline\", que sa\u00edu \u00e1 venda en outubro de 1995. O disco non foi un \u00e9xito inmediato as\u00ed que a banda f\u00edxose unha base de fans tocando en pequenos locais ou como abreconcertos de grupos como Ozzy Osbourne, L7 ou Korn.\nCando as vendas de Adrenaline estaban chegando \u00e1s 200.000 copias os fans xa esperaban o seu segundo disco, \"Around The Fur\", que sa\u00edu \u00e1 venda en outubro de 1997, e que (esta vez si) os catapultou \u00e1 fama cos sinxelos \"My Own Summer (Shove It)\" e \"Be Quiet And Drive (Far Away)\", ademais a lista de membros do grupo aumentou a 5 coa incorporaci\u00f3n do dj Frank Delgado. En xu\u00f1o de 2000 sae o seu terceiro \u00e1lbum de estudio, \"White Pony\", que volveu ser un \u00e9xito e demostrou que o quinteto non dubidaba \u00e1 hora de experimentar co seu son.\nEn 2003 sae o seu cuarto disco, \"Deftones\", no que seguiron experimentando, pero quizais non tanto como en \"White Pony\", m\u00e1is tarde v\u00edase unha separaci\u00f3n por parte da banda cando alternaban cos seus proxectos paralelos, xa que a influencia que exerc\u00edan nos integrantes de Deftones non lograban axustarse para unha nova produci\u00f3n.\nEn outubro de 2005 aparece nas tendas o quinto disco titulado \"B-Sides &amp; Rarities\", un disco recompilatorio que incl\u00fae canci\u00f3ns raras e versi\u00f3ns de grupos como Sade, Cocteau Twins ou The Cure, e un DVD con t\u00f3dolos v\u00eddeos do grupo. Dito disco reflect\u00eda fisicamente a separaci\u00f3n temporal da banda.\nO 31 de outubro de 2006 a banda lanzou \"Saturday Night Wrist\" que debutou no posto 10 das lista de \u00e9xitos Billboard, alcanzando vendas de 76.000 discos, unha diminuci\u00f3n significativa respecto os seus dous \u00e1lbums previos. O 4 de maio de 2010 sa\u00edu ao mercado \"Diamond Eyes\".\nO 13 de abril de 2013 falec\u00eda Chi Cheng, baixista da banda, tras pasar m\u00e1is de catro anos en coma despois de sufrir un accidente de tr\u00e1fico en novembro do ano 2008."}
{"id": "48493", "revid": "85894", "url": "https://gl.wikipedia.org/wiki?curid=48493", "title": "Calgary", "text": "Calgary \u00e9 a cidade m\u00e1is grande da provincia de Alberta (Canad\u00e1). Est\u00e1 situada no sur da provincia, nunha rexi\u00f3n de outeiros e mesetas a unha distancia aproximada de 80\u00a0km ao leste das monta\u00f1as Rochosas.\nCaracter\u00edsticas.\n\u00c9 a terceira cidade do Canad\u00e1 por poboaci\u00f3n, contando, segundo o censo de abril de 2006, con 988.193 habitantes (1\u00a0079\u00a0310 na metr\u00f3pole urbana en 2006, o que a coloca no quinto posto metropolitano canadense). O corredor Calgary-Edmonton \u00e9 a zona urbana m\u00e1is poboada entre Toronto e Vancouver. Tomou o seu nome dunha praia sita na illa de Mull en Escocia.\nCalgary \u00e9 un destino ben co\u00f1ecido para deportes de inverno e ecoturismo; un gran n\u00famero de lugares de vacaci\u00f3ns importantes se sit\u00faan preto da cidade. A econom\u00eda de Calgary est\u00e1 principalmente centrada na industria petroleira; por\u00e9n, a agricultura, o turismo e mais a alta tecnolox\u00eda contrib\u00faen de xeito importante no desenvolvemento econ\u00f3mico veloz da urbe. Calgary acolle tam\u00e9n varios dos festivais anuais m\u00e1is importantes como a Stampede de Calgary, o Folk Music Festival, o Lilac Festival, a GlobalFest, e o segundo festival da cultura dos Caribes do pa\u00eds (Carifest). En 1988, Calgary converteuse na primeira cidade canadense que acolleu os Xogos Ol\u00edmpicos de inverno.\nCalgary \u00e9 a cidade m\u00e1is pr\u00f3spera na provincia m\u00e1is rica do Canad\u00e1.\nXeograf\u00eda.\nCalgary est\u00e1 localizada na transici\u00f3n entre os chanzos das monta\u00f1as Rochosas e as Pradeiras canadenses. A altitude de Calgary \u00e9 aproximadamente de 1 048 metros sobre o nivel do mar no centro de negocios da cidade (\"Downtown\"), e de 1 083 metros no aeroporto. A cidade propia cobre unha \u00e1rea territorial de 721\u00a0km\u00b2 (ano 2001).\nEst\u00e1 sobre dous r\u00edos principais que a atravesan. O r\u00edo Bow \u00e9 o maior e fl\u00fae do Oeste ao Sur. O r\u00edo Elbow corre do Norte para o Mediod\u00eda ata conflu\u00edr co Bow case no centro comercial de Calgary. Dado que o clima da rexi\u00f3n \u00e9, en xeral, fr\u00edo, unha certa densidade de vexetaci\u00f3n s\u00f3 aparece nos vales dos r\u00edos, nalgunhas ladeiras da cara sur dos outeiros e no Fish Creek Provincial Park.\nClima.\nCalgary ten un clima continental propio de terras altas, con longos, pero moi vari\u00e1beis, invernos e ver\u00e1ns curtos e c\u00e1lidos. O clima est\u00e1 fortemente influ\u00eddo pola altitude da cidade e a proximidade \u00e1s monta\u00f1as Rochosas. A\u00ednda que os invernos de Calgary son fr\u00edos, o vento Chinook, quente e seco, que sopra regularmente sobre a cidade desde o Oc\u00e9ano Pac\u00edfico durante a \u00e9poca invernal, pode supor un alivio do fr\u00edo. Tales ventos poden elevar as temperaturas ata 15\u00a0\u00b0C en poucas horas, e poden durar varios d\u00edas. Aproximadamente nunha metade dos d\u00edas invernais os m\u00e1ximos diarios est\u00e1n por encima dos 0\u00a0\u00b0C, e mesmo nalg\u00fans mediod\u00edas do inverno a temperatura pode atinxir os 20\u00a0\u00b0C.\nCalgary \u00e9 unha cidade de temperaturas extremas, con gradientes t\u00e9rmicos que van desde \u221245\u00a0\u00b0C en 1893, ata un m\u00e1ximo de 36\u00a0\u00b0C en 1919. As temperaturas baixan do -30\u00a0\u00b0C uns cinco d\u00edas por ano, a\u00ednda que estas temperaturas de fr\u00edo m\u00e1ximo non acostuman durar moito m\u00e1is. Segundo Environment Canada as medias diarias en Calgary van desde os \u22129\u00a0\u00b0C en xaneiro, ata os 16\u00a0\u00b0C no mes de xullo.\nHistoria.\nDocumentouse a presenza de poboadores desde hai uns 11.000 anos. At\u00e9 a chegada dos europeos, era territorio do pobo p\u00e9s negros.\nSam Livingston foi o primeiro en crear, na cidade, nos inicios de 1870, un asentamento europeo que cinco anos despois (no 1875) se converteu no punto de referencia da Polic\u00eda da cabalo do Noroeste (North West Mounted Police). O lugar foi denominado primeiramente Fort Brisebois (do nome do oficial \u00c9phrem-A. Brisebois), pero ser\u00eda renomeada como Fort Calgary en 1876, como se dixo no inicio do nome dun areal. Cando m\u00e1is tarde a compa\u00f1\u00eda ferroviaria pac\u00edfica canadense (Canadian Pacific Railway) constru\u00edu no posto unha estaci\u00f3n ferroviaria, Calgary comezou a medrar, volv\u00e9ndose un gran centro agr\u00edcola e comercial. En 1894 Calgary foi proclamada oficialmente cidade (a sede central da compa\u00f1\u00eda Canadian Pacific Railway radica agora na cidade).\nCando, a mediados do s\u00e9culo XX foron descubertos en Alberta grandes xacementos de petr\u00f3leo, Calgary foi o centro do conseguinte \"boom\" econ\u00f3mico, tanto que, durante a d\u00e9cada de 1970 a poboaci\u00f3n se duplicou. En 1981, logo da promoci\u00f3n por parte do goberno do Programa Nacional da Enerx\u00eda, o \u00e9xito econ\u00f3mico comezou a minguar. A\u00ednda na actualidade a urbe atrae moitos residentes doutras cidade canadenses."}
{"id": "48494", "revid": "98629", "url": "https://gl.wikipedia.org/wiki?curid=48494", "title": "Fanny Vandegrift", "text": "Fanny Vandergrift Osbourne Stevenson, nada o 10 de marzo de 1840 en Indianapolis e finada o 17 de febreiro de 1914 en San Francisco, foi unha artista e aventureira estadounidense, herdeira do legado de seu segundo home, Robert Louis Stevenson.\nTraxectoria.\nO matrimonio con Osbourne.\nEra filla do construtor Jacob Vandegrift, e da s\u00faa muller Esther Thomas Keen. Aos dezasete anos casou con Samuel Osbourne, un tenente ao servizo do gobernador do estado e ao ano seguinte, en 1858 nac\u00eda a s\u00faa primeira filla, Isobel ou Belle. Samuel combateu na Guerra Civil Americana e de volta da fronte, acompa\u00f1ando a un amigo enfermo de tuberculose, parou en San Francisco, California. Decidiu traballar nas minas de prata de Nevada. Dende al\u00ed mandou traer \u00e1 familia, que veu en barco dando a volta polo istmo de Panam\u00e1. Primeiro instal\u00e1ronse en Reese River e na alde\u00ed\u00f1a de Austin, logo marcharon a Virginia City e finalmente, mentres Samuel Osbourne co\u00f1ec\u00eda outras mulleres nos sal\u00f3ns, e miraba de atopar ouro nas monta\u00f1as Coeur d'Alene, Fanny e maila filla instal\u00e1ronse en San Francisco. Segu\u00edanse vendo, e froito deses encontros foi segundo fillo Samuel Lloyd, que naceu en 1868.\nDespois separ\u00e1ronse de novo, e Fanny volveu para Indianapolis. Logo reconcili\u00e1ronse e en 1869 viv\u00edan en Oakland (California), onde lles naceu o terceiro fillo, Hervey. Pero os problemas no matrimonio continuaron longo tempo. En 1875 ela decidira deixalo completamente, pero como o divorcio levaba aparellados problemas de \u00edndole social e moral naquel tempo, optou por marchar algo m\u00e1is lonxe, a Europa, cos seus tres fillos, a aprender pintura. Primeiro en Antuerpe, onde non a admitiron por ser muller, e finalmente en Par\u00eds. Uns meses m\u00e1is tarde, o 5 de abril de 1876, e de tuberculose m\u00f3rrelle o m\u00e1is pequeno dos seus tres fillos, Hervey Osbourne, e soterr\u00e1rono no cemiterio de P\u00e8re Lachaise. Para os seus \u00faltimos d\u00edas acudiu o pai dende os Estados Unidos, e quedou a\u00ednda un tempo na capital francesa, pero logo marchou de volta a California.\nA s\u00faa carreira como pintora. Robert Louis Stevenson.\nEn xullo de 1876 co\u00f1ece a Robert Louis Stevenson nunha residencia de artistas preto de Fontainebleau, a\u00ednda que nun primeiro momento Stevenson amosa interese na filla de Fanny, Belle. A rapaza non demostrou resposta ningunha, pero a\u00ednda as\u00ed Stevenson pasou os invernos de 1876 a 1878 entre Londres e a casa familiar de Edimburgo, pero o resto do ano ou viv\u00eda en Par\u00eds na casa de Fanny ou na residencia de artistas de Grez. En 1878 Stevenson prop\u00faxolle de divorciarse de Osbourne e casar con el, pero ela rexeitouno. E o 15 de agosto de 1878 Fanny, presionada polo seu home, regresa a San Francisco.\nStevenson dille que quere ir detr\u00e1s dela, pero conta coa forte oposici\u00f3n dos pais, que \u00e1 fin de contas son os que lle proporcionan o sustento econ\u00f3mico. Pero logo duns meses Fanny escr\u00edbelle un telegrama dic\u00edndolle que as cousas volven ir mal. El interpr\u00e9ato como un vente e, \u00e1s caladas, m\u00e9tese nun barco no porto de Glasgow, o \"Devonia\", cruza todos os Estados Unidos dende Nova York ata San Francisco en tren, onde chega o 30 de agosto de 1879. Fanny est\u00e1 vivindo en Monterey, e el decide agardar por al\u00ed. Vive practicamente un ano na cidade de San Francisco, agardando a que Fanny tramite ou non o divorcio. Sofre dos pulm\u00f3ns, ten febre e vai esgotando un di\u00f1eiro que non se rep\u00f3n porque os pais non lle queren mandar m\u00e1is: desaproban fortemente que o seu fillo marchase sen avisalos para pretender a unha muller casada. En xaneiro de 1880, cinco meses despois, Fanny consegue finalmente o divorcio, pero a sa\u00fade de Stevenson empeora radicalmente. O divorcio e a sa\u00fade vencen tam\u00e9n o coraz\u00f3n dos pais, que lles piden que marchen os dous para Escocia. O 19 de maio de 1880 casan, pero como a sa\u00fade segue sendo horrible, deciden instalarse na monta\u00f1a, nunha mina de prata abandonada que non ti\u00f1a ning\u00fan tipo de servizo de habitabilidade. Pero a natureza, a calor e a sequidade fixeron que se recuperase e a finais de xu\u00f1o marchan para Escocia a bordo do \"City of Chester\".\nOs mares do sur.\nPero o ver\u00e1n escoc\u00e9s non \u00e9 como o estadounidense, e axi\u00f1a Stevenson cae outra vez gravemente enfermo. Garda cama en Braemar, Escocia. O outono recr\u00faa, t\u00e9menlle pola vida, e deciden marchar a Davos, o sanatorio su\u00edzo. Hosp\u00e9danse no hotel Am Sein, onde Stevenson se entrega ao r\u00e9xime de coidados dos m\u00e9dicos e a escribir. Durante os anos seguintes viaxar\u00e1n constantemente aos sanatorios centroeuropeos, subindo a pasar os ver\u00e1ns a Escocia.\nLogo da morte do sogro en 1887, marcha co home, cos fillos, co xenro e mais coa sogra a Colorado, pero nada m\u00e1is chegar a Nova York mudan de plans e van pasar o inverno ao Lago Saranac, nas Adirondacks. En xu\u00f1o de 1888, fletan o iate \"Equator\" e parten dende San Francisco. Durante tres anos percorren algunhas illas do Pac\u00edfico Sur (as Illas Gilbert, as Marquesas e Tahit\u00ed). O 7 de decembro de 1889 dexergan Upolu, a illa principal do arquip\u00e9lago de Samoa, e horas despois inst\u00e1lanse en Apia coa intenci\u00f3n de pasar unicamente uns d\u00edas. Nunca m\u00e1is marchar\u00e1n de al\u00ed xuntos.\nEn xaneiro de 1890 m\u00e9rcanlle unha leira de 126 hect\u00e1reas, situada a 5 kms ao sur de Apia, a un ferreiro escoc\u00e9s cego. V\u00e1lelles 4.000 d\u00f3lares. A leira chamouse \"Vailima\" (a \"auga entre as mans\", en alusi\u00f3n a unha lenda tradicional samoana). Durante os anos seguintes constr\u00faen unha casa, que enchen de criados: Fanny ded\u00edcase \u00e1 agricultura e mentres Stevenson escribe. O 3 de decembro de 1894, mentres traballaba n\"'A presa de Hermiston\", falece supetamente, con toda probabilidade como consecuencia dun infarto cerebral. A poboaci\u00f3n samoana traballa duramente para prepararlle o enterro a unha persoa \u00e1 que admiraban con forza: pasan a noite rozando no monte un cami\u00f1o para poder subir o cad\u00e1ver de Stevenson dende a finca de Vailima ata o cumio do monte Vaea, onde repousan a\u00ednda hoxe os seus restos, nunha cova de lava e coral. Os xefes samoanos prohibiron que nunca m\u00e1is se disparasen armas de fogo nas proximidades do monte Vaea.\n\u00daltimos anos.\nLogo da morte de Stevenson, a familia decide gastar uns anos viaxando de novo, entre California e Hawaii. Todos ag\u00e1s a sogra de Fanny, que decidira regresar a Escocia e coidar sa s\u00faa irm\u00e1. Dous anos m\u00e1is tarde, a nai de Stevenson falece, Fanny v\u00e9ndelle a herdade de Samoa a un peleteiro de Hamburgo e faise cargo do legado do seu home.\nViaxa por Espa\u00f1a, Francia e Portugal, bota un inverno en Madeira, e logo constr\u00fae un chal\u00e9 en San Francisco, onde acarrexa os mobles que ti\u00f1an na herdade de Samoa. Durante os \u00faltimos anos moceou cun rapaz moito m\u00e1is novo ca ela, Edward Salisbury Field, que lle levaba a contabilidade e xestionaba a s\u00faa riqueza. Fanny Vandegrift morreu o 17 de febreiro de 1914 en San Francisco, dun infarto cerebral. As s\u00faas cinzas esparex\u00e9ronse no cumio do monte Vaea. Meses despois, o seu amante e administrador casaba coa s\u00faa filla Belle."}
{"id": "48495", "revid": "23204", "url": "https://gl.wikipedia.org/wiki?curid=48495", "title": "Joseph Goebbels", "text": "Paul Joseph Goebbels, nado en Rheydt, hoxe M\u00f6nchengladbach (Imperio Alem\u00e1n), o 29 de outubro de 1897 e finado en Berl\u00edn o 1 de maio de 1945, foi un pol\u00edtico, xornalista e escritor alem\u00e1n, amais dun dos m\u00e1is importantes xerarcas nazis. Foi Ministro de Propaganda no Terceiro Reich de 1933 a 1945, \"Gauleiter\" de Berl\u00edn desde 1926 a 1945 e, logo do suicidio de Hitler o 30 de abril de 1945, foi durante algunhas horas Chanceler do Reich. As s\u00faas innovadoras, brillantes e prexudiciais t\u00e9cnicas de propaganda foran un dos factores que permitiran ao Partido Nacionalsocialista o ascenso ao poder na Alema\u00f1a de 1933.\nTraxectoria.\nDoutor en filosof\u00eda, xornalista e novelista, af\u00edliase ao NSDAP (Partido Nacional Socialista Alem\u00e1n dos Traballadores) dirixido por Adolf Hitler desde 1922. \u00c9 un dos achegados ao F\u00fchrer desde 1926, logo dun per\u00edodo m\u00e1is separado, especialmente a causa do apoio financeiro por parte dos industriais alem\u00e1ns a Hitler, o que chocaba coas ideas \u00ab anticapitalistas \u00bb de Goebbels e da \u00e1a esquerda do NSDAP. Mais Hitler chegou a distancialo dos irm\u00e1ns Gregor e Otto Strasser e da corrente \u00ab communista \u00bb fac\u00e9ndolle ler cap\u00edtulos de \"Mein Kampf\" consagrados \u00e1 propaganda. Gauleiter de Berl\u00edn desde 1926, \u00e9 elixido nas elecci\u00f3ns lexislativas de maio de 1928, volt\u00e1ndose as\u00ed nun doce primeiros deputados do NSDAP que sentan no Reichstag.\nCasa con Johanna Maria Magdalena Behrend (m\u00e1is co\u00f1ecida como Magda Goebbels) o 19 de decembro de 1931. Grazas ao Terceiro Reich, a propaganda fai de Magda Goebbels o modelo de esposa e de nai de familia da Alema\u00f1a nazi. Por\u00e9n, Goebbels entre 1936 e 1938, fai achego cunha actriz checa, Lida Baarova. Parece que se debeu \u00e1 insistencia de Hitler que o matrimonio non se separase.\nO 11 de marzo de 1933, Hitler nomeao ministro de Informaci\u00f3n e de Propaganda en vista do seu talento como orador e ret\u00f3rico. O seu rol \u00e9 moi importante no artellamento da ditadura nazi e na difusi\u00f3n dos lemas de orde. Segundo Goebbels: \u00abo ideal \u00e9 que a prensa sexa organizada con tal finura que de calquera xeito sexa un piano no que poida tocar o goberno\u00bb e \u00aba cr\u00edtica s\u00f3 est\u00e1 autorizada a aqueles que non te\u00f1en medo de ir a un campo de concentraci\u00f3n\u00bb.\n\u00c9 o seu ministerio o que rexe e censura a prensa escrita, a radio, o cinema, a arte\u2026 Grazas ao impulso de Goebbels, os medios modernos de comunicaci\u00f3n son desenvolvidos considerablemente : radio, informativos cinematogr\u00e1ficos e inclusive televisi\u00f3n (desde 1935).\nComeza a emigraci\u00f3n de numerosos intelectuais.\nGoebbels est\u00e1 constantemente na cabeza da radicalizaci\u00f3n do r\u00e9xime contra os xudeus. Antes da guerra, por exemplo, cando da Noite de cristal, da que aparece como o principal instigador.\nNon hesita en facer figurar seus propios fillos nun filme de 1939 destinado a xustificar a pol\u00edtica de eutanasia con enfermos. Comportamento asombroso, m\u00e1is sabendo que Goebbels mesmo estaba afectado por unha tara xen\u00e9tica que o fac\u00eda coxear\n(librara do servizo militar por ese motivo).\nMoi achegado a Hitler, ao que dedicaba unha admiraci\u00f3n sen l\u00edmites, Goebbels xoga un papel determinante en Berl\u00edn no fracaso do complot do 20 de xullo de 1944 contra Adolf Hitler.\nConv\u00e9rtese inmediatamente despois en \u00abplenipotenciario para a guerra total\u00bb en xullo do 1944. Segue ao seu \"F\u00fchrer\" ata os \u00faltimos d\u00edas do Terceiro Reich. O ministerio de Propaganda, ao servizo da \u00ab santa cruzada do s\u00e9culo XX contra o bolxevismo\u00bb, mobiliza as tropas alem\u00e1s e o resto da poboaci\u00f3n a medida que a situaci\u00f3n militar se deteriora. \u00c9 directamente respons\u00e1bel das \"Volkssturm\", tropas de reserva compostas de adolescentes e de anci\u00e1ns.\nLogo do suicidio de Hitler na tarde do 30 de abril, \u00e9 chanceler durante ese 30 de abril e o 1 de maio. Os seus derradeiros intentos consisten en tencioar contactar cos rusos que est\u00e1n na Zimmerstrasse, non lonxe do Bunker, probando a p\u00f3r en marcha un tel\u00e9fono para\u00e0 comunicar cos Sovi\u00e9ticos. Busca ent\u00f3n negociar un armisticio, mais non atinxe a comunicarse directamente coas autoridades rusas.\nRefugando de xeito categ\u00f3rico unha rendici\u00f3n sen condici\u00f3ns, Goebbels suic\u00eddase no ser\u00e1n do 1\u00ba de maio de 1945, xunto a s\u00faa esposa Magda, logo de matar os seus fillos con idades entre 4 e 12 anos, envelen\u00e1ndoos con cianuro. Como Hitler, o seu corpo \u00e9 parcialmente queimado polos axudantes da chanceler\u00eda."}
{"id": "48496", "revid": "1131", "url": "https://gl.wikipedia.org/wiki?curid=48496", "title": "Antuerpe", "text": ""}
{"id": "48497", "revid": "23204", "url": "https://gl.wikipedia.org/wiki?curid=48497", "title": "R\u00eda de Ferrol", "text": "A r\u00eda de Ferrol tam\u00e9n chamada r\u00eda de Xuvia ou enseada da G\u00e1ndara \u00e9 unha das r\u00edas galegas situada nas R\u00edas Altas, no Golfo \u00c1rtabro. \u00c9 navegable ata a Ponte das P\u00edas. Pequenas embarcaci\u00f3ns marisqueiras ata a ponte do F.C. (en marea alta). ba\u00f1a os concellos de Ferrol, Nar\u00f3n, Neda, Fene, Mugardos e Ares\nHistoria.\nExisten referencias hist\u00f3ricas de asentamentos romanos, normandos e da Baixa Idade Media, todos eles vencellados ao comercio e \u00e1s actividades navais, militares e pesqueiras que decaen a partir da Alta Idade Media.\nDurante a dinast\u00eda dos Austrias utilizouse a r\u00eda como base non permanente das Armadas, o que supuxo a construci\u00f3n das primeiras fortificaci\u00f3ns. A chegada dos Borb\u00f3ns \u00e1 Coroa de Espa\u00f1a trouxo trocos substanciais na pol\u00edtica naval decidindo localizar na r\u00eda ferrol\u00e1 o \"Arsenal del Norte\", por ser un porto natural e id\u00f3neo desde o punto de vista t\u00e1ctico e defensivo.\nO porto da r\u00eda de Ferrol ata ben entrado o s\u00e9culo XIX tivo un car\u00e1cter totalmente castrense, con escasas referencias \u00f3 pequeno peirao situado no barrio de Ferrol Vello. Un novo porto, desvencellado da actividade militar, estaba condicionado pola situaci\u00f3n do \"Arsenal\" e o recinto amurallado defensivo da praza. Elixiuse o lugar anexo \u00f3 \"Arsenal\" cara \u00f3 oeste, sendo os primeiros estudos de 1856, a partir dos cales se realizou un pequeno dique do que arrancaba un espig\u00f3n de 200 metros, constru\u00edndose o Peirao Sur e unha pequena d\u00e1rsena.\nO 24 de agosto de 1910 creouse, por Real Decreto, a Xunta de Obras do Porto de Ferrol e a partir do ano seguinte procedeuse a ampliar a infraestrutura existente realiz\u00e1ndose as obras de dragado e ampliaci\u00f3n da d\u00e1rsena co Peirao de Curuxeiras e o adiantamento dos Cant\u00eds. No ano 1918 redactouse un anteproxecto que fixaba as li\u00f1as a seguir en futuras ampliaci\u00f3ns, actuaci\u00f3ns que se desenvolveron en 1944, cun importante salto cuantitativo, creando o Peirao de Ribeira (hoxe, Fen\u00e1ndez Ladreda), que non se rematou ata 1960, apoi\u00e1ndose no Peirao Sur anterior e establecendo os accesos ferroviarios \u00f3 Porto e \u00f3 \"Arsenal\".\nEntre 1949 e 1959 constru\u00edronse os peiraos que conforman a D\u00e1rsena de Curuxeiras (Espig\u00f3n e Pasaxeiros da Ria). En 1968, no contexto da especializaci\u00f3n de Astano na construci\u00f3n de \"super-petroleiros\", tivo lugar a inauguraci\u00f3n da Ponte das P\u00edas, tam\u00e9n denominada como \"A Ponte do Caudillo\", t\u00edtulo honor\u00edfico do Ditador. A ponte recortaba en 8 quil\u00f3metros o acceso \u00e1 cidade desde o sur, e aseguraba a s\u00faa conexi\u00f3n directa co estaleiro Astano. \nA partir de 1984 in\u00edciase a \u00faltima fase de expansi\u00f3n para obter maiores calados, m\u00e1is lonxitude dos atraques e superficies de dep\u00f3sitos m\u00e1is grandes. Constr\u00faense o Novo Peirao, con 14 metros de calado, base para desenvolvementos posteriores.\nNa derradeira d\u00e9cada do s\u00e9culo XX ampl\u00edase polo sur o \"Peirao Fern\u00e1ndez Ladreda\" para calados de ata 12,5 metros, constr\u00faese o peirao que pecha polo norte e cr\u00e9ase o acceso \u00f3 peirao por autov\u00eda.\nEn 1995 comezouse cos primeiros estudos para a construci\u00f3n dun peirao na entrada da ria, obras que comezaron no ano 2001. Os peiraos actuais complem\u00e9ntanse cos anteriores facendo do Porto de Ferrol o mellor dotado do noroeste peninsular tanto en li\u00f1as de atraque e calados como en superficies.\nExplotaci\u00f3n da r\u00eda.\nExisten referencias da construci\u00f3n naval en 1344 en Neda dun buque armado. En 1726 Filipe V, nunha Real Orde, funda o arsenal da Gra\u00f1a. Cinco anos despois al\u00ed constr\u00faese o buque Galicia de 70 can\u00f3ns. \nAdemais dos usos como porto natural protexido na r\u00eda hai estaleiros e infraestruturas navais civ\u00eds e militares. Existe unha planta de gas en Mugardos, REGANOSA, propiedade do grupo Tojeiro que ten m\u00e1is instalaci\u00f3ns xunto a ela como un porto para produtos qu\u00edmicos e forestais. Na entrada da r\u00eda de Ferrol hai unha piscifactor\u00eda e bateas para o cultivo de moluscos. O uso da r\u00eda para actividades de lecer incl\u00fae escolas de vela, remo e pirag\u00fcismo en varios concellos.\nA presi\u00f3n demogr\u00e1fica, na zona da r\u00eda de Ferrol a poboaci\u00f3n \u00e9 de m\u00e1is de 200.000 persoas, supuxo unha degradaci\u00f3n ambiental xa que non exist\u00edan infraestruturas de saneamento de augas residuais. Nos \u00faltimos anos constru\u00edronse d\u00faas Estaci\u00f3ns Depuradoras de Augas Residuais (EDAR), unha para a banda dereita da r\u00eda: Ferrol, Nar\u00f3n e Neda -EDAR de Cabo Priori\u00f1o- e outra para os concellos de Fene, Mugardos e Ares en Punta Avarenta."}
{"id": "48498", "revid": "96271", "url": "https://gl.wikipedia.org/wiki?curid=48498", "title": "A-76", "text": "A A-76 ou autov\u00eda do acceso centro a Galicia \u00e9 unha autov\u00eda espa\u00f1ola en proxecto que prev\u00e9 unir as cidades de Ponferrada e Ourense pasando por Monforte de Lemos.\nSeguir\u00e1 un percorrido similar ao da estrada N-120, a trav\u00e9s das provincias de Le\u00f3n, Lugo e Ourense, pasando por grandes vilas como O Barco de Valdeorras, A R\u00faa, Quiroga e Monforte de Lemos.\nEsp\u00e9rabase que estea acabada en 2018, mais a\u00ednda non comezaron as obras.\nProceso de creaci\u00f3n.\nEn 2004 o PSOE presentou a promesa electoral de desdobrar a N-120 (Logro\u00f1o-Vigo) en autov\u00eda no treito que discorre desde Ponferrada ata Monforte de Lemos. Esta promesa foi reiterada por parte de Jos\u00e9 Blanco, sendo oposici\u00f3n, na localidade monfortina e despois, unha vez m\u00e1is, xa co goberno de Jos\u00e9 Luis Rodr\u00edguez Zapatero en Espa\u00f1a.\nO proxecto formul\u00e1rase nun principio coa intenci\u00f3n de proporcionar acceso ao centro de Galicia unindo Monforte de Lemos e Ponferrada. M\u00e1is tarde considerouse a idoneidade de prolongalo ata a cidade de Ourense. Posteriormente contemplouse a A-76 como unha autov\u00eda para conectar as cidades de Ponferrada e Ourense, por Monforte de Lemos, cun trazado paralelo ao da N-120.\nEst\u00e1 contemplada no Plan Estrat\u00e9xico de Infraestruturas de Transporte do Ministerio de Fomento.\nTrazado e pol\u00e9mica.\nEn 2006 o Ministerio de Fomento, a trav\u00e9s da empresa consultora de proxectos encargada do estudo informativo (Prointec), remitiulles \u00f3s alcaldes das corporaci\u00f3ns das vilas afectadas as catro alternativas ao trazado que se contemplaban:\nA diversidade de trazados provocou un conflito entre comarcas e partidos pol\u00edticos. O 25 de xaneiro de 2007, nunha reuni\u00f3n con sindicatos, axentes sociais, e a comisi\u00f3n de seguimento da autov\u00eda do trazado lugu\u00e9s, Jos\u00e9 Blanco, secretario de organizaci\u00f3n do PSOE, asegurou que \"a s\u00faa palabra vale m\u00e1is que a de calquera cargo do Ministerio de Fomento\". Reiterou a promesa do trazado polas terras de Monforte de Lemos e anunciou, as\u00ed mesmo, que se construir\u00eda unha v\u00eda de alta capacidade coa Pobra de Trives, o que foi criticado por partidarios do trazado triv\u00e9s.\nEntre tanto, tras senllas reuni\u00f3ns cos representantes das plataformas que apoian os distintos trazados, responsables do Ministerio de Fomento coma o secretario de estado de Infraestruturas, V\u00edctor Morl\u00e1n, aseguraron que o trazado final se decidir\u00eda en base a \"criterios t\u00e9cnicos\". Os partidarios do trazado triv\u00e9s realizaron unha cadea humana de protesta o 19 de agosto de 2007 por unha parte da estrada que comunica Trives con Larouco.\nFinalmente, o trazado da autov\u00eda A-76 pasar\u00e1 por Monforte de Lemos e conectar\u00e1 co Porto Seco que se est\u00e1 a constru\u00edr en Monforte."}
{"id": "48500", "revid": "1505", "url": "https://gl.wikipedia.org/wiki?curid=48500", "title": "Membrana plasm\u00e1tica", "text": "A membrana citoplasm\u00e1tica ou plasm\u00e1tica \u00e9 unha estrutura laminar que envolve o citoplasma de todas e cada unha das c\u00e9lulas, e serve de l\u00edmite co medio exterior. As membranas internas dos org\u00e1nulos da c\u00e9lula te\u00f1en unha estrutura parecida. \u00c9 unha bicapa lip\u00eddica con prote\u00ednas que serve de \"contedor\" para os compo\u00f1entes da c\u00e9lula, as\u00ed como protecci\u00f3n mec\u00e1nica. Est\u00e1 formada principalmente por l\u00edpidos e prote\u00ednas. Esta barreira presenta unha permeabilidade selectiva, o cal permite \"seleccionar\" as mol\u00e9culas que entran e saen da c\u00e9lula. Ten tam\u00e9n mol\u00e9culas que serven para comunicarse co seu medio, como receptores de hormonas e outros ligandos ou ant\u00edxenos. Vista ao microscopio electr\u00f3nico presenta entre d\u00faas capas escuras unha central m\u00e1is clara.\nNas c\u00e9lulas procariotas e nas de eucariontes osm\u00f3trofos como plantas e fungos, sit\u00faase baixo outra capa, denominada parede celular.\nComposici\u00f3n.\nA membrana plasm\u00e1tica est\u00e1 composta por prote\u00ednas, l\u00edpidos e gl\u00edcidos, cuxas masas gardan proporci\u00f3ns aproximadas de 50%, 40% e 10% respectivamente. As mol\u00e9culas m\u00e1is numerosas son as de l\u00edpidos, xa que se cre que por cada 50 l\u00edpidos hai unha prote\u00edna. Non obstante, as prote\u00ednas, debido \u00f3 seu maior tama\u00f1o, representan aproximadamente o 50% da masa da membrana. Entre as prote\u00ednas, o 80% son intr\u00ednsecas, mentres que o 20% restantes son extr\u00ednsecas. Das prote\u00ednas p\u00f3dense atopar as translocadoras ou as enzimas asociadas a membrana, entre outras.\nOs l\u00edpidos da membrana son anfip\u00e1ticos. Isto quere dicir que presentan un lado hidr\u00f3filo (que d\u00e1 a cara \u00e1 auga) e un lado hidrof\u00f3bico (que non se xunta coa auga). De entre os l\u00edpidos, os m\u00e1is importantes son os fosfol\u00edpidos e esfingol\u00edpidos, que se atopan en t\u00f3dalas c\u00e9lulas; s\u00e9guenlle os glicol\u00edpidos, as\u00ed como esteroides, como o colesterol. Estes \u00faltimos non existen ou son escasos nas membranas plasm\u00e1ticas das c\u00e9lulas procariotas.\nEstrutura.\nO seu modelo estrutural \u00e9 co\u00f1ecido como mosaico flu\u00eddo, o \"mosaico flu\u00eddo\" \u00e9 un termo acu\u00f1ado por S.J. Singer en 1971. Este consiste nunha bicapa lip\u00eddica complementada con diversos tipos de prote\u00ednas. A estrutura b\u00e1sica mantense unida mediante uni\u00f3ns non covalentes.\nAs prote\u00ednas da membrana plasm\u00e1tica p\u00f3dense clasificar segundo como se dispu\u00f1a na bicapa lip\u00eddica:\nOs gl\u00edcidos at\u00f3panse asociados mediante ligaz\u00f3ns covalentes a l\u00edpidos, prote\u00ednas e xeralmente forman parte da matriz extracelular.\nOutras substancias poden estar asociadas a esta estrutura b\u00e1sica como diversos tipos de gl\u00edcidos que poden unirse de forma covalente a l\u00edpidos (glicol\u00edpidos) ou a prote\u00ednas (glicoprote\u00ednas). As cadeas destes gl\u00edcidos disp\u00f3\u00f1ense cara \u00f3 medio extracelular pola face externa da membrana e constit\u00faen o glicoc\u00e1lix ou matriz extracelular.\nEsta estrutura xeral -modelo unitario- pres\u00e9ntase tam\u00e9n nas membranas de diversos org\u00e1nulos do interior da c\u00e9lula: os do sistema de endomembranas, tales como ret\u00edculo endoplasm\u00e1tico, aparello de Golgi e envoltura nuclear, e os doutros org\u00e1nulos, como as mitocondrias e os plastos, que proceden de endosimbiose.\nFunci\u00f3ns.\nA funci\u00f3n b\u00e1sica da membrana plasm\u00e1tica reside en manter o medio intracelular diferenciado do medio que o rodea. Isto \u00e9 pos\u00edbel grazas \u00e1 natureza illante en medio acuoso da bicapa lip\u00eddica e \u00e1s funci\u00f3ns de transporte que desempe\u00f1an as prote\u00ednas. A combinaci\u00f3n de transporte activo e transporte pasivo fan da membrana plasm\u00e1tica unha barreira selectiva que permite \u00e1 c\u00e9lula diferenciarse do medio.\nOs esteroides, como o colesterol, te\u00f1en un importante papel na regulaci\u00f3n das propiedades, \u00e9 dicir que o seu rol f\u00edsico-qu\u00edmico \u00e9 moi importante porque regula a resistencia e fluidez da membrana.\nNo compo\u00f1ente proteico reside a maior parte da funcionalidade da membrana, as prote\u00ednas realizan funci\u00f3ns espec\u00edficas e podemos clasificalas segundo a s\u00faa funci\u00f3n en:\nEstas \u00e1 s\u00faa vez poden ser:\nNo transporte entre membranas podemos falar de:\nO compo\u00f1ente glic\u00eddico forma o glicoc\u00e1lix, con funci\u00f3ns de certa protecci\u00f3n ante agresi\u00f3ns mec\u00e1nicas e qu\u00edmicas, a cal \u00e9 a que parece m\u00e1is importante xa que permite diferenciar o exterior celular permitindo un reco\u00f1ecemento intercelular."}
{"id": "48504", "revid": "23204", "url": "https://gl.wikipedia.org/wiki?curid=48504", "title": "Lista de episodios de Dragon Ball", "text": "Dragon Ball \u00e9 un manga e anime, creado por Akira Toriyama. A seguir l\u00edstanse os episodios serie animada coas s\u00faas datas de emisi\u00f3n no Xap\u00f3n."}
{"id": "48505", "revid": "98629", "url": "https://gl.wikipedia.org/wiki?curid=48505", "title": "Pedro I de Portugal", "text": "Pedro I, nado en Co\u00edmbra o 8 de abril de 1320 e finado en Estremoz o 18 de xaneiro de 1367, foi o oitavo Rei de Portugal.\nMereceu o alcume de \"O Xusticeiro\" (xunto con \"O Cruel\", \"O Cru\" ou \"O Vingativo\"), pola enerx\u00eda posta en vingar o asasinato de In\u00e9s de Castro.\nTraxectoria.\nPedro I era fillo do rei Afonso IV e s\u00faa dona, a princesa Beatriz de Castela. Pedro I sucedeu \u00f3 seu pai no ano 1357.\nPedro foi co\u00f1ecido pola s\u00faa relaci\u00f3n con In\u00e9s de Castro, a aia galega da s\u00faa muller Constan\u00e7a, quen influenciou fortemente na pol\u00edtica interna de Portugal no reinado de Afonso IV. In\u00e9s acabou asasinada por orde do rei en 1355, o que non fixo que Pedro volvese a estar baixo a influencia paterna. \u00d3 contrario, entre 1355 e a s\u00faa ascensi\u00f3n o trono, Pedro p\u00faxose en contra do seu pai polo menos d\u00faas veces e nunca lle perdoou o asasinato de In\u00e9s. Unha vez coroado rei, en 1357, Pedro anunciou o casamento con In\u00e9s, realizado en segredo antes da s\u00faa morte, coa intenci\u00f3n de a ver lembrada como Ra\u00ed\u00f1a de Portugal.\nEste feito baseouse s\u00f3 na palabra do Rei, xa que non existiron rexistros de tal uni\u00f3n. Dous dos asasinos de In\u00e9s foron collidos e executados (P\u00earo Coelho e \u00c1lvaro Gon\u00e7alves) cunha brutalidade tal (a un lle foi arrincado o coraz\u00f3n polo peito, e \u00f3 outro polas costas),o que lle valeron os alcumes mencionados. Conta tam\u00e9n a tradici\u00f3n que Pedro mandou desenterrar o corpo da s\u00faa amada, coro\u00e1ndoa como Ra\u00ed\u00f1a de Portugal, e obrigando \u00f3s nobres a procederen \u00e1 cerimonia de bicar a man real do cad\u00e1ver, baixo pena de morte se non o fac\u00edan. Trala cerimonia, ordenou a construci\u00f3n de dous t\u00famulos (verdadeiras obras mestras da escultura g\u00f3tica en Portugal), os cales foran colocados nas naves laterais do mosteiro de Alcoba\u00e7a para que, no d\u00eda do Xu\u00edzo Final, os eternos amantes, ent\u00f3n resucitados, estiveran xuntos.\nComo rei, Pedro revelouse como un bo administrador, defendendo ao pa\u00eds da influencia papal (foi el quen promulgou o Benepl\u00e1cito Rexio, que imped\u00eda a libre circulaci\u00f3n de documentos eclesi\u00e1sticos no pa\u00eds sen a s\u00faa autorizaci\u00f3n expresa). Na pol\u00edtica externa, Pedro participou \u00f3 lado de Arag\u00f3n na invasi\u00f3n de Castela.\nD. Pedro reinou durante dez anos, sendo moi popular. Os seus restos xacen no Mosteiro de Santa Maria de Alcoba\u00e7a."}
{"id": "48508", "revid": "23204", "url": "https://gl.wikipedia.org/wiki?curid=48508", "title": "DSP", "text": "DSP pode se-lo o acr\u00f3nimo de:"}
{"id": "48509", "revid": "27155", "url": "https://gl.wikipedia.org/wiki?curid=48509", "title": "Toxina diarreica dos moluscos", "text": "A toxina diarreica dos moluscos (tam\u00e9n co\u00f1ecida polo acr\u00f3nimo ingl\u00e9s DSP, de ingl\u00e9s \"Diarrhoeic Shellfish Poisoning\" ou noutras fontes \"Diarrhetic Shellfish Poisoning\"), ou enterotoxina \u00e9 unha familia de biotoxinas representadas polo \u00e1cido ocadaico, as dinofisistoxinas, as pectenotoxinas e as xesotoxinas. A presenza destas toxinas nos moluscos bivalvos pode producir unha intoxicaci\u00f3n alimentaria nos consumidores.\nSon toxinas producidas por distintas especies de dinoflaxelados dos x\u00e9neros \"Prorocentrum\" e \"Dinophysis\" (fundamentalmente, \"D. acuminata\").\nDas tres biotoxinas que poden detectarse nas augas galegas (ASP, DSP e PSP), a DSP \u00e9 a m\u00e1is com\u00fan, tanto no que respecta \u00e1 extensi\u00f3n xeogr\u00e1fica como \u00e1 s\u00faa presenza \u00f3 longo do ano, afectando sobre todo \u00f3 mexill\u00f3n e \u00e1 ostra pero tam\u00e9n a outras especies de moluscos.\nAntecedentes hist\u00f3ricos.\nOs primeiros abrochos de intoxicaci\u00f3n con s\u00edntomas diarreicos tras consumo de moluscos estud\u00e1ronse nos Pa\u00edses Baixos, nos anos 1960, sen descubrirse a etiolox\u00eda. A toxina, a s\u00faa orixe e a relaci\u00f3n entre as mareas vermellas e a intoxicaci\u00f3n por consumo de moluscos foi descuberta no Xap\u00f3n en 1978.\nEn Espa\u00f1a c\u00f3mpre destaca-lo abrocho masivo o 21 de agosto de 1981, que afectou m\u00e1is de 5000 persoas en 24 provincias, por consumo de mexill\u00f3n procedente da r\u00eda de Arousa contaminado por DSP. A alerta alimentaria provocada por esta intoxicaci\u00f3n incrementouse pola casualidade de que en maio do mesmo ano comezaran a aparece-los primeiros casos da intoxicaci\u00f3n por aceite de colza desnaturalizado e nesa mesma data o n\u00famero de persoas mortas por esta causa era de 138. A noticia a\u00ednda non reco\u00f1ece a orixe real do abrocho e atrib\u00faeo a unha contaminaci\u00f3n microbiol\u00f3xica, que non se descartou ata d\u00edas despois:\nActualmente adm\u00edtese a s\u00faa distribuci\u00f3n practicamente mundial, con casos descritos en toda Europa, Sur\u00e1frica, Nor e Suram\u00e9rica, Xap\u00f3n e Australia.\nTipos de toxina e especies responsables.\nEntre as toxinas responsables de cadros gastrointestinais por consumo de moluscos est\u00e1n as seguintes:\nS\u00edntomas da intoxicaci\u00f3n.\nAs toxinas diarreicas dos moluscos son substancias lip\u00f3filas, \u00e9 dicir, tenden a acumularse nos \u00f3rganos m\u00e1is ricos en graxa, como o hepatop\u00e1ncreas. Provoca un cadro patol\u00f3xico caracterizado por s\u00edntomas de molestias gastrointestinais, especialmente v\u00f3mitos e diarreas, as\u00ed como n\u00e1useas, dores abdominales e calafr\u00edos.\nO per\u00edodo de incubaci\u00f3n oscila entre os trinta minutos desde a inxesti\u00f3n dos moluscos a unhas tres horas (sempre menos de 12 horas). O proceso non adoita revestir gravidade e remite \u00f3 cabo de tres ou catro d\u00edas, sen necesidade de m\u00e1is tratamento c\u00f3 sintom\u00e1tico.\nO \u00e1cido ocadaico foi descuberto inicialmente nunha esponxa, \"Halichondria okadai\", \u00e1 que debe o seu nome. Act\u00faa como inhibidor das prote\u00edn-fosfatases. As dinofisistoxinas te\u00f1en unha estrutura molecular parecida e unha acci\u00f3n biol\u00f3xica moi semellante.\nTam\u00e9n se lle reco\u00f1ece un claro efecto como promotor tumoral, pero sen afectar a un \u00f3rgano diana espec\u00edfico.\nAn\u00e1lise.\nO m\u00e9todo oficial para a s\u00faa determinaci\u00f3n \u00e9 o bioensaio en rato, desenvolvido por Yasumoto en 1978. Tam\u00e9n se pode determinar por procedementos qu\u00edmicos, como a cromatograf\u00eda l\u00edquida de alta eficacia (CLAE) pero este m\u00e9todo, a\u00ednda sendo m\u00e1is sensible non est\u00e1 oficialmente reco\u00f1ecido.\nO m\u00e9todo de bioensaio en rato consiste en inxectar intraperitonealmente un filtrado obtido do molusco a tres ratos, e consid\u00e9rase positivo cando produce a morte de dous dos ratos inxectados, antes das 12 horas.\nA normativa vixente (Regulamento CE n\u00ba 853/2004 polo que se establecen normas espec\u00edficas de hixiene dos alimentos de orixe animal) fixa un l\u00edmite m\u00e1ximo para o \u00e1cido ocadaico, as dinofisistoxinas e as pectenotoxinas de 16 microgramos de equivalente do \u00e1cido ocadaico por 100 gramos de vianda (corpo enteiro do molusco ou calquera parte consumible por separado). No caso das xesotoxinas, o l\u00edmite m\u00e1ximo est\u00e1 establecido en 1 microgramo por gramo de vianda.\nControl.\nA \u00fanica medida de control contra a intoxicaci\u00f3n por biotoxinas \u00e9 a vixilancia da evoluci\u00f3n dos dinoflaxelados na auga de mar e as mostraxes peri\u00f3dicas de moluscos nas distintas zonas de produci\u00f3n. Cando os resultados destes controis indican que os niveis de toxina alcanzan os l\u00edmites considerados seguros, d\u00edtase a prohibici\u00f3n de extracci\u00f3n de moluscos ata que sucesivos controis anal\u00edticos demostren o descenso da toxina nos moluscos e garanten a s\u00faa aptitude para o consumo.\nEstes controis anal\u00edticos son realizados, de modo oficial, polas Conseller\u00edas de Pesca e Asuntos Mar\u00edtimos e mais pola de Sanidade. Simultaneamente, os establecementos que comercialicen os moluscos (centros de depuraci\u00f3n, cocedoiros ou f\u00e1bricas de conservas), deben tam\u00e9n realiza-los seus propios controis dentro dos seus programas de autocontrol (APPCC) como responsables que son da seguridade dos produtos que po\u00f1en no mercado."}
{"id": "48510", "revid": "1131", "url": "https://gl.wikipedia.org/wiki?curid=48510", "title": "Castrelo de Abaixo, Ri\u00f3s", "text": "Santa Mar\u00eda de Castrelo de Abaixo \u00e9 unha parroquia do concello ourens\u00e1n de Ri\u00f3s na comarca de Ver\u00edn. Segundo o IGE en 2011 ti\u00f1a 79 habitantes (40 mulleres e 39 homes), repartidos entre os lugares de Castrelo de Abaixo e A Silva, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 121 habitantes. Non obstante, moitos dos veci\u00f1os censados at\u00f3panse actualmente noutros concellos ou na emigraci\u00f3n.\nClima e contorno.\nA parroquia e as\u00ed mesmo o concello de Ri\u00f3s, pos\u00fae un marcado clima mediterr\u00e1neo de monta\u00f1a e aloxa algunhas especies de flora: aci\u00f1eira (\"Quercus ilex ssp. rotundifolia\"), escornacabras (\"Pistacia terebinthus\"), Arce de Montpelier (\"Acer monspessulanum\") e fauna: abelleiro (\"Merops apiaster\"), andori\u00f1a d\u00e1urica (\"Hirundo daurica\"), gaio azul (\"Coracias garrulus\"), osga(\"Tarentola mauritanica\"), especialmente raras en Galicia.\nNa parroquia de Castrelo de Abaixo at\u00f3pase Trambolosr\u00edos e A Fraga do Curral, lugar onde se cruzan os r\u00edos Mente e Arzo\u00e1, de grande importancia ecol\u00f3xica, natural e paisax\u00edstica, que linda co Parque Natural de Montesinho en Portugal, e co parque natural do Invernadeiro, no Macizo Central ourens\u00e1n. A vista dende o monte co\u00f1ecido como a Fraga do Curral mostra un val de pronunciadas ladeiras e cortados fluviais de filitas.\nHistoria.\nO top\u00f3nimo de Castrelo (\"Pequeno Castro\"), as\u00ed como alg\u00fans obxectos atopados nos arredores da poboaci\u00f3n, poder\u00edan indicar unha continua presenza humana desde \u00e9poca romana. O top\u00f3nimo \u00e9 compartido pola parroquia veci\u00f1a de Castrelo de Cima, e polo monte co\u00f1ecido como o Castrell\u00f3n. Nas proximidades tam\u00e9n se atopa un antigo castro co\u00f1ecido popularmente como A Cavanca dos Mouros e que foi escavado fai unhas d\u00e9cadas, onde se atoparon diversos obxectos arqueol\u00f3xicos.\nNa parroquia at\u00f3pase un cami\u00f1o de paso que comunica con Portugal e que \u00e9 co\u00f1ecido como Portantigo e que a mi\u00fado foi utilizado polos contrabandistas durante t\u00f3dalas \u00e9pocas.\nEntre 1812 e 1823 Castrelo de Abaixo formou parte do concello de Castrelo, pero a partir de 1835 pasou a formar parte do concello de Ri\u00f3s, que xurdiu coa uni\u00f3n dos anteriores concellos de Ri\u00f3s e Castrelo.\nFestas.\nAs festas cel\u00e9branse en torno \u00f3s d\u00edas 11 e 12 de agosto en honor de Santa Mar\u00eda da Asunci\u00f3n, patroa da parroquia."}
{"id": "48511", "revid": "85894", "url": "https://gl.wikipedia.org/wiki?curid=48511", "title": "A Silva, Castrelo de Abaixo, Ri\u00f3s", "text": "A Silva \u00e9 un lugar da parroquia de Castrelo de Abaixo, do concello ourens\u00e1n de Ri\u00f3s.\nO lugar aparece documentado en mapas do s\u00e9culo XVIII. Est\u00e1 situado \u00e1 beira do r\u00edo Arzo\u00e1, e cons\u00e9rvase un antigo mu\u00ed\u00f1o de auga que foi recentemente restaurado e habilitado xunto co seu contorno para o turismo. Hai tam\u00e9n un forno comunal no fondo da aldea."}
{"id": "48512", "revid": "52646", "url": "https://gl.wikipedia.org/wiki?curid=48512", "title": "A Silva", "text": "O top\u00f3nimo A Silva pode referirse a varios lugares de Galicia:"}
{"id": "48513", "revid": "89787", "url": "https://gl.wikipedia.org/wiki?curid=48513", "title": "Homeopat\u00eda", "text": "A homeopat\u00eda \u00e9 un sistema pseudocient\u00edfico de medicina alternativa. Foi concibida en 1796 polo m\u00e9dico alem\u00e1n Samuel Hahnemann. Os seus practicantes, chamados home\u00f3patas, cren que unha substancia que causa s\u00edntomas iguais aos dunha enfermidade en persoas sas pode curar s\u00edntomas similares en persoas doentes; esta doutrina, nunca demostrada de modo xeral, denom\u00ednase \"similia similibus curentur\", ou \"o similar cura o similar\". As preparaci\u00f3ns homeop\u00e1ticas denom\u00ednanse \"remedios\" e elab\u00f3ranse utilizando as diluci\u00f3ns homeop\u00e1ticas. Neste proceso, a substancia seleccionada \u00e9 dilu\u00edda repetidamente ata que a mi\u00fado o produto final \u00e9 quimicamente indistinguible do disolvente. Con moitas desas grandes diluci\u00f3ns non se pode esperar que quede nin unha soa mol\u00e9cula da substancia orixinal no produto final. Entre cada diluci\u00f3n os home\u00f3patas poden golpear ou sacudir o produto, afirmando que o disolvente lembra a substancia orixinal despois da s\u00faa eliminaci\u00f3n (ver memoria da auga). Os practicantes desta medicina afirman que ditas preparaci\u00f3ns, tomadas por v\u00eda oral, poden tratar ou curar doenzas.\nTodos os co\u00f1ecementos cient\u00edficos relevantes sobre f\u00edsica, qu\u00edmica, bioqu\u00edmica e biolox\u00eda adquiridos desde polo menos a metade do s\u00e9culo XIX contrad\u00edn a homeopat\u00eda. Os remedios homeop\u00e1ticos son bioquimicamente inertes e non te\u00f1en efecto sobre ningunha enfermidade co\u00f1ecida. A teor\u00eda da enfermidade de Hahnemann, constru\u00edda sobre principios que el denominaba \"miasmas\", \u00e9 inconsistente coa identificaci\u00f3n en tempos posteriores dos virus e bacterias como frecuente causa das enfermidades. Os ensaios cl\u00ednicos realizados demostraron de forma xeral que as preparaci\u00f3ns homeop\u00e1ticas non te\u00f1en ning\u00fan efecto obxectivo. A inverosimilitude fundamental da homeopat\u00eda, as\u00ed como a s\u00faa falta de efectividade demostrada fixo que fose considerada dentro das comunidades m\u00e9dica e cient\u00edfica como un curandeirismo e fraude.\nA homeopat\u00eda acadou a s\u00faa maior popularidade no s\u00e9culo XIX. Ao longo do s\u00e9culo XIX, apareceron ducias de instituci\u00f3ns home\u00f3patas en Europa e nos Estados Unidos de Am\u00e9rica. Por exemplo, nos EUA foi introducida en 1825 e a primeira escola home\u00f3pata abriu en 1835. Durante este per\u00edodo a homeopat\u00eda ti\u00f1a a aparencia de ter un relativo \u00e9xito, xa que outras formas de tratamento pod\u00edan ser dani\u00f1as e ineficaces. Ao final dese s\u00e9culo a s\u00faa pr\u00e1ctica empezou a declinar, e a \u00faltima escola exclusivamente homeop\u00e1tica dos Estados Unidos pechou en 1920.\nNa d\u00e9cada de 1970, a homeopat\u00eda regresou de forma significativa, e as vendas de produtos homeop\u00e1ticos multiplic\u00e1ronse por 10. Esta tendencia corresp\u00f3ndese co movemento da Nova Era, e pode en parte deberse a unha preferencia \u00e1s veces pouco cr\u00edtica polos produtos \"naturais\", e tam\u00e9n ao longo tempo de consulta cos pacientes que realizan os m\u00e9dicos homeop\u00e1ticos, que psicoloxicamente fan sentirse ao paciente mellor atendido e m\u00e1is escoitado.\nNo s\u00e9culo XXI realiz\u00e1ronse unha serie de metaan\u00e1lises que indicaban que as afirmaci\u00f3ns da homeopat\u00eda carecen de xustificaci\u00f3n cient\u00edfica. Como resultado, corpos e instituci\u00f3ns nacionais e internacionais recomendaron a retirada de financiamento gobernamental para a homeopat\u00eda no campo sanitario. Os corpos nacionais de Australia, Reino Unido, Su\u00edza e Francia, e o Consello Asesor Cient\u00edfico das Academias Europeas e a Academia de Ciencias de Rusia chegaron \u00e1 conclusi\u00f3n de que a homeopat\u00eda non \u00e9 efectiva e fixeron recomendaci\u00f3ns en contra de que esta pr\u00e1ctica recibise ning\u00fan financiacmento p\u00fablico futuro. O Servizo Nacional de Sa\u00fade de Inglaterra xa non proporciona financiamento para os remedios homeop\u00e1ticos e pediu ao Departamento e Sa\u00fade e Seguridade Social que engada os remedios homeop\u00e1ticos \u00e1 lista de medicinas de prescrici\u00f3n prohibida. Francia modificou e retirou o seu anterior financiamento en 2021, mentres que en Espa\u00f1a anunci\u00e1ronse iniciativas para prohibir a homeopat\u00eda e outras pseudoterapias nos centros de sa\u00fade.\nHistoria.\nA homeopat\u00eda, a medicina alternativa establecida por m\u00e1is longo tempo que apareceu en Europa, foi creada en 1796 por Samuel Hahnemann. Hahnemann rexeitaba a corrente maioritaria que hab\u00eda na medicina do final do s\u00e9culo XVIII como irracional e desaconsellable porque era moi pouco efectiva e a mi\u00fado dani\u00f1a. Avogaba polo uso dunha soa droga a doses moi baixas e promocionaba unha visi\u00f3n vitalista inmaterial para explicar o funcionamento dos seres vivos. O termo \"homeopat\u00eda\" foi acu\u00f1ado polo propio Hahnemann e apareceu impreso por primeira vez en 1807. Tam\u00e9n foi el quen acu\u00f1ou a expresi\u00f3n \"medicina alop\u00e1tica\", que era utilizada pexorativamente para referirse \u00e1 medicina tradicional de Occidente.\nConcepto.\nHahnemann concib\u00edu os fundamentos da homeopat\u00eda cando traduc\u00eda ao alem\u00e1n un tratado de Medicina do m\u00e9dico e qu\u00edmico escoc\u00e9s William Cullen. Como era esc\u00e9ptico sobre a doutrina de Cullen de que a planta \"Cinchona officinalis\" (a quina produtora de quinina) curaba a malaria porque era amarga, Hahnemann inxeriu algo de codia desa planta especificamente para investigar o que ocorrer\u00eda. Causoulle febre, calafr\u00edos e dores articulares: s\u00edntomas similares aos da propia malaria. Por esta raz\u00f3n, Hahnemann empezou a crer que todas as drogas que eran efectivas produc\u00edan s\u00edntomas en individuos sans similares aos das doenzas coas que se trataban, de acordo coa \"lei dos similares\" que fora proposta por alg\u00fans m\u00e9dicos antigos. Disto derivou o nome \"homeopat\u00eda\", que v\u00e9n do grego \u1f45\u03bc\u03bf\u03b9\u03bf\u03c2 \"h\u00f3moios\", 'similar' e \u03c0\u03ac\u03b8\u03bf\u03c2 \"p\u00e1thos\", 'sufrimento'.\nA lei dos similares \u00e9 unha doutrina chamada \"similia similibus curentur\" ou \"o similar cura o similar\". A lei de Hahnemann dos similares non foi probada e non deriva do uso do m\u00e9todo cient\u00edfico. Un informe dos efectos de comer codia de quina feito por Oliver Wendell Holmes, publicada en 1861, non conseguiu reproducir os s\u00edntomas dos que informaba Hahnemann. Os traballos cient\u00edficos subseguintes mostratron que a quina cura a malaria debido a que cont\u00e9n quinina, a cal mata o parasito \"Plasmodium falciparum\", causante da doenza; o mecanismo de acci\u00f3n non est\u00e1 relacionado coas ideas de Hahnemann.\nComprobaci\u00f3ns.\nHahnemann empezou a testar que efectos produc\u00edan diversas substancias nos seres humanos, un procedemento que m\u00e1is tarde se chamar\u00eda \"comprobaci\u00f3n hiomeop\u00e1tica\". Estes tests ti\u00f1an que facerse en suxeitos para comprobar os efectos de inxerir substancias e rexistrar todos os s\u00edntomas e tam\u00e9n as condici\u00f3ns secundarias nas que aparec\u00edan. Publicou unha colecci\u00f3n destas comprobaci\u00f3ns en 1805 e unha segunda colecci\u00f3n de 65 preparaci\u00f3ns apareceu no seu libro, \"Materia Medica Pura\" (1810).\nComo Hahnemann cr\u00eda que as doses grandes das drogas que causaban s\u00edntomas similares s\u00f3 pod\u00edan agravar a enfermidade, defend\u00eda o uso de diluci\u00f3ns extremas de ditas drogas. Ideouse unha t\u00e9cnica para facer diluci\u00f3ns que Hahnemann dic\u00eda preservaba as propiedades terap\u00e9uticas da substancia \u00e1 vez que evitaba os seus efectos dani\u00f1os. Hahnemann cr\u00eda que este proceso potenciaba \"os poderes medicinais similares aos espirituais das substancias cr\u00faas\". Recompilou e publicou un resumo do seu sistema m\u00e9dico no seu libro \"O \u00f3rganon da arte de curar\" (1810), cuxa s\u00e9tima edici\u00f3n publicada en 1921 a\u00ednda utilizan os home\u00f3patas hoxe.\nMiasmas e enfermidades.\nNo \"\u00d3rganon\", Hahnemann introduciu o concepto de \"miasmas\" como os \"principios infecciosos\" que eran subxacentes nas enfermidades cr\u00f3nicas e un(s) \"desarranxo(s) m\u00f3rbido(s) peculiar(es) da forza vital\". Hahnemann asociou cada miasma cunha doenza espec\u00edfica e as\u00ed a exposici\u00f3n inicial aos miasmas causa os s\u00edntomas locais, como nas enfermidades da pel ou as ven\u00e9reas. Afirmaba que se estes s\u00edntomas se suprim\u00edan pola medicaci\u00f3n, a causa far\u00edase m\u00e1is profunda e empezar\u00eda a manifestarse como enfermidade dos \u00f3rganos internos. A homeopat\u00eda sost\u00e9n que tratar as enfermidades directamente aliviando os seus s\u00edntomas, como \u00e1s veces fai a medicina convencional, non \u00e9 eficaz porque todas as \"doenzas poden xeralmente ser rastreadas ata algunha tendencia latente, arraigada, subxacente cr\u00f3nica ou herdada\". Os miasmas subxacentes imputados a\u00ednda permanecer\u00e1n e as doenzas moi arraigadas s\u00f3 poden corrixirse eliminando o trastorno m\u00e1is profundo da forza vital.\nAs hip\u00f3teses sobre os miasmas presentaban orixinalmente s\u00f3 tres s\u00edntomas locais: psora (o pro\u00eddo), s\u00edfilis (enfermidade ven\u00e9rea) ou sycosis (verrugas). Delas a m\u00e1is importante era a \"psora\", descrita como relacionada con calquera doenza que produce pro\u00eddo na pel e consider\u00e1base que era a base para o desenvolvemento doutras doenzas. Hahnemann cr\u00eda que era a causa de enfermidades como a epilepsia, cancro, ictericia, xordeira e as cataratas. Desde os tempos de Hahnemann, propux\u00e9ronse outros miasmas, alg\u00fans das cales asoci\u00e1ronse a enfermidades previamente atribu\u00eddas \u00e1 psora, como os miasmas da tuberculose e o cancro.\nA teor\u00eda dos miasmas de Hahnemann segue sendo discutida e controvertida entre os home\u00f3patas incluso nos tempos modernos. A teor\u00eda dos miasmas foi criticada por ser unha explicaci\u00f3n desenvolvida para protexer o sistema da homeopat\u00eda cando se enfrontaba a fallos no tratamento, e por ser inadecuada para abranguer os centenares de tipos de enfermidades que existen, as\u00ed como por fracasar \u00e1 hora de explicar as predisposici\u00f3ns a enfermidades, como os factores xen\u00e9ticos e ambientais e a historia m\u00e9dica espec\u00edfica de cada paciente.\nO s\u00e9culo XIX: aumento da popularidade e primeiras cr\u00edticas.\nA homeopat\u00eda chegou \u00e1 s\u00faa m\u00e1xima popularidade no s\u00e9culo XIX. Foi introducida nos Estados Unidos en 1825 por Hans Birch Gram, un estudante de Hahnemann. A primeira escola homeop\u00e1tica nos Estados Unidos abriu en 1835 e o Instituto Americano de Homeopat\u00eda creouse en 1844. Ao longo do s\u00e9culo XIX, apareceron ducias de organizaci\u00f3ns homeop\u00e1ticas en Europa e os Estados Unidos, e en 1900, hab\u00eda 22 colexios homeop\u00e1ticos e 15.000 m\u00e9dicos nos Estados Unidos.\nComo a pr\u00e1ctica m\u00e9dica daquel tempo base\u00e1base en tratamentos que a mi\u00fado eran ineficaces e dani\u00f1os, os pacientes dos home\u00f3patas con frecuencia ti\u00f1an mellores resultados que os que eran tratados polos m\u00e9dicos convencionais. A\u00ednda que non son efectivas, as preparaci\u00f3ns homeop\u00e1ticas raramente son prexudiciais, as\u00ed que os que as usaban ti\u00f1an unha menor probabilidade de sufrir un dano polo tratamento que se sup\u00f3n que os ti\u00f1a que axudar. O \u00e9xito relativo da homeopat\u00eda no s\u00e9culo XIX puido ter conducido ao abandono de tratamentos ineficaces e nocivos como a sangr\u00eda e as purgas e empezouse a substitu\u00edlos por outros mais efectivos da medicina baseada na ciencia. Unha raz\u00f3n para o aumento de popularidade da homeopat\u00eda foi o seu aparente \u00e9xito ao tratar os pacientes que padec\u00edan enfermidades infecciosas epid\u00e9micas. Durante as epidemias do s\u00e9culo XIX de enfermidades como o c\u00f3lera, as taxas de mortalidade nos hospitais homeop\u00e1ticos adoitaban ser menores que nos hospitais convencionais, onde os tratamentos usados naquela \u00e9poca adoitaban ser dani\u00f1os e fac\u00edan pouco ou nada por combater as enfermidades.\nIncluso durante este aumento de popularidade, a homeopat\u00eda era criticada polos cient\u00edficos e doutores. Sir John Forbes, m\u00e9dico da ra\u00ed\u00f1a Vitoria do Reino Unido, dixo en 1843 que as doses extremadamente pequenas usadas pola homeopat\u00eda eran habitualmente ridiculizadas como in\u00fatiles e consideradas como unha \"ultraxe \u00e1 raz\u00f3n humana\". James Young Simpson dixo en 1853 sobre estas drogas altamente dilu\u00eddas: \"De ning\u00fan veleno, por forte ou poderoso que sexa, a milmillon\u00e9sima ou dezmilmillon\u00e9sima del afectar\u00eda nin no menor grao a un home ou danar\u00eda unha mosca\". O m\u00e9dico americano do s\u00e9culo XIX e autor Oliver Wendell Holmes foi tam\u00e9n un cr\u00edtico franco da homeopat\u00eda e publicou un ensaio en 1842 titulado \"Hom\u0153opathy and Its Kindred Delusions\" (Homeopat\u00eda e os seus enganos similares). Os membros da Sociedade Homeopatica Francesa salientaron en 1867 que alg\u00fans home\u00f3patas destacados de Europa non s\u00f3 estaban abandonando a pr\u00e1ctica de administrar doses infinitesimais sen\u00f3n que ademais xa non as defend\u00edan. A \u00faltima escola dos Estados Unidos que ensinaba exclusivamente homeopat\u00eda pechou en 1920.\nRexurdimento no s\u00e9culo XX.\nSegundo os acad\u00e9micos Paul U. Unschuld e Edzard Ernst, o r\u00e9xime nazi alem\u00e1n gustaba da homeopat\u00eda e gastou grandes sumas de di\u00f1eiro en investigar os seus mecanismos, pero sen obter un resultado positivo. Unschuld tam\u00e9n declarou que a homeopat\u00eda posteriormente nunca conseguir\u00eda enraizar nos Estados Unidos, pero que permaneceu instalada m\u00e1is profundamente no pensamento europeo. Nos Estados Unidos, a \"Lei Federal de Alimentos, Medicinas e Cosmeticos\" de 1938 (promovida por Royal Copeland, un senador dos Estados Unidos polo estado de Nova York e m\u00e9dico home\u00f3pata) reco\u00f1ec\u00eda as preparaci\u00f3ns homeop\u00e1ticas como medicinas. Na d\u00e9cada de 1950, s\u00f3 hab\u00eda 75 m\u00e9dicos que fosen exclusivamente homeop\u00e1ticos en todos os Estados Unidos. De metade ao final da d\u00e9cada de 1970, a homeopat\u00eda experimentou un significativo florecemento e as vendas das compa\u00f1\u00edas homeop\u00e1ticas multiplic\u00e1ronse por 10.\nAlg\u00fans home\u00f3patas atrib\u00faen este rexurdimento ao home\u00f3pata grego George Vithoulkas, que realizou unha \"gran cantidade de investigaci\u00f3ns para po\u00f1er ao d\u00eda os escenarios e refinar as teor\u00edas e pr\u00e1ctica da homeopat\u00eda\" na d\u00e9cada de 1970, pero Ernst e Simon Singh consideran que estivo ligado ao auxe do movemento da Nova Era. Bruce Hood argumentou que o incremento da popularidade da homeopat\u00eda en tempos recentes pode deberse ao tempo relativamente longo que os home\u00f3patas dedican \u00e1s consultas cos pacientes, e a unha preferencia polos produtos \"naturais\", que a xente pensa son a base das preparaci\u00f3ns homeop\u00e1ticas.\nContra o final do s\u00e9culo a oposici\u00f3n \u00e1 homeopat\u00eda empezou a incrementarse de novo, e William T. Jarvis, o presidente do Consello Nacional contra a Fraude na Sa\u00fade, dixo que \"a homeopat\u00eda \u00e9 unha fraude perpetrada ao p\u00fablico coa bendici\u00f3n do goberno, grazas ao abuso pol\u00edtico do senador Royal S. Copeland.\"\nS\u00e9culo XXI.\nDesde o inicio do s\u00e9culo XXI, unha serie de metaan\u00e1lises mostraron que as afirmaci\u00f3ns terap\u00e9uticas da homeopat\u00eda carecen de xustificaci\u00f3n cient\u00edfica. Isto levou a unha diminuci\u00f3n ou suspensi\u00f3n do financiamento por moitos gobernos. Nun informe de 2010, o Comit\u00e9 de Ciencia e Tecnolox\u00eda da C\u00e1mara dos Com\u00fans do Reino Unido recomendou que a homeopat\u00eda non recibise fondos do Servizo Nacional de Sa\u00fade (NHS, \"National Health Service\") debido \u00e1 s\u00faa falta de credibilidade cient\u00edfica. O financiamento do NHS da homeopat\u00eda cesou en 2017. Tam\u00e9n lle pediron ao Departamento de Sa\u00fade do Reino Unido que engadise os remedios homeop\u00e1ticos \u00e1 lista de produtos de prescrici\u00f3n prohibida no Sistema Nacional de Sa\u00fade.\nEn 2015, o Consello de Investigaci\u00f3n M\u00e9dica e Sanidade Nacional de Australia atopou que \"non hai ningunha condici\u00f3n de sa\u00fade para a cal haxa probas fiables de que a homeopat\u00eda \u00e9 eficaz\". O goberno federal acabou aceptando s\u00f3 tres das 45 recomendaci\u00f3ns feitas pola revisi\u00f3n de 2018 da Remuneraci\u00f3n e Regulaci\u00f3n de Farmacia. Ese mesmo ano a FDA (\"Food and Drug Administration\", Administraci\u00f3n de Alimentos e Medicinas) estadounidense fixo un comentario p\u00fablico de solicitude de audiencia sobre a regulaci\u00f3n das drogas homeop\u00e1ticas. En 2017 a FDA anunciou que reforzar\u00eda a regulaci\u00f3n de produtos homeop\u00e1ticos.\nO CFI (Center for Inquiry, Centro de Investigaci\u00f3ns) americano, unha instituci\u00f3n sen \u00e1nimo de lucro, presentou unha demanda xudicial en 2018 contra a empresa CVS Pharmacy por fraude ao consumidor pola s\u00faa venda de medicinas homeop\u00e1ticas. Sosti\u00f1an que CVS estaba vendendo produtos homeop\u00e1ticos base\u00e1ndose en que eran m\u00e1is f\u00e1ciles de obter que as medicinas est\u00e1ndar. En 2019, o CFI puxo unha demanda similar contra Walmart por \"cometer unha fraude a grande escala ao consmidor e po\u00f1er en perigo a sa\u00fade dos seus clientes pola s\u00faa venda e comercializaci\u00f3n de medicinas homeop\u00e1ticas\". Tam\u00e9n realizaron unha enquisa na cal atoparon que os consumidaores se sent\u00edan estafados cando eran informados da falta de evidencia dos remedios homeop\u00e1ticos, como os vendidos por Walmart e CVS.\nEn 2021, o ministro de sanidade franc\u00e9s reduciu progesivamente as devoluci\u00f3ns de pagos da seguridade social para os remedios homeop\u00e1ticos. Francia levaba tendo desde hab\u00eda longo tempo unha crenza m\u00e1is forte nas virtudes das medicinas homeop\u00e1ticas que moitos outros pa\u00edses, e o maior fabricante mundial de drogas de medicinas alternativas, a empresa Boiron, est\u00e1 localizada en Francia. Espa\u00f1a anunciou tam\u00e9n iniciativas para prohibir a homeopat\u00eda e outras pseudoterapias nos centros de sa\u00fade. En 2016, a Universidade de Barcelona cancelou o seu m\u00e1ster en homeopat\u00eda citando a s\u00faa \"falta de base cient\u00edfica\", seguindo o consello do Ministerio de Sanidade espa\u00f1ol. Pouco despois a Universidade de Valencia anunciou a eliminaci\u00f3n do seu m\u00e1ster en homeopat\u00eda.\nPreparaci\u00f3ns homeop\u00e1ticas e tratamentos.\nAs preparaci\u00f3ns homeop\u00e1ticas denom\u00ednase \"remedios homeop\u00e1ticos\". Os home\u00f3patas utilizan dous tipos de referencias \u00e1 hora de prescribir: \"materia medica\" e repertorios. Unha \"materia m\u00e9dica\" homeop\u00e1tica \u00e9 unha colecci\u00f3n de \"descrici\u00f3ns de drogas\", organizadas alfabeticamente. Un repertorio homeop\u00e1tico \u00e9 unha versi\u00f3n de referencia r\u00e1pida da \"materia m\u00e9dica\" que ten un \u00edndice cos s\u00edntomas xunto cos remedios asociados con cada un. En ambos os casos os diferentes compiladores poden discutir determinadas inclusi\u00f3ns nas referencias. A primeira \"materia medica\" homeop\u00e1tica sintom\u00e1tica foi elaborada por Hahnemann. O primeiro repertorio homeop\u00e1tico foi o \"Symptomenkodex\" de Georg Jahr, publicado en alem\u00e1n en 1835, e despois traducido a outros idiomas. A primeira versi\u00f3n estaba menos enfocada \u00e1s clases de enfermidades e foi o antecedente de traballos posteriores como os de James Tyler Kent. Por exemplo, en ingl\u00e9s public\u00e1ronse uns 118 repertorios, e o de Kent \u00e9 un dos m\u00e1is usados.\nConsultas.\nOs home\u00f3patas xeralmente empezan o seu labor cunha consulta ao paciente, que pode ser unha cita de 10 a 15 minutos ou durar unha hora, na cal o paciente describe a s\u00faa historia m\u00e9dica. O paciente describe as \"modalidades\", ou se os seus s\u00edntomas cambian dependendo do tempo climatol\u00f3xico ou outros factores externos. O practicante da homeopat\u00eda tam\u00e9n solicita informaci\u00f3n sobre o estado de \u00e1nimo, cousas que lle gustan ou desgustan, estado f\u00edsico, mental e emocional, circunstancias da vida e calquera doenza f\u00edsica ou emocional. Esta informaci\u00f3n (tam\u00e9n chamada a \"descrici\u00f3n de s\u00edntomas\") empar\u00e9llase coa \"descrici\u00f3n de drogas\" na \"materia m\u00e9dica\" ou repertorio e \u00e9 utilizada para determinar o remedio homeop\u00e1tico m\u00e1is apropiado que se debe aplicar. Na homeopat\u00eda cl\u00e1sica, o home\u00f3pata intenta buscar a correspondencia dunha soa preparaci\u00f3n coa totalidade de s\u00edntomas (o \"simlilum\"), mentres que a \"homeopat\u00eda cl\u00ednica\" utiliza combinaci\u00f3ns de preparaci\u00f3ns baseadas nos s\u00edntomas da enfermidade.\nPreparaci\u00f3ns.\nA homeopat\u00eda utiliza para realizar as s\u00faas preparaci\u00f3ns substancias de orixe animal, vexetal e mineral, xeralmente denomin\u00e1ndoas cos seus nomes en lat\u00edn. Exemplos son: \"arsenicum album\" (\u00f3xido de ars\u00e9nico), \"natrum muriaticum\" (cloruro de sodio ou sal com\u00fan de mesa), \"Lachesis muta\" (o veleno da serpe de dita especie), \"opium\" (opio) e \"thyroidinum\" (hormona tiroide). Os home\u00f3patas din que isto asegura unha maior exactitude, e non utilizan os nomes qu\u00edmicos da IUPAC pensados para ser inequ\u00edvocos. Nalg\u00fans pa\u00edses, como nos Estados Unidos o nome com\u00fan debe figurar nas preparaci\u00f3ns, pero tam\u00e9n pode estar ademais o nome en lat\u00edn. As p\u00edlulas homeopaticas est\u00e1n feitas de substancias inertes (a mi\u00fado azucres, xeralmente lactosa), sobre as cales se verte unha porci\u00f3n da preparaci\u00f3n homeop\u00e1tica e d\u00e9ixase que se evapore.\nA isopat\u00eda \u00e9 unha terapia derivada da homeopat\u00eda na cal as preparaci\u00f3ns proceden de produtos orixinados en enfermidades ou patol\u00f3xicos, como descargas fecais, urinarias, respiratorias, sangue ou tecidos. Denom\u00ednanse \"nosodes\" (do grego \"nosos\", 'doenza') e as preparaci\u00f3ns feitas a partir de esp\u00e9cimes en estado \"saudable\" denom\u00ednanse \"sarcodes\". Moitas das denominadas en terminolox\u00eda homeop\u00e1tica \"vacinas homeop\u00e1ticas\" son unha forma de isopat\u00eda. A tautopat\u00eda \u00e9 unha forma de isopat\u00eda onde as preparaci\u00f3ns est\u00e1n compostas de medicinas ou vacinas que unha persoa tomou no pasado, na crenza de que isto pode reverter os supostos danos persistentes causados polo seu uso inicial. Non hai evidencias cient\u00edficas convincentes de que a isopat\u00eda sexa un m\u00e9todo efectivo de tratamento.\nAlg\u00fans home\u00f3patas modernos usan preparaci\u00f3ns que eles denominan \"imponderables\" porque non se orixinan a partir dunha substancia sen\u00f3n dalg\u00fan outro fen\u00f3meno que se presup\u00f3n que foi \"capturado\" polo alcohol ou lactosa (nas seguintes d\u00faas referencias pode consultarse m\u00e1is informaci\u00f3n). Exemplos son os raios X e a luz solar. Outra derivaci\u00f3n ou p\u00f3la da homeopat\u00eda \u00e9 a electrohomeopat\u00eda, na cal se sup\u00f3n que se extrae das plantas unha hipot\u00e9tica \"bioenerx\u00eda\" de valor terap\u00e9utico. A electrohomeopat\u00eda foi popular no s\u00e9culo XIX e \u00e9 totalmente pseudocient\u00edfica. En 2012, o Tribunal Superior de Allahabad en Uttar Pradesh, India, ditou un fallo no que se declaraba que a electrohomeopat\u00eda era curandeirismo e xa non se reco\u00f1ec\u00eda como un sistema de medicina .\nOutras pr\u00e1cticas minoritarias incl\u00faen preparaci\u00f3ns en papel, nas que a substancia e a diluci\u00f3n son vertidas en cachos de papel e despois colgadas cun alfinete na roupa dos pacientes ou situadas baixo os vasos de auga que se lle dan aos pacientes. A radi\u00f3nica, o uso de radiaci\u00f3n electromagn\u00e9tica como as ondas de radio, pode ser tam\u00e9n utilizada para elaborar preparaci\u00f3ns. Tales pr\u00e1cticas foron fortemente criticadas mesmo polos home\u00f3patas cl\u00e1sicos por consideralas sen fundamento, especulativas e estar lindando coa maxia e a superstici\u00f3n. As preparaci\u00f3ns de flores prod\u00facense po\u00f1endo flores en auga e expo\u00f1\u00e9ndoas \u00e1 luz solar. As m\u00e1is famosas delas son os remedios de flores de Bach, que foron desenvolvidos por Edward Bach.\nDiluci\u00f3ns.\nHahnemann afirmaba que as doses non dilu\u00eddas de medicamentos causaban reacci\u00f3ns, \u00e1s veces perigosas e as\u00ed as preparaci\u00f3ns deb\u00edan ter a dose m\u00e1is pequena posible. Unha soluci\u00f3n que \u00e9 m\u00e1is dilu\u00edda dise en homeopat\u00eda que ten unha maior \"potencia\" e, por tanto, consid\u00e9rase que vai ter unha acci\u00f3n m\u00e1is forte e profunda. O m\u00e9todo xeral de diluci\u00f3n homeop\u00e1tica \u00e9 a diluci\u00f3n en serie, na cal ao solvente se lle engade unha parte da mestura previa, pero tam\u00e9n se pode usar o m\u00e9todo \"korsakoviano\". No m\u00e9todo korsakoviano, o recipiente no cal se fabrican as preparaci\u00f3ns \u00e9 baleirado, rech\u00e9ase co solvente, co volume de flu\u00eddo que queda adherido \u00e1s paredes do recipiente estimado suficiente para o novo lote. O m\u00e9todo korsakoviano \u00e1s veces des\u00edgnase cunha letra K na etiqueta da preparaci\u00f3n homeop\u00e1tica. Outro m\u00e9todo \u00e9 a fluxi\u00f3n, na cal se dil\u00fae a substancia facendo pasar continuamente auga a trav\u00e9s do vial. Os s\u00f3lidos insolubles como o granito, diamante e platino, dil\u00faense tritur\u00e1ndoos xunto con lactosa.\nEn homeopat\u00eda util\u00edzanse regularmente tres tipos de escalas de diluci\u00f3n logar\u00edtmicas. Hahnemann creou a escala \"centesimal\" ou \"escala C\" (ou CH), dilu\u00edndo a substancia nun factor de 100 en cada etapa. Existe tam\u00e9n a escala de diluci\u00f3n decimal (notada con \"X\" ou \"D\") na cal a preparaci\u00f3n se dil\u00fae nun factor de 10 en cada etapa. A escala centesimal foi a preferida por Hahnemann durante a maior parte da s\u00faa vida, a\u00ednda que nos \u00faltimos dez anos da s\u00faa vida Hahnemann desenvolveu a escala quintamilesimal (Q) que dilu\u00eda a droga ata 1 parte en 50\u00a0000. Unha diluci\u00f3n 2C cont\u00e9n unha parte da substancia orixinal en 10\u00a0000 partes da soluci\u00f3n. Unha diluci\u00f3n 6C orixina que a substancia orixinal quede dilu\u00edda nun factor de 100\u22126 (unha parte nun bill\u00f3n). O produto final das preparaci\u00f3ns adoita quedar tan dilu\u00eddo que \u00e9 indistinguible do disolvente (auga pura, azucre ou alcohol). A maior diluci\u00f3n na que razoablemente \u00e9 probable esperar que quede polo menos unha soa mol\u00e9cula da substancia orixinal \u00e9 de aproximadamente 12C.\nHahnemann avogaba por diluci\u00f3ns de 1 parte en 1060 ou 30C. Hahnemann utilizaba regularmente diluci\u00f3ns de ata 300C pero opinaba que \"debe haber un l\u00edmite na materia\". Para contrarrestar a reduci\u00f3n de potencia a altas diluci\u00f3ns elaborou a idea de que era necesario darlle \u00e1 preparaci\u00f3n sacudidas vigorosas (sucusi\u00f3n) golpeando sobre unha superficie el\u00e1stica. Os home\u00f3patas non se po\u00f1en de acordo sobre o n\u00famero e forza dos golpes que hai que dar e non hai ning\u00fan xeito de comprobar os resultados que se afirma que te\u00f1en estas sacudidas. Esta elaboraci\u00f3n das preparaci\u00f3ns por diluci\u00f3ns repetidas e sacudidas denom\u00ednana \"potenciaci\u00f3n\" e \"dinamizaci\u00f3n\".\nOs cr\u00edticos da homeopat\u00eda xeralmente salientan o absurdas que son as diluci\u00f3ns utilizadas en homeopat\u00eda utilizando analox\u00edas. Un exemplo matematicamente correcto \u00e9 que unha soluci\u00f3n 12C \u00e9 equivalente a botar \"unhas are\u00ed\u00f1as de sal no oc\u00e9ano do Atl\u00e1ntico norte e sur\" . M\u00e1is concretamente, unha soluci\u00f3n 12C de cloruro de sodio (\u00e9 dicir, sal, chamada en homeopat\u00eda \"natrum muriaticum\") equivale a disolver 0,77\u00a0g de sal nun volme de auga do tama\u00f1o do oc\u00e9ano Atl\u00e1ntico, xa que o volme do Atl\u00e1ntico e os seus mares adxacentes \u00e9 de 3,55\u00d7108\u00a0km3 ou 3,55\u00d71020\u00a0L. Un terzo dunha pinga dalgunha substancia orixinal dilu\u00edda en toda a auga da Terra producir\u00eda unha preparaci\u00f3n cunha concentraci\u00f3n de aproximadamente 13C. Unha disoluci\u00f3n 200C de f\u00edgado de pato, comercializada co nome Oscillococcinum e prescrita frecuentemente en homeopat\u00eda contra a gripe, necesitar\u00eda o equivalente a 10320 universos de mol\u00e9culas para poder conter unha soa mol\u00e9cula orixinal na preparaci\u00f3n final. Isto tendo en conta que o Universo visible cont\u00e9n en total uns 1080 \u00e1tomos e que unha disoluci\u00f3n dunha soa mol\u00e9cula en todo o Universo ser\u00eda de arredor de 40C. As altas diluci\u00f3ns usadas caracteristicamente na homeopat\u00eda e que son a base da homeopat\u00eda de Hahnemann adoitan considerarse o aspecto m\u00e1is controvertido e inveros\u00edmil da homeopat\u00eda.\nComprobaci\u00f3ns.\nOs home\u00f3patas afirman que poden determinar as propiedades das s\u00faas preparaci\u00f3ns seguindo un m\u00e9todo que eles chaman \"comprobaci\u00f3n\" (na literatura inglesa, \"proving\"). Tal como as realizaba Hahnemann, as comprobaci\u00f3ns consisten en administrar varias preparaci\u00f3ns a voluntarios con boa sa\u00fade. Despois obs\u00e9rvase a evoluci\u00f3n dos voluntarios a mi\u00fado durante meses. Deben levar un detallado diario onde describan todos os s\u00edntomas en momentos espec\u00edficos do d\u00eda. Te\u00f1en prohibido consumir caf\u00e9, t\u00e9, especies ou vi\u00f1o en toda a duraci\u00f3n do experimento; xogaren ao xadrez tam\u00e9n o te\u00f1en prohibido porque Hahnemann consideraba que era \"demasiado excitante\", pero permit\u00edaselles beber cervexa e eran animados a facer exercicio moderado. Ao principio Hahnemann usaba doses non dilu\u00eddas para as comprobaci\u00f3ns, pero despois era partidario de facer as comprobaci\u00f3ns con diluci\u00f3ns de 30C, e a maior\u00eda das comprobaci\u00f3ns modernas l\u00e9vanse a cabo con preparaci\u00f3ns ultradilu\u00eddas.\nAf\u00edrmase que estas comprobaci\u00f3ns foron importantes no desenvolvemento do ensaio cl\u00ednico m\u00e9dico, debido ao seu uso temper\u00e1n de grupos de control simples, procedementos sistem\u00e1ticos e cuantitativos e algunhas das primeiras aplicaci\u00f3ns da estat\u00edstica en medicina. Os extensos rexistros de autoexperimentaci\u00f3n feitos por home\u00f3patas demostraron ocasionalmente ser \u00fatiles no desenvolvemento dalgunhas medicinas modernas: Por exemplo, as evidencias de que a nitroglicerina poder\u00eda ser \u00fatil para o tratamento da anxina de peito descubr\u00edronse examinando as comprobaci\u00f3ns homeop\u00e1ticas, a\u00ednda que, curiosamente, os home\u00f3patas nunca a utilizaron para tratar esa doenza naquel momento. As primeiras comprobaci\u00f3ns rexistradas publicounas Hahnemann na s\u00faa obra de 1796 \"Essay on a New Principle\" (Ensaio sobre un novo principio). A s\u00faa obra \"Fragmenta de Viribus\" (1805) conti\u00f1a os resultados de 27 comprobaci\u00f3ns e a s\u00faa \"Materia Medica Pura\" (1810) inclu\u00eda 65. No libro de 1905 de James Tyler Kent \"Lectures on Homoeopathic Materia Medica\" (Conferencias sobre Materia m\u00e9dica homeop\u00e1tica), hab\u00eda 217 preparaci\u00f3ns que foran sometidas a comprobaci\u00f3ns e eng\u00e1dense continuamente novas sunbstancias nas versi\u00f3ns contempor\u00e1neas.\nA\u00ednda que o proceso das comprobaci\u00f3ns ten uns parecidos superficiais cos ensaios cl\u00ednicos da medicina cient\u00edfica, \u00e9 fundamentalmente diferente porque \u00e9 subxectivo, non \u00e9 un test de dobre cego e as comprobaci\u00f3ns modernas \u00e9 improbable que estean usando niveis farmacoloxicamente activos da substancia que se quere comprobar. Xa en 1842, Oliver Holmes fixo notar que as comprobaci\u00f3ns eran enormemente vagas, e o presunto efecto non era repetible en diferentes suxeitos.\nEvidencias e eficacia.\nF\u00f3ra da comunidade da medicina alternativa, os cient\u00edficos desde hai longo tempo consideraron que a homeopat\u00eda \u00e9 unha farsa ou unha pseudosciencia, e a comunidade m\u00e9dica consid\u00e9raa curandeirismo. Hai unha ausencia xeral de evidencias estat\u00edsticas s\u00f3lidas da s\u00faa eficacia terap\u00e9utica, o cal \u00e9 consistente coa falta total dun axente ou mecanismo farmacol\u00f3xico bioloxicamente veros\u00edmil. Os propo\u00f1entes argumentan que as medicinas homeop\u00e1ticas deben funcionar por alg\u00fan mecanismo biof\u00edsico a\u00ednda non definido. Ningunha preparaci\u00f3n homeop\u00e1tica mostrou ter resultados diferentes aos do placebo.\nFalta de evidencias cient\u00edficas.\nA falta de evidencias cient\u00edficas convincentes que apoien a s\u00faa eficacia e o seu uso de preparaci\u00f3ns sen ingredientes activos levou a que se calificase a homeopat\u00eda como unha pseudociencia e curandeirismo, ou, en palabras dunha revisi\u00f3n m\u00e9dica de 1998, unha \"terapia de placebo no mellor dos casos e curandeirismo no peor\". A Academai de Ciencias d Rusia considea a homeopat\u00eda \"unha 'pseudociencia' perigosa que non funciona\" e \"insta \u00e1 xente a tratar a homeopat\u00eda \u00e1 par da maxia' \". A Oficial M\u00e9dica Xefa de Inglaterra, Dame Sally Davies, declarou que as preparaci\u00f3ns homeop\u00e1ticas son \"lixo\" e non serven m\u00e1is que como placebos. En 2013, Mark Walport, o Conselleiro Cient\u00edfico Xefe do Goberno do Reino Unido que encabeza a Oficina Gobernamental para a Ciencia dixo que \"a homeopat\u00eda \u00e9 unha parvada, non \u00e9 ciencia\". O seu predecesor, John Beddington, tam\u00e9n dixo que a homeopatia \"non ten o fundamento dunha base cient\u00edfica\" e \u00e9 \"basicamente ignorada\" polo goberno.\nJack Killen, actuando como director do Centro Nacional para a Medicina Complementaria e Alternativa, dixo que a homeopat\u00eda \"vai al\u00e9n do co\u00f1ecemento actual da qu\u00edmica e a f\u00edsica\". Engadiu: \"Non hai, que eu co\u00f1eza, ningunha condici\u00f3n para a cal se probase que a homeopat\u00eda sexa un tratamento efectivo.\" Ben Goldacre di que os home\u00f3patas que presentan incorrectamente as evidencias cient\u00edficas a un p\u00fablico cientificamente analfabeto, \"... ill\u00e1ronse eles mesmos da medicina acad\u00e9mica, e a cr\u00edtica atopouse con demasiada frecuencia coa evasi\u00f3n en vez de coa discusi\u00f3n\". Os home\u00f3patas a mi\u00fado prefiren ignorar as metaan\u00e1lises en favor de resultados aparentemente positivos seleccionados por conveniencia, tal como promover un estudo observacional particular (o cal Goldacre describe como \"pouco m\u00e1is que unha enquisa sobre a satisfacci\u00f3n dos clientes\") como se fose m\u00e1is informativa que unha serie de ensaios controlados aleatorizados. Outras veces son os home\u00f3patas os que acusan aos seus cr\u00edticos de non ter unha actitude cient\u00edfica ao non aceptar os estudos ao seu favor, xeralmente discutidos, feitos sobre grupos pequenos ou nun estado inicial ou que non se puideron replicar e moitas veces publicados en revistas de medicina alternativa \u00e1s veces pouco esixentes, mentres que descalifican as grandes metaan\u00e1lises que est\u00e1n en contra s\u00faa ou mencionan os pa\u00edses onde a homeopat\u00eda non est\u00e1 prohibida ou que a usa moita xente como un argumento de validez.\nNun artigo titulado \"Should We Maintain an Open Mind about Homeopathy?\" (Deberiamos manter a mente aberta sobre a homeopat\u00eda?) publicado no \"American Journal of Medicine\", Michael Baum e Edzard Ernst (escribindo a outros m\u00e9dicos) escribiron que a \"homeopat\u00eda est\u00e1 entre os peores exemplos de medicina baseada na fe... Estes axiomas [da homeopat\u00eda] non s\u00f3 non se ate\u00f1en aos feitos cient\u00edficos sen\u00f3n que directamente se opo\u00f1en a eles. Se a homeopat\u00eda \u00e9 corecta, gran parte da f\u00edsica, qu\u00edmica e farmacolox\u00eda debe ser incorecta...\".\nVerosimilitude das diluci\u00f3ns.\nAs concentraci\u00f3ns excesivamente baixas das preparaci\u00f3ns homeop\u00e1ticas, que a mi\u00fado non te\u00f1en nin unha soa mol\u00e9cula da substancia dilu\u00edda, foron a base do cuestionamento dos efectos das preparaci\u00f3ns desde o s\u00e9culo XIX. As leis da qu\u00edmica indican que a diluci\u00f3n l\u00edmite, antes que se perda toda a substancia orixinal, que est\u00e1 relacionada co n\u00famero de Avogadro, \u00e9 aproximadamente igual a unha diluci\u00f3n homeop\u00e1tica de 12C (1 parte en 1024). James Randi e os grupos da salientaron a falta de ingrediente activo ao tomaren grandes 'sobredoses'. Ning\u00fan dos centos de persoas participantes no Reino Unido, Australia, Nova Zealandia, Canad\u00e1 e os EUA sufriron danos nin tampouco se curaron de nada.\nOs partidarios modernos da homeopat\u00eda propuxeron o concepto de \"memoria da auga\", segundo a cal a auga dalg\u00fan modo \"lembrar\u00eda\" as substancias que se mesturaban con ela, e transmitir\u00eda o efecto de ditas substancias ao tomala. Este concepto \u00e9 inconsistente co co\u00f1ecemento actual da materia, e a memoria da auga nunca se demostrou que exista e te\u00f1a ning\u00fan efecto detectable, biol\u00f3xico ou de calquera outro tipo. A existencia dun efecto farmacol\u00f3xico en ausencia de calquera ingrediente verdadeiramente activo \u00e9 inconsistente coa lei de acci\u00f3n de masas e as relaci\u00f3ns dose-resposta observadas caracter\u00edsticas das drogas terap\u00e9uticas. Os home\u00f3patas soste\u00f1en que os seus m\u00e9todos producen unha preparaci\u00f3n activa terapeuticamente, inclu\u00edndo selectivamente s\u00f3 a substancia pretendida, a\u00ednda que os cr\u00edticos sinalan que calquera mol\u00e9cula de auga estivo en contacto con mill\u00f3ns de diferentes substancias ao longo da s\u00faa historia, e os home\u00f3patas non son quen de explicar unha raz\u00f3n de por que s\u00f3 a substancia homeop\u00e1tica seleccionada ter\u00eda que ser un caso especial no proceso.\nOs practicantes da homeopat\u00eda tam\u00e9n mante\u00f1en que as diluci\u00f3ns m\u00e1is altas (con menos produto) producen efectos medicinais m\u00e1is fortes. Esta idea \u00e9 tam\u00e9n inconsistente coas relaci\u00f3ns dose-resposta observadas, onde os efectos dependen da concentraci\u00f3n do principio activo no corpo. Alg\u00fans arg\u00faen que o fen\u00f3meno da hormese pode apoiar a idea de que a diluci\u00f3n incrementa a potencia, pero as relaci\u00f3ns dose-resposta f\u00f3ra da zona da hormese declinan coa diluci\u00f3n como \u00e9 normal, e os efectos farmacol\u00f3xicos non lineares non proporcionan ning\u00fan apoio crible para a homeopat\u00eda.\nEficacia.\nNingunha preparaci\u00f3n homeop\u00e1tica concreta demostrou nunca de forma non ambigua en investigaci\u00f3ns que sexa diferente a un placebo. A calidade metodol\u00f3xica das investigaci\u00f3ns primarias dos primeiros tempos da homeopat\u00eda era baixa, e ti\u00f1a problemas como a debilidade do dese\u00f1o do estudo e os informes, pequenos tama\u00f1os de mostra e nesgo na selecci\u00f3n. Desde que se realizan ensaios cl\u00ednicos de mellor calidade, as evidencias da eficacia das preparaci\u00f3ns homeop\u00e1ticas diminu\u00edron; os ensaios de maior calidade indican que as preparaci\u00f3ns como tales non exercen ning\u00fan efecto intr\u00ednseco. Unha revisi\u00f3n realizada en 2010 de todos os estudos relevantes das \"mellores evidencias\" producida pola Cochrane Collaboration chegou \u00e1 conclusi\u00f3n que \"as evidencias m\u00e1is fiables (producidas por revisi\u00f3ns Cochrane) non demostran que as medicinas homeop\u00e1ticas te\u00f1an efectos m\u00e1is al\u00e1 do placebo\".\nEn 2009 o Comit\u00e9 de Ciencia e Tecnolox\u00eda da C\u00e1mara dos Com\u00fans do Reino Unido conclu\u00edu que non hab\u00eda probas convincentes doutros efectos que non fosen o placebo. O Consello de Investigaci\u00f3n M\u00e9dica e Sanidade Nacional australiano completou unha ampla revisi\u00f3n da efectividade das preparaci\u00f3ns homeop\u00e1ticas en 2015, na cal se chegaba \u00e1 conclusi\u00f3n de que \"non hab\u00eda ningunha condici\u00f3n de sa\u00fade para a cal houbese evidencias confiables de que a homeopat\u00eda era efectiva\" O Consello Asesor de Ciencias das Academias Europeas (EASAC) publicou a s\u00faa an\u00e1lise oficial en 2017 na que atopou unha falta de evidencias de que os produtos homeop\u00e1ticos sexan efectivos e expresou a s\u00faa preocupaci\u00f3n sobre o seu control de calidade. En contraste, publicouse un libro en 2011, supostamente financiado polo goberno su\u00edzo, que conclu\u00edu que a homeopat\u00eda era efectiva e rendible. A\u00ednda que foi recibido polos partidarios como proba de que a homeopat\u00eda funciona, atopouse que era defectuoso desde un punto de vista cient\u00edfico, l\u00f3xico e \u00e9tico, e a maior\u00eda dos seus autores ti\u00f1an un conflito de intereses. Posteriormente, a Oficina Federal Su\u00edza de Sanidade P\u00fablica realizou unha declaraci\u00f3n dicindo que o libro fora publicado sen o consentimento do goberno su\u00edzo.\nAs metaan\u00e1lises son ferramentas esenciais para resumir as probas existentes sobre eficacia terap\u00e9utica, e as revisi\u00f3ns sistem\u00e1ticas encontraron que a calidade metodol\u00f3xica na maior\u00eda dos ensaios aleatorizados en homeopat\u00eda ti\u00f1an defectos e que tales ensaios eran xeralmente de menor calidade que os ensaios da medicina convencional. Un problema importante \u00e9 o nesgo de publicaci\u00f3n, na que \u00e9 m\u00e1is probable que se publiquen os resultados positivos nas revistas que os negativos. Isto obs\u00e9rvase de modo m\u00e1is acusado en revistas de medicina alternativa, onde poucos dos artigos publicados (s\u00f3 o 5% durante o ano 2000) informan de resultados nulos. Unha revisi\u00f3n sistem\u00e1tica das revisi\u00f3ns sistem\u00e1ticas dispo\u00f1ibles confirmou en 2002 que os ensaios de alta calidade adoitaban ter menos resultados positivos e non atopou evidencias convincentes de que ningunha preparaci\u00f3n homeop\u00e1tica exercese efectos cl\u00ednicos diferentes do placebo. \u00c1 mesma conclusi\u00f3n chegou en 2005 unha metaan\u00e1lise publicada en \"The Lancet\". Unha revisi\u00f3n sistem\u00e1tica e metaan\u00e1lise encontrou que as evidencias m\u00e1is fiables non apoiaban a efectividade da homeopat\u00eda non individualizada.\nAs organizaci\u00f3ns sanitarias, como o Servizo Sanitario Nacional do Reino Unido, a Asociaci\u00f3n M\u00e9dica Americana, a FASEB, e o Consello de Investigaci\u00f3n M\u00e9dica e Sanidade Nacional de Australia, emitiron declaraci\u00f3ns dicindo que non hai evidencias de boa calidade de que a homeopat\u00eda sexa efectiva como tratamento de ningunha condici\u00f3n de sa\u00fade. En 2009, o funcionario Mario Raviglione da Organizaci\u00f3n Mundial da Sa\u00fade criticou o uso da homeopat\u00eda para tatar a tuberculose; de xeito similar, outro voceiro da OMS argumentou que non hab\u00eda evidencias de que a homeopat\u00eda fose un tratamento efectivo para a diarrea. Advertiron contra o uso da homeopat\u00eda para tratar condici\u00f3ns graves como a depresi\u00f3n, VIH/SIDA e malaria. O Colexio Americano de Toxicolox\u00eda M\u00e9dica e a Academia Americana de Toxicolox\u00eda Cl\u00ednica recomendan que ningu\u00e9n use tratamentos homeop\u00e1ticos para as enfermidades ou como medida sanitaria preventiva. Estas organizaci\u00f3ns informan que non existen probas de que o tratamento homeop\u00e1tico sexa efectivo, pero que si hai probas de que usar estes tratamentos produce danos e pode acarrexar riscos indirectos para a sa\u00fade ao atrasar o comezo do tratamento convencional.\nSupostos efectos noutros sistemas biol\u00f3xicos.\nA\u00ednda que alg\u00fans artigos suxeriron que as soluci\u00f3ns homeop\u00e1ticas de alta diluci\u00f3n poden ter efectos estatisticamente significativos sobre procesos org\u00e1nicos como o crecemento dos cereais e reacci\u00f3ns enzim\u00e1ticas, tales evidencias son moi discutidas dado que os intentos de replicalas fracasaron. En 2001 e 2004, Madeleine Ennis publicou varios estudos que informaban que as diluci\u00f3ns homeop\u00e1ticas de histamina exerc\u00edan un efecto sobre a actividade dos bas\u00f3filos. En resposta ao primeiro destes estudos, a serie de TV \"Horizon\" emitiu un programa no cal cient\u00edficos brit\u00e1nicos intentaban replicar os resultados de Ennis e non foron quen de conseguilo. Unha revisi\u00f3n sistem\u00e1tica de 2007 de experimentos con altas diluci\u00f3ns atoparon que ning\u00fan dos experimentos con resultados informados como positivos puido ser reproducido por todos os investigadores.\nEn 1988, o inmun\u00f3logo franc\u00e9s Jacques Benveniste publicou un artigo na revista \"Nature\" cando traballaba no INSERM. No artigo afirmaba ter descuberto que os bas\u00f3filos liberaban histamina cando se expo\u00f1\u00edan a unha diluci\u00f3n homeop\u00e1tica do anticorpo anti-inmunoglobulina E. A revista \"Nature\", esc\u00e9ptica con este descubrimento, reuniu un equipo de investigadores independentes para determinar a exactitude desa investigaci\u00f3n. Despois de investigar, o equipo atopou que os experimentos estaban \"estatisticamente mal controlados\", \"a interpretaci\u00f3n fora enturbada pola exclusi\u00f3n das medici\u00f3ns en conflito coa afirmaci\u00f3n\", e colclu\u00edu dicindo: \"Cremos que eses datos experimentais foron avaliados acriticamente e as s\u00faas imperfecci\u00f3ns inadecuadamente informadas.\"\n\u00c9tica e seguridade.\nA provisi\u00f3n de preparaci\u00f3ns homeop\u00e1ticas foi descrita como non \u00e9tica. Michael Baum, profesor em\u00e9rito de Cirurx\u00eda e profesor invitado de Humanidades m\u00e9dicas no University College London (UCL), describiu a homeopat\u00eda como un \"cruel engano\". Edzard Ernst, o primeiro profesor de Medicina complementaria no Reino Unido e un anterior practicante da homeopat\u00eda, expresou a s\u00faa preocupaci\u00f3n sobre os farmac\u00e9uticos que violan o seu c\u00f3digo \u00e9tico ao non proporcionar aos seus clientes a \"informaci\u00f3n necesaria e relevante\" sobre a verdadeira natureza dos produtos homeop\u00e1ticos que anuncian e venden. En 2013 a Autoridade de Est\u00e1ndares dos Anuncios do Reino Unido conclu\u00edu que a Sociedade de Home\u00f3patas estaba dirix\u00edndose a persoas enfermas vulnerables e desaconsellando o uso de tratamentos m\u00e9dicos esenciais \u00e1 vez que fac\u00edan afirmaci\u00f3ns enganosas sobre a eficacia dos produtos homeop\u00e1ticos. En 2015 a Corte Federal de Australia impuxo sanci\u00f3ns a unha compa\u00f1\u00eda homeop\u00e1tica por facer afirmaci\u00f3ns falsas ou enganosas sobre a eficacia da vacina da tose ferina e recomendar remedios homeop\u00e1ticos como alternativa.\nUnha revisi\u00f3n de 2000 feita por home\u00f3patas informaba que as preparaci\u00f3ns \u00e9 \"improbable que provoquen graves reacci\u00f3ns adversas\". En 2012, unha revisi\u00f3n sistem\u00e1tica que avaliaba as probas dos posibles efectos adversos da homeopat\u00eda conclu\u00edu que a \"homeopat\u00eda ten o potencial de facer dano aos pacientes e consumidores tanto de forma directa coma indirecta\". Unha revisi\u00f3n sistem\u00e1tica de 2016 e unha metaan\u00e1lise atopou que, en ensaios cl\u00ednicos homeop\u00e1ticos, inform\u00e1ronse efectos adversos en pacientes aos que se lles administrou homeopat\u00eda aproximadamente na mesma proporci\u00f3n que entre os pacientes aos que lles administrou placebo ou medicina convencional.\nAlgunhas preparaci\u00f3ns homeop\u00e1ticas implican velenos como a beladona, ars\u00e9nico e \"Toxicodendron radicans\". En raros casos, os ingredientes orixinais est\u00e1n presentes a niveis detectables. Isto pode deberse a unha preparaci\u00f3n inadecuada que cont\u00e9n m\u00e1is dose da que se pretend\u00eda ou a unha diluci\u00f3n baixa deliberada. Informouse dalg\u00fans efectos adversos e convulsi\u00f3ns e mesmo mortes asociadas coas preparaci\u00f3ns homeop\u00e1ticas. Ocorreron casos de envelenamento por ars\u00e9nico. En 2009, a FDA norteamericana aconsellou aos consumidores deixar de usar tres produtos de Zicam contra os arrefriados porque pod\u00edan causar un dano permanente ao sentido do olfacto dos usuarios. En 2016 a FDA emitiu unha alerta de seguridade aos consumidores advertindo contra o uso de tabletas e xeles homeop\u00e1ticos para a sa\u00edda da dentici\u00f3n despois dos informes de eventos adversos despois do seu uso. Unha investigaci\u00f3n da FDA anterior atopara que estes produtos foran dilu\u00eddos inadecuadamente e conti\u00f1an \"niveis inseguros de beladona\" e que os informes de eventos adversos graves en nenos que usaron este produto eran \"consistentes coa toxicidade da beladona\".\nOs pacientes que elixen usar a homeopat\u00eda en vez da medicina baseada nas evidencias arr\u00edscanse a non ser diagnosticados no seu debido momento e a non ter un tratamento efectivo, polo que empeoran os resultados de doenzas graves como o cancro. A Comisi\u00f3n sobre Pseudociencias dixo que a hoemopat\u00eda non \u00e9 segura porque \"os pacientes gastan unha cantidade significativa de di\u00f1eiro comprando medicinas que non funcionan e ignorando tratamentos efectivos xa co\u00f1ecidos.\" Os cr\u00edticos citaron casos de pacientes que deixaron de recibir un tratamento axeitado para doenzas que poder\u00edan ser manexadas doadamente coa medicina convencional e que morreron como resultado. Tam\u00e9n condenaron a \"pr\u00e1ctica da comercializaci\u00f3n\" que critica e resta importancia \u00e1 efectividade da medicina. Os home\u00f3patas afirman que o uso de medicinas convencionais \"fai a enfermidade m\u00e1is profunda\" e causa condici\u00f3ns m\u00e1is graves, un proceso denominado \"supresi\u00f3n\". En 1978, Anthony Campbell, un m\u00e9dico consultor do Royal London Homeopathic Hospital, criticou as afirmaci\u00f3ns de George Vithoulkas que sosti\u00f1a que tratar a s\u00edfilis con antibi\u00f3ticos far\u00eda que se desenvolvese en forma de s\u00edfilis secundaria e terciaria afectando ao sistema nervioso central. As afirmaci\u00f3ns de Vithoulkas fanse eco da idea de que tratar unha enfermidade con medicaci\u00f3n externa usada para tratar os s\u00edntomas s\u00f3 far\u00e1 que se faga m\u00e1is profunda no corpo e entra en conflito cos estudos cient\u00edficos, os cales indican que o tratamento con penicilina produce unha cura completa da s\u00edfilis en m\u00e1is do 90% dos casos.\nO uso da homeopat\u00eda como preventiva para enfermidades infecciosas graves, chamada homeoprofilaxe, \u00e9 especialmente pol\u00e9mica. Alg\u00fans home\u00f3patas (especialmente os que non son m\u00e9dicos) aconsellan aos seus pacientes en contra da inmunizaci\u00f3n. Outros suxeriron que as vacinas sexan substitu\u00eddas por \"nosodes\" homeop\u00e1ticos. A\u00ednda que Hahnemann se opo\u00f1\u00eda a tales preparaci\u00f3ns, os home\u00f3patas modernos \u00fasanas con frecuencia a\u00ednda que non haxa probas que indiquen que te\u00f1an alg\u00fan efecto beneficioso. A promoci\u00f3n de alternativas homeop\u00e1ticas \u00e1s vacinas foi cualificado como perigoso, inapropiado e irresponsable. En decembro de 2014, viuse que o provedor de homeopat\u00eda australiano Homeopathy Plus! actuara enganosamente promovendo alternativas homeop\u00e1ticas \u00e1s vacinas. En 2019, un traballo xornal\u00edstico de investigaci\u00f3n de The Daily Telegraph revelou que os profesionais practicantes da homeopat\u00eda estaban desanimando activamente aos seus pacientes de que vacinasen aos seus fillos. Tam\u00e9n se identificaron casos de home\u00f3patas que daban consellos en contra do uso de medicinas antimalaria po\u00f1endo en grave perigo aos que visitan os tr\u00f3picos.\nUnha revisi\u00f3n de 2006 recomenda que os colexios de farmacia incl\u00faan un curso obrigatorio sobre os dilemas \u00e9ticos implicados na recomendaci\u00f3n de produtos que carecen dunha seguridade probada e datos de eficacia e que se deber\u00eda ensinar aos estudantes onde se separan da medicina baseada nas evidencias sistemas non probados como a homeopat\u00eda.\nRegulaci\u00f3n e prevalencia.\nA homeopat\u00eda \u00e9 bastante com\u00fan nalg\u00fans pa\u00edses e rara noutros; est\u00e1 moi regulada nalg\u00fans e case non regulada noutros. Pract\u00edcase en todo o mundo e nalgunhas naci\u00f3ns son necesarias cualificaci\u00f3ns profesionais e licenzas. Un informe de 2019 da OMS encontrou que 100 dos 133 estados membros avaliados en 2012 reco\u00f1eceron que a s\u00faa poboaci\u00f3n utilizaba a homeopat\u00eda, e 22 deles dixeron que a pr\u00e1ctica estaba regulada e 13 proporcion\u00e1banlle unha cobertura na seguridade social. Nalg\u00fans estados non hai regulaci\u00f3ns legais espec\u00edficas sobre o uso da homeopat\u00eda, mentres que noutros, c\u00f3mpre ter licenzas ou graos en medicina convencional de universidades acreditadas. En 2001 a homeopat\u00eda estaba integrada nos sistemas sanitarios nacionais de moitos pa\u00edses, como a India, M\u00e9xico, Paquist\u00e1n, Sri Lanka e Reino Unido.\nRegulaci\u00f3n.\nAlg\u00fans tratamentos homeop\u00e1ticos est\u00e1n cubertos polos sistemas sanitarios p\u00fablicos de varios pa\u00edses europeos, como Escocia, e Luxemburgo. Estiveron cubertos en Francia ata 2021. e en Alema\u00f1a os tratamentos homeop\u00e1ticos est\u00e1n cubertos no 70% dos plans m\u00e9dicos gobernamentais e dispo\u00f1ibles en case todas as farmacias. Noutros pa\u00edses, como Espa\u00f1a ou B\u00e9lxica, a homeopat\u00eda non est\u00e1 cuberta e no caso de Espa\u00f1a prohibida dentro da sanidade p\u00fablica. En Austria, o sistema sanitario p\u00fablico require probas cient\u00edficas para reembolsar o custo de tratamentos m\u00e9dicos e a a homeopat\u00eda est\u00e1 na lista dos non reembolsables, pero poden facerse excepci\u00f3ns; as p\u00f3lizas de seguros sanitarios privadas \u00e1s veces incl\u00faen os tratamentos homeop\u00e1ticos. En 2018, a Universidade M\u00e9dica de Viena deixou de ensinar homeopat\u00eda. O goberno su\u00edzo retirou a cobertura da homeopat\u00eda e doutros catro tratamentos complementarios en 2005, declarando que non cumpr\u00edan os criterios de eficacia e de custo-efectividade, pero a constituci\u00f3n su\u00edza permite facer referendos con gran facilidade e con fecuencia fanse varios ao ano, e nun referendo realizado en 2009 os votantes decidiron que se reinstaurasen as cinco terapias anuladas, polo que foron restauradas por un per\u00edodo de 6 anos de proba.\nOs estados membros da Uni\u00f3n Europea deben asegurar que os produtos homeop\u00e1ticos est\u00e1n rexistrados, a\u00ednda que as directivas comunitarias non esixen que estea probada a eficacia do produto. Isto contrasta cos medicamentos da medicina convencional vendidos en farmacias aos que se lles esixe a demostraci\u00f3n en ensaios cient\u00edficos completos da s\u00faa eficacia para as indicaci\u00f3ns terap\u00e9uticas que indiquen e a seguridade, efectos adversos, contraindicaci\u00f3ns, etc. No caso de Espa\u00f1a, aos medicamentos homeop\u00e1ticos rexistrados vendidos en farmacias, regulados pola Axencia Espa\u00f1ola do Medicamento, s\u00f3 se lles fai un control de calidade e seguridade e poden ser vendidos a\u00ednda que non te\u00f1an indicaci\u00f3ns terap\u00e9uticas probadas, pero nese caso debe constar na etiqueta \"sen indicaci\u00f3ns terap\u00e9uticas\" ; no caso que un fabricante manifeste que o seu medicamento homeop\u00e1tico ten indicaci\u00f3ns terap\u00e9uticas debe probalo como se fai con calquera outro medicamento convencional. A lista de medicamentos homeop\u00e1ticos que foron retirados do mercado farmac\u00e9utico espa\u00f1ol por non presentarse a rexistro poden verse na lista da Axencia Espa\u00f1ola do Medicamento que figura na seguinte referencia. Os medicamentos homeop\u00e1ticos que solicitaron o seu rexistro sinalando \"sen indicaci\u00f3ns terap\u00e9uticas\" foron 1996, e os que sinalaron \"indicaci\u00f3ns terap\u00e9uticas\" foron 12 e posteriormente ter\u00e1n que ser avaliados para a s\u00faa aprobaci\u00f3n ou non. En Espa\u00f1a a Asociaci\u00f3n para a protecci\u00f3n dos pacientes das terapias pseudocient\u00edficas est\u00e1 promovendo eliminar este procedemento de f\u00e1cil rexistro que te\u00f1en os remedios homeop\u00e1ticos. O propio goberno espa\u00f1ol intentou perante a Uni\u00f3n Europea que se modificase a directiva sobre os produtos homeop\u00e1ticos que permite un f\u00e1cil rexistro e que usen a denominaci\u00f3n \"medicamento\", pero a resposta da Uni\u00f3n Europea de decembro de 2018 foi que polo momento non se vai modificar a directiva.\nEn Bulgaria, Hungr\u00eda, Letonia, Roman\u00eda e Eslovenia a homeopat\u00eda, por lei, s\u00f3 pode ser practicada por doutores en medicina. Por\u00e9n, en Eslovenia se un doutor practica a homeopat\u00eda a s\u00faa licenza m\u00e9dica \u00e9 revocada. En Alema\u00f1a para ser m\u00e9dico home\u00f3pata debe asistirse a un programa de adestramento de tres anos, mentres que en Francia, Austria e Dinamarca as licenzas son obrigatorias para diagnosticar calquera doenza ou dispensar calquera produto cuxo prop\u00f3sito sexa tratar calquera enfermidade. Os home\u00f3patas do Reino Unido non est\u00e1n baixo ningunha regulaci\u00f3n legal, o que significa que calquera pode chamarse a si mesmo home\u00f3pata e administrar remedios homeop\u00e1ticos.\nEn Inglaterra o NHS (Sistema Nacional de Sa\u00fade) fixo unha recomendaci\u00f3n contraria a prescribir preparaci\u00f3ns homeop\u00e1ticas en 2017. En 2018 fixeronse prescrici\u00f3ns por un valor de 55\u00a0000 libras en desaf\u00edo \u00e1s directrices, o que representa menos do 0,001% do total do orzamento para prescrici\u00f3ns do NHS. En 2016 o equipo de cumprimento das normas do Comit\u00e9 de Pr\u00e1cticas de Anuncios publicitarios do Reino Unido escribiu aos home\u00f3patas do Reino Unido para \"lembrarlles as normas que regulan o que se pode dicir e o que non nos seus materiais de m\u00e1rketing\" . A carta dic\u00edalle aos home\u00f3patas que \"se asegurasen que non fan ningunha afirmaci\u00f3n directa ou impl\u00edcita de que a homeopat\u00eda pode tratar trastornos m\u00e9dicos\" e p\u00eddelles que revisen as s\u00faas comunicaci\u00f3ns de m\u00e1rketing \"inclu\u00edndo sitios web e p\u00e1xinas nas redes sociais\" para asegurarse do cumplimento das normas. Os servizos homeop\u00e1ticos ofrecidos no Hospital Homeop\u00e1tico de Bristol, Reino Unido, cesaron en outubro de 2015.\nNos Estados Unidos cada estado \u00e9 responsable das leis e esixencia de licenzas para practicar a homeopat\u00eda. En 2015, a FDA celebrou unha audiencia sobre a regulaci\u00f3n dos produtos homeop\u00e1ticos. Os representantes do Centro para a Investigaci\u00f3n e o Comit\u00e9 para a Investigaci\u00f3n Esc\u00e9ptica prestaron testemu\u00f1a resumindo o dano que os produtos homeop\u00e1ticos fan ao p\u00fablico xeral e propuxeron acci\u00f3ns reguladoras: En 2016 a Comisi\u00f3n de Comercio Federal (FTC) dos Estados Unidos emitiu unha declaraci\u00f3n de pol\u00edtica de aplicaci\u00f3n para as afirmaci\u00f3ns que se poden facer no m\u00e1rketing das drogas homeop\u00e1ticas, no que se especificaba que a FTC aplicar\u00e1 o mesmo est\u00e1ndar \u00e1s drogas homeop\u00e1ticas que se aplica a outros produtos que afirmen ter os mesmos beneficios para a sa\u00fade. As\u00ed, os produtos homeop\u00e1ticos non poden inclu\u00edr afirmaci\u00f3ns de efectividade sen \"evidencias cient\u00edficas competentes e fiables.\" Se non existen evidencias dese tipo, deben indicar este feito claramente no seu etiquetado, e indicar que as afirmaci\u00f3ns sobre o produto est\u00e1n s\u00f3 baseadas en teor\u00edas do s\u00e9culo XVIII que foron desbotadas pola ciencia moderna. Un informe relacionado conclu\u00edu que as afirmaci\u00f3ns da homeopat\u00eda sobre a s\u00faa efectividade \"non son aceptadas pola maior\u00eda dos expertos m\u00e9dicos modernos e non constit\u00faen evidencias cient\u00edficas competentes e fiables de que eses produtos te\u00f1en os efectos no tratamento que se afirman.\" En 2019 a FDA eliminou unha pol\u00edtica de aplicaci\u00f3n que permit\u00eda que produtos homeop\u00e1ticos non aprobados se puidesen vender.\nOs remedios homeop\u00e1ticos est\u00e1n regulados como produtos sanitarios naturais no Canad\u00e1. Ontario foi a primeira provincia canadense en regular a pr\u00e1ctica da homeopat\u00eda, unha iniciativa que foi moi criticada por cient\u00edficos e doutores. Health Canada esixe que todos os produtos te\u00f1an unha licenza antes de ser vendidos e os solicitantes da licenza deben enviar as probas que te\u00f1an sobre \"a seguridade, eficacia e calidae da medicina homeop\u00e1tica\". En 2015 a Canadian Broadcasting Corporation puxo a proba o sistema ao solicitar a licenza para unha droga non real inventada pensada para ser aplicable a nenos, e a licenza recibiu a aprobaci\u00f3n gobernamental.\nEn Australia, a venda de produtos homeop\u00e1ticos est\u00e1 regulada pola Administraci\u00f3n de Produtos Terap\u00e9uticos (\"Therapeutic Goods Administration\"). En 2015, o Consello de Investigaci\u00f3n M\u00e9dica e Sanidade Nacional de Australia conclu\u00edu que \"non hai evidencias fiables de que a homeopat\u00eda \u00e9 efectiva e non deber\u00eda usarse para tratar trastornos de sa\u00fade que sexan cr\u00f3nicas, graves ou puidesen chegar a ser graves\". Recomendan a todos os que estean pensando en usar a homeopat\u00eda que primeiro busquen o consello dun m\u00e9dico rexistrado. Unha revisi\u00f3n de 2017 de Pharmacy Remuneration and Regulation recomendou que os produtos sexan prohbidos nas farmacias; e expresa a preocupaci\u00f3n de que o goberno non adoptase a recomendaci\u00f3n. En Nova Zelandia non hai regulaci\u00f3ns espec\u00edficas para a homeopat\u00eda e a Asociaci\u00f3n M\u00e9dica de Nova Zelandia non se op\u00f3n ao uso da homeopat\u00eda, unha posici\u00f3n que foi cualificada de non \u00e9tica por alg\u00fans doutores.\nO goberno indio reco\u00f1ece a homeopat\u00eda como un dos seus sistemas nacionais de medicina e v\u00e9ndense os produtos podendo facer sobre eles afirmaci\u00f3ns m\u00e9dicas. O goberno creou o Departamento de Ayurveda, Yoga e Naturopat\u00eda, Unani, Siddha e Homeopat\u00eda (AYUSH) dentro do Ministerio de Sanidade e Benestar familiar. O estado do sur da India de Kerala tam\u00e9n ten un departamento de AYUSH con nivel ministerial. En 1973 creouse o Consello Central de Homeopat\u00eda para monitorizar a educaci\u00f3n superior en homeopat\u00eda e o en 1975 creouse o Instituto Nacional de Homeopat\u00eda. Os principios e est\u00e1ndares dos produtos homeop\u00e1ticos est\u00e1n na \"Farmacopea homeop\u00e1tica da India\". Para practicar a homeopat\u00eda na India es\u00edxese como m\u00ednimo un diploma en homeopat\u00eda reco\u00f1ecido e rexistrarse nun rexistro esttal ou no Rexistro Central de Homeopat\u00eda.\nAlgunhas escolas de medicina de Paquist\u00e1n, a India, e Bangladesh, ofrecen un programa de pregrao en homeopat\u00eda. Unha vez completado o college outorga un t\u00edtulo de \"Licenciado en Medicina e Cirurx\u00eda Homeop\u00e1tica\" (en ingl\u00e9s \"Bachelor of Homoeopathy Medicine and Surgery\", \"B.H.M.S.\").\nPrevalencia.\nA homeopat\u00eda \u00e9 un das formas m\u00e1is comunmente usadas de medicina alternativa e ten un amplo mercado en todo o mundo. O seu tama\u00f1o exacto non \u00e9 seguro, pero as informaci\u00f3ns dispo\u00f1ibles das vendas homeop\u00e1ticas suxiren que sup\u00f3n unha boa porci\u00f3n do mercado m\u00e9dico. Por tanto, os intereses econ\u00f3micos en xogo das compa\u00f1\u00edas produtoras son grandes. O maior produtor, a empresa Boiron, tivo vendas en 2015 de m\u00e1is de 600 mill\u00f3ns de euros, con grandes beneficios, pero en 2019 tivo perdas ao retirarse gran parte do financiamento p\u00fablico dos produtos homeop\u00e1ticos en Francia. Boiron financia cursos e m\u00e1steres de homeopat\u00eda, a\u00ednda que alg\u00fans foron finalmente retirados polas Universidades, e a empresa e os foros que fianancia son uns grandes defensores p\u00fablicos da homeopat\u00eda e da s\u00faa calidade cient\u00edfica. En Espa\u00f1a 13 empresas rep\u00e1rtense o mercado da homeopat\u00eda.\nEn 1999, uns mil doutores no Reino Unido practicaban a homeopat\u00eda, a maior\u00eda dos cales eran m\u00e9dicos de familia que, en realidade, s\u00f3 prescrib\u00edan un limitado n\u00famero de remedios. Ademais, est\u00edmase que outros 1500 home\u00f3patas sen formaci\u00f3n m\u00e9dica oficial tam\u00e9n a practican. En Alema\u00f1a e Francia uns dez mil m\u00e9dicos practican a homeopat\u00eda. Nos Estados Unidos unha enquisa da NHIS estimou en 5 mill\u00f3ns de adultos e 1 mill\u00f3n de nenos as persoas que usaran a homeopat\u00eda en 2011. Unha an\u00e1lise desta enquisa conclu\u00edu que a maior\u00eda dos casos eran autoprescrici\u00f3ns dos pacientes para tratarse arrefriados e dores musculares ou articulares. Os grandes vendedores detallistas como Walmart, CVS e Walgreens venden produtos homeop\u00e1ticos que son empaquetados de maneira que lembren as medicinas convencionais.\nO mercado dos remedios homeop\u00e1ticos en Alema\u00f1a ascende a 650 mill\u00f3ns de euros e unha enquisa de 2014 atopou que o 60% dos alem\u00e1ns reco\u00f1ec\u00edan ter probado a homeopat\u00eda. Unha enquisa de 2009 encontrou que s\u00f3 o 17% dos que responderon co\u00f1ec\u00eda como se fabricaban as medicinas homeop\u00e1ticas. Francia gastou m\u00e1is de 408 mill\u00f3ns de d\u00f3lares estadounidenses en produtos homeop\u00e1ticos en 2008. Nos Estados Unidos o mercado homeop\u00e1tico sup\u00f3n un gasto duns 3 mil mill\u00f3ns de d\u00f3lares ao ano; e en 2007 gastou 2,9 miles de mill\u00f3ns. Australia gastou uns 7,3 mill\u00f3ns de d\u00f3lares estadounidenses en medicinas homeop\u00e1ticas en 2008.\nUnha revisi\u00f3n sistem\u00e1tica de 2017 non conseguiu encontrar enquisas sobre o uso da homeopat\u00eda na India en lingua inglesa, malia ser moi popular al\u00ed cuns 300\u00a0000 home\u00f3patas practicantes estimados. A homeopat\u00eda util\u00edzase tam\u00e9n na China, a\u00ednda que chegou al\u00ed moito m\u00e1is tarde que a moitos outros pa\u00edses, parcialmente debido \u00e1 restrici\u00f3n da chegada de estranxeiros que persistiu ata finais do s\u00e9clo XIX. En \u00c1frica hai unha gran confianza nas medicinas trradicionais, o cal se pode atribu\u00edr en boa parte ao custo elevado das medicinas modernas e \u00e1 relativa abundancia de profesionais practicantes. Moitos pa\u00edses africanos non te\u00f1en ningunha instalaci\u00f3n oficial para o seu adestramento.\nUso veterinario.\nA idea de usar a homeopat\u00eda para o tratamento de animais \u00e9 a denominada \"homeopat\u00eda veterinaria\" e rem\u00f3ntase aos comezos da homeopat\u00eda; o propio Hahnemann escribiu e falou sobre o uso da homeopat\u00eda en animais ademais de en humanos. O uso da hoemopat\u00eda na industria da agricultura ecol\u00f3xica foi moi promocionado. Dado que os efectos da homeopat\u00eda en humanos eran debidos ao efecto placebo e aos consellos de vida saudable que se dan nas consultas, tales tratamentos son incluso menos efectivos en animais. Os estudos realizados atoparon tam\u00e9n que dar un placebo aos animais sen sabelo os amos dos animais pod\u00eda xogar un papel activo en influenciar aos amos a crer na efectividade do tratamento cando non exist\u00eda ning\u00fan. Isto significa que os animais aos que se lles d\u00e1 remedios homeop\u00e1ticos contin\u00faan sufrindo, o que \u00e9 un problema desde o punto de vista do benestar animal.\nExisten poucas investigaci\u00f3ns sobre o asunto que te\u00f1an un est\u00e1ndar cient\u00edfico suficientemente alto como para proporcionar datos fiables sobre a eficacia. Unha revisi\u00f3n de 2016 de artigos revisados por pares publicados desde 1981 a 2014 por cient\u00edficos da Universidade de Kassel, Alema\u00f1a, conclu\u00edron que non hai evidencias suficientes que permitan apoiar que a homeopat\u00eda \u00e9 un tratamento efectivo para enfermidades infecciosas no gando. No Reino Unido o Departamento de Medio Ambiente, Alimentos e Asuntos Rurais (DEFRA) adoptou unha posici\u00f3n s\u00f3lida contra o uso de preparaci\u00f3ns para animais dom\u00e9sticos \"alternativas\" inclu\u00edndo a homeopat\u00eda. A declaraci\u00f3n de posici\u00f3n feita pola Asociaci\u00f3n Veterinaria Brit\u00e1nica sobre as medicinas alternativas di que \"non pode apoiar\" a homeopat\u00eda, e a Asociaci\u00f3n Veterinaria Australiana inclu\u00eduna na lista de \"terapias ineficaces\"."}
{"id": "48514", "revid": "23204", "url": "https://gl.wikipedia.org/wiki?curid=48514", "title": "Potsdam", "text": "Potsdam \u00e9 unha cidade de Alema\u00f1a, capital do Land de Brandeburgo, situada moi preto de Berl\u00edn, nas beiras do r\u00edo Havel. Conta con 148.000 habitantes.\nHistoria.\nMentres Prusia foi un Estado independente, Potsdam foi a residencia real ( o pazo real era Sanssouci, a\u00ednda sobrevivente), conserv\u00e1ndoo logo da unificaci\u00f3n alem\u00e1 (1871). Perder\u00eda esa situaci\u00f3n en 1918, logo da primeira guerra mundial, e a conseguinte abdicaci\u00f3n de Guillerme II.\nEntre xullo e agosto de 1945 foi sede da conferencia celebrada entre as potencias vencedoras da segunda guerra mundial.\nLugares de interese.\nOs pazos de Sanssouci e de M\u00e1rmore, e mais os parques, foron declarados Patrimonio da Humanidade pola UNESCO."}
{"id": "48515", "revid": "23204", "url": "https://gl.wikipedia.org/wiki?curid=48515", "title": "Palacio de Sanssouci", "text": " \nO palacio de Sanssouci (\"Schloss Sanssouci\" en alem\u00e1n) \u00e9 o antigo palacio de ver\u00e1n do rei de Prusia Frederico o Grande. Est\u00e1 situado en Brandeburgo, preto da cidade de Potsdam, a 26\u00a0km ao suroeste de Berl\u00edn. Col\u00f3case con frecuencia a Sanssouci entre os principais rivais do palacio de Versalles, a pesar de que Sanssouci foi realizado nun estilo rococ\u00f3 m\u00e1is intimista e \u00e9 m\u00e1is pequeno que o pazo franc\u00e9s.\nO pazo de Frederico \u00e9 famoso polos numerosos templetes e por outras extravagancias do parque de Sanssouci, que arrodean o edificio.\nRealizado por Georg Wenzeslaus von Knobelsdorff entre 1745 e 1747, Sanssouci respond\u00eda \u00e1 necesidade que ti\u00f1a Frederico dunha residencia privada onde descansar, lonxe das solemnidades da corte berlinesa."}
{"id": "48516", "revid": "72012", "url": "https://gl.wikipedia.org/wiki?curid=48516", "title": "Adolph von Menzel", "text": "Adolph Friedrich Erdmann (posteriormente: von) Menzel \u00e9 un pintor de etnia alem\u00e1 nado o 8 de decembro de 1815 en Wroc\u0142aw e finado o 9 de febreiro de 1905 en Berl\u00edn. Not\u00e1bel polos seus debuxos, gravados e pinturas. Os temas da s\u00faa obra son frecuentemente inspirados na historia e \u00e9 considerado o m\u00e1is salient\u00e1bel representante alem\u00e1n do realismo pict\u00f3rico do s\u00e9culo XIX.\nBiograf\u00eda.\nMenzel recibiu as s\u00faas primeiras lecci\u00f3ns art\u00edsticas no estudo litogr\u00e1ficos de seu pai. No ano de 1833, estudou por seis meses na \"Real Academia de Berl\u00edn\", a \u00e9poca co\u00f1ecida pola s\u00faa \u00e9nfase na arte retratista e perspectiva. Un ano despois, von Menzel xuntouse \u00e1 \"Asociaci\u00f3n Xoves Artistas\". At\u00e9 ent\u00f3n el estaba a traballar m\u00e1is en \u00f3leos. En 1838 foi admitido na \"Asociaci\u00f3n de Artistas Elder\".\nConquistou a s\u00faa fama art\u00edstica aos 25 anos de idade, en 1839, cando ilustrou a obra \"A vida de Frederico, o Grande\" do historiador Franz Kugler; para este proxecto Menzel preparou centos de esbozos a fin de reproducir coidadosamente a arquitectura, os traxes e o mobiliario da \u00e9poca. Desde ent\u00f3n a s\u00faa preparaci\u00f3n exhaustiva e precisa garantiulle o reco\u00f1ecemento por parte da elite pol\u00edtica e social de Berl\u00edn - retratada en moitas das s\u00faas pinturas.\nEn 1853 ingresa na \"Real Academia da Arte\". En 1855 viaxa a Par\u00eds para visitar a Exposici\u00f3n Universal e ver o \"Pavill\u00f3n do realismo\" de Gustave Courbet. En 1867 recibe a \"Cruz da Lexi\u00f3n de Honra Francesa\" pola pintura hist\u00f3rica de \"Frederico e as s\u00faas tropas na batalla de Hochkirch\". En 1875 \u00e9 nomeado profesor e membro do Senado. En 1884 ten a s\u00faa primeira exposici\u00f3n individual.\nMenzel obt\u00e9n en 1885 un doutoramento na Universidade de Berl\u00edn. De 1880 e at\u00e9 o seu falecemento en 1905 en Berl\u00edn, abandonou a pintura de relevancia p\u00fablica ou de valor hist\u00f3rico e pasou a retratar r\u00faas, xard\u00edns e fragmentos de paisaxes. Deixou para a posteridade unha abondosa contribuci\u00f3n art\u00edstica, composta por m\u00e1is de dez mil dese\u00f1os e outros milleiros de litograf\u00edas, xilogravados, acuarelas..."}
{"id": "48518", "revid": "56817", "url": "https://gl.wikipedia.org/wiki?curid=48518", "title": "MDEA", "text": "O MDEA (tam\u00e9n co\u00f1ecido por MDE), con f\u00f3rmula qu\u00edmica \"3,4-methylenedioxy-\"N\"-ethylamphetamina\", \u00e9 un psicod\u00e9lico e un empat\u00f3xeno-entact\u00f3xeno da familia das Fenetilaminas . \u00c9 quimicamente moi similar \u00e1 metilenedioxianfetamina (MDMA), o principio activo da droga \u00e9xtase."}
{"id": "48519", "revid": "98629", "url": "https://gl.wikipedia.org/wiki?curid=48519", "title": "Pentium Dual Core", "text": "O microprocesador Core 2 Duo de Intel \u00e9 a continuaci\u00f3n dos Pentium D e do Core Duo. A s\u00faa distribuci\u00f3n comezou o 27 de xullo de 2006.\nCaracter\u00edsticas.\nO acceso \u00e1 memoria intelixente optimiza o ancho da banda de datos. A s\u00faa arquitectura bas\u00e9ase na do Pentium M, pois demostrouse moito m\u00e1is eficiente que a arquitectura do Pentium 4.\nO Core 2 Duo \u00e9 un procesador cun pipeline de 14 etapas o que lle permite escalar m\u00e1is en frecuencia que o seu antecesor directo: o Core 1, que ten 12 etapas o igual que o Athlon 64. Ten, ademais, un motor de execuci\u00f3n ancho con tres ALUs, catro FPUs, e tres unidades de SSE de 128 bits. Estas d\u00faas caracter\u00edsticas fan que sexa o procesador x86 que m\u00e1is instruci\u00f3ns por ciclo pode lograr."}
{"id": "48528", "revid": "7592", "url": "https://gl.wikipedia.org/wiki?curid=48528", "title": "Merops apiaster", "text": ""}
{"id": "48536", "revid": "132", "url": "https://gl.wikipedia.org/wiki?curid=48536", "title": "San Patricio", "text": ""}
{"id": "48537", "revid": "6", "url": "https://gl.wikipedia.org/wiki?curid=48537", "title": "Quark top", "text": ""}
{"id": "48538", "revid": "98629", "url": "https://gl.wikipedia.org/wiki?curid=48538", "title": "Quark cume", "text": "O quark cume (m\u00e1is co\u00f1ecido como Quark Top, segundo a s\u00faa denominaci\u00f3n en ingl\u00e9s), \u00e9 unha part\u00edcula elemental que pertence \u00e1 terceira xeraci\u00f3n de quarks. Ten unha carga el\u00e9ctrica igual a +\u2154 da carga elemental e un spin de \u00bd (indicativo de que \u00e9 un fermi\u00f3n e polo tanto cumpre o principio de exclusi\u00f3n de Pauli). Como os demais quarks, os quarks cume senten a interacci\u00f3n forte e te\u00f1en carga de cor, as\u00ed mesmo o antiquark cume ten carga de anticor.\nCaracter\u00edsticas.\n\u00c9 o m\u00e1is masivo dos quarks, tanto como os n\u00facleos at\u00f3micos do ouro. Debido \u00e1 s\u00faa inmensa masa (para ser unha part\u00edcula elemental), \u00e9 moi inestable, que decae en menos dun yoctosegundo, co que non ten nin tempo para formar hadr\u00f3ns con outros quarks no proceso chamado hadronizaci\u00f3n (os cient\u00edficos esperan grazas a este feito o poder observar e medir as propiedades dun quark illado, que polo dito non ser\u00e1 deste tipo).\nFoi o \u00faltimo dos quarks postos en evidencia, en 1995 no Fermilab. Polo momento, e ata a entrada en funcionamento do LHC, o Tevatron do Fermilab \u00e9 o \u00fanico acelerador de part\u00edculas o suficientemente energ\u00e9tico para producir quarks cima, formados \u00f3 colidir un prot\u00f3n e un antiprot\u00f3n cunha enerx\u00eda de 1,96 teraelectronvoltios. Logo da s\u00faa curta existencia, case sempre decae nun bos\u00f3n W e nun quark fondo. En principio, os cient\u00edficos pensaron chamalo \"quark verdade\" (Truth, debido posiblemente a que o seu descubrimento confirmaba a teor\u00eda correspondente), pero co tempo qued\u00f3uselle o nome de quark cima (Top).\nEste quark dota \u00f3s hadr\u00f3ns que forma cun n\u00famero cu\u00e1ntico chamado 'altitude' (posible traduci\u00f3n de \"topness\"), que se define como o n\u00famero de quarks cume menos o n\u00famero de antiquarks cume que o forman. Este n\u00famero cu\u00e1ntico, do mesmo xeito que a \"estra\u00f1eza\", o \"encanto\" ou a \"beleza\" (n\u00famero de quarks s, c ou b presentes nunha certa particula, menos o n\u00famero dos correspondentes antiquarks que a forman), pode ser violado pola interacci\u00f3n d\u00e9bil, pero non pola interacci\u00f3n forte nin a electromagn\u00e9tica, que conservan o sabor dos quarks."}
{"id": "48540", "revid": "6", "url": "https://gl.wikipedia.org/wiki?curid=48540", "title": "Quark cima", "text": ""}
{"id": "48541", "revid": "114", "url": "https://gl.wikipedia.org/wiki?curid=48541", "title": "Adolf von Menzel", "text": ""}
{"id": "48545", "revid": "132", "url": "https://gl.wikipedia.org/wiki?curid=48545", "title": "Ceratonia siliqua", "text": ""}
{"id": "48546", "revid": "25871", "url": "https://gl.wikipedia.org/wiki?curid=48546", "title": "Castelo de Tebra", "text": "O castelo de Tebra ou torre de Tebra \u00e9 un castelo medieval situado no lugar do Outeiro da parroquia de Santa Mar\u00eda de Tebra, no concello de Tomi\u00f1o, no val do Tebra afluente do r\u00edo Mi\u00f1o.\nHistoria.\nCo\u00f1\u00e9cese a s\u00faa existencia dende os anos 1211 e 1217 e no ano 1353 autor\u00edzase a reedificaci\u00f3n dun castelo no lugar de Samuelle.\nNo ano 1345 pertenc\u00eda a Alonso G\u00f3mez Churruchao. No ano 1468 Pedro \u00c1lvarez de Soutomaior, Pedro Madruga, apoderouse do castelo que tivo que volver a levantar no ano 1477, pero entre os anos 1481 e 1486 Fernando de Acu\u00f1a, Xustiza Maior do Reino de Galicia, derrubouno de novo.\nNo ano 1506 a Real Audiencia de Galicia manda entregar os restos da fortaleza e a s\u00faa xurisdici\u00f3n \u00e1 familia dos Su\u00e1rez de Deza. Deste xeito no ano 1508, por sentenza da Real Chanceler\u00eda de Valladolid, toma posesi\u00f3n do val de Tebra \u00c1lvaro Su\u00e1rez de Deza, conde de Cami\u00f1a, Meri\u00f1o do Val de Tebra en 1508. Testou e fundou o morgado de Tebra en 1566 e no ano 1532 conseguiu a autorizaci\u00f3n da Ra\u00ed\u00f1a Xoana para reconstru\u00edlo como pazo-fortaleza.\nDescrici\u00f3n.\nS\u00f3 se conserva a torre da homenaxe, que na actualidade forma parte dun pazo.\nA torre de estilo renacentista ten planta cadrada e est\u00e1 feita de perpia\u00f1os de granito. Rem\u00e1tase cun ameado voado apoiado en m\u00e9nsulas. Nas s\u00faas esquinas sit\u00faanse garit\u00f3ns voados sobre unha base c\u00f3nica. Ad\u00f3rnase con bolas semellantes \u00e1s das torres de Xunqueiras (A Coru\u00f1a) e os P\u00falpitos (C\u00e1ceres).\nOs lados da torre miden ao redor duns 8 metros, e o grosor medio dos seus muros \u00e9 de 1,5 metros aproximadamente. No seu lado sur p\u00f3dese contemplar o escudo de armas dos Su\u00e1rez de Deza.\nNa actualidade a torre consta de catro pisos: planta baixa e tres alturas. Conserva na s\u00faa planta alta as xanelas rematadas en forma de arco conopial. Destaca o amplo miradoiro, unha galer\u00eda con arcos semicirculares, un torre\u00f3n alto e estreito, a cheminea da coci\u00f1a e unha capela.\nUnha pequena muralla pecha o recinto, ao que se acede por unha porta de arco de medio punto ou por unha escaleira.\nSituaci\u00f3n actual.\nNa actualidade \u00e9 unha propiedade privada non visitable."}
{"id": "48547", "revid": "1576", "url": "https://gl.wikipedia.org/wiki?curid=48547", "title": "Cogumelos psilocibios", "text": ""}
{"id": "48551", "revid": "1131", "url": "https://gl.wikipedia.org/wiki?curid=48551", "title": "Montouto", "text": "O top\u00f3nimo galego Montouto pode referirse a:"}
{"id": "48552", "revid": "89787", "url": "https://gl.wikipedia.org/wiki?curid=48552", "title": "Coco, Costa Rica", "text": "A Illa do Coco \u00e9 unha illa no Oc\u00e9ano Pac\u00edfico pertencente a Costa Rica, descuberta no ano 1526 polo navegante espa\u00f1ol Juan Cabezas. A illa est\u00e1 considerada na actualidade como parque nacional. Est\u00e1 a 496\u00a0km de cabo Blanco, na costa costarrique\u00f1a, a 800 kms da paname\u00f1a, e f\u00f3ra de calquera v\u00eda de navegaci\u00f3n frecuente. As s\u00faas coordenadas son 5\u00ba 31' 00\" Norte, 87\u00ba 04' 0\" Oeste. A s\u00faa \u00e1rea terrestre \u00e9 de 23,85\u00a0km\u00b2 e mide 7,6\u00a0km de longo e 4,4\u00a0km de largo, cunha forma aproximadamente rectangular. A viaxe desde Puntarenas en barco leva ao redor de 55 horas.\nA illa estivo a maior parte da historia practicamente deshabitada. Na actualidade ten unha poboaci\u00f3n non est\u00e1bel de 33 persoas, todas elas relacionadas coa investigaci\u00f3n ecol\u00f3xica e ambiental.\nXeograf\u00eda.\nA illa do Coco \u00e9 de formaci\u00f3n volc\u00e1nica. O volc\u00e1n, chamado Cerro Iglesias, a\u00ednda activo, mide 575 metros de altura, no l\u00edmite entre as placas tect\u00f3nicas de Norteam\u00e9rica e Pac\u00edfico. Ademais \u00e9 a \u00fanica parte da Placa Tect\u00f3nica de Cocos que brota da cadea de volc\u00e1ns submarinos que se estende desde as illas Gal\u00e1pagos ata a foxa Mesoamericana no sueste de Costa Rica.\nA s\u00faa costa est\u00e1 chea de cant\u00eds esgrevios, con alturas de ata 183 metros, o que impide o atraque de barcos nas s\u00faas ribeiras leste, oeste e sur. S\u00f3 se pode chegar a ela navegando a trav\u00e9s da costa norte, polas ba\u00edas de Waver e Chatham. Pos\u00fae infinidade de covas submarinas. A s\u00faa estrutura bas\u00e1ltica e a intensidade pluviom\u00e9trica fan que a illa se caracterice polos seus recursos h\u00eddricos. Foi dende tempos antigos base para o fornecemento de auga, e probablemente de a\u00ed lle ve\u00f1a o nome (de que ten auga dentro coma un coco, m\u00e1is do que por ter palmeiras que dan este froito. Os seus principais r\u00edos son o Genio que desemboca na ba\u00eda Wafer, o r\u00edo Iglesias que desemboca na ba\u00eda Iglesias e r\u00edo Chatham que desemboca na ba\u00eda Chatham.\nO clima da illa \u00e9 tropical perh\u00famedo, cunhas precipitaci\u00f3ns anuais de 7.000\u00a0mm e unha temperatura media anual de 27\u00a0\u00b0C. Cun r\u00e9xime de choivas extremas e de xeito permanente no transcurso do ano, non \u00e9 aprezable estritamente un per\u00edodo seco. Nos meses de xaneiro a marzo e de setembro a outubro aumentan as precipitaci\u00f3ns, a\u00ednda que pase chovendo a maior parte do ano.\nXeograf\u00eda pol\u00edtica.\nAdministrativamente est\u00e1 constitu\u00edda como d\u00e9cimo distrito do cant\u00f3n Puntarenas da provincia do mesmo nome, dende 1970. Pola s\u00faa condici\u00f3n de illa oce\u00e1nica, xera ao redor un radio de 200 millas n\u00e1uticas de augas xurisdicionais, o que constit\u00fae uns 290.000\u00a0km\u00b2 de zona econ\u00f3mica exclusiva. As\u00ed, Costa Rica limita maritimamente tam\u00e9n con Ecuador e Colombia. Isto sup\u00f3n ademais o acceso do pa\u00eds a unha rica diversidade de especies pel\u00e1xicas de pesca de grande interese comercial.\nHistoria.\nNavegantes e piratas.\nO territorio insular foi pisado polo ser humano por primeira vez no ano 1526, polo navegante espa\u00f1ol Juan Cabezas. En 1556 xa figuraba no planisferio de Nicol\u00e1s Deslines como a \"Illa do Coco\". Desde o s\u00e9culo XVII a illa foi refuxio de piratas e corsarios, dos que se especulou que agochar\u00edan tesouros. O 30 de xullo de 1793 parte da illa, logo dunha estad\u00eda de catro xornadas, o \"Ratler\", un barco baleeiro brit\u00e1nico que andaba \u00e1 procura de novos caladoiros. Deixan atr\u00e1s unha parella de cabras e unha de porcos; estes \u00faltimos axi\u00f1a se reproduciron e inzaron a illa.\nEntre os m\u00e1is sonados h\u00f3spedes estaba o pirata ingl\u00e9s Edward Davis (1684) quen comandaba o \"Bachelor's Delight\" e que saqueou Le\u00f3n de Nicaragua; o espa\u00f1ol Benito Bonito (1820) e supostamente o capit\u00e1n William Thompson (1821), de quen se dixo durante moitos anos que enterrara nestas praias o Tesouro de Lima. A partir desa data foi visitada por numerosos barcos, que acud\u00edan a ela \u00e1 procura do tesouro soterrado. Primeiro foron o mozo canadense John Keating e o seu socio Bogue, os primeiros que usaron un orixinal do mapa do tesouro. Non se sabe qu\u00e9 sucedeu coa expedici\u00f3n de Keating, que volveu en d\u00faas ocasi\u00f3ns m\u00e1is \u00e1 illa, pero si se sabe que Bogue nunca volveu ao Canad\u00e1.\nSuponse que esta lenda foi a que inspirou a Robert Louis Stevenson a redacci\u00f3n d\"'A illa do tesouro\".\nTerritorio de Costa Rica.\nEn 1869, o presidente de Costa Rica Jes\u00fas Jim\u00e9nez reclamou a illa como territorio dese pa\u00eds e en execuci\u00f3n do seu mandato (Acordo Executivo 141, 21 de agosto de 1869), o tenente Rafael Oreamuno toma posesi\u00f3n dela e ch\u00e1ntalle por primeira vez a s\u00faa bandeira. A Constituci\u00f3n Pol\u00edtica da Rep\u00fablica, do 7 de novembro de 1949, no par\u00e1grafo 3\u00b0, artigo 5\u00b0, cita a Illa do Coco como parte do seu territorio.\nEn 1897 \u00e9 nomeado gobernador da illa, que segu\u00eda deshabitada, o alem\u00e1n August Gissler, quen acudira a ela repetidas veces dende 1888 tam\u00e9n \u00e1 procura do tesouro de Lima. Gissler vive na illa durante dezasete anos, practicamente s\u00f3 ou coa muller, sen dar con el. Durante o seu goberno, entre 1894 e 1898, a illa poboouse ademais cunha cincuentena de alem\u00e1ns, que vi\u00f1eron vivir \u00e1 illa coa promesa de que lles fosen cedidas propiedades. Pero dende ese \u00faltimo ano ata 1905 s\u00f3 estar\u00e1n nela Gissler e a muller.\nPero nin as\u00ed remata a febre dos cazatesouros. O 27 de febreiro de 1926 fondeaba na ba\u00eda de Chatham, sir Malcolm Campbell, piloto de carreiras, que conseguira un mapa do tesouro merc\u00e1ndollo a un almirante ingl\u00e9s, Curzon Howe, que o recibira dun antigo temoeiro de John Keating, quen \u00e1 s\u00faa vez llo dera por salvarlle a vida nun accidente mar\u00edtimo. Por aquel ent\u00f3n, Gissler, que se segu\u00eda considerando o gobernador da illa malia vivir en Nova York, tenta venderlle a illa \u00e1 Mari\u00f1a dos Estados Unidos, sen \u00e9xito. O 8 de agosto de 1935 morr\u00eda Gissler, e dispuxo no testamento que a illa ti\u00f1a que repartirse en trece partes entre fiadores e parentes e que esas parcelas non pod\u00edan venderse por baixo dos 200.000 d\u00f3lares cada unha. Pero como a taxaci\u00f3n oficial s\u00f3 ascendeu a 500 d\u00f3lares, os herdeiros puxeron preito e perderon contra o goberno de Costa Rica: como non fora Gissler quen de poboar a illa, o acordo de cesi\u00f3n non se cumprira, e os seus herdeiros non pod\u00edan exercer ning\u00fan dereito sobre a propiedade.\nFinalmente, o 9 de outubro de 1935 o presidente dos Estados Unidos, Franklin Delano Roosevelt fondeou o acoirazado \"U.S.S. Houston\" na ba\u00eda para que a tripulaci\u00f3n cavase un pouco mentres el se dedicaba, a bordo, a pescar peixe espada.\nA fin dos tesouros econ\u00f3micos e o comezo do tesouro natural.\nEn 1968 o goberno de Costa Rica decidiu deixar de outorgar permisos de escavaci\u00f3n na illa, e destacou unha gornici\u00f3n na illa para protexela. Os aventureiros segu\u00edan chegando, por\u00e9n, ou ben conseguindo permisos extraordinarios da administraci\u00f3n costarrique\u00f1a, ou ben acheg\u00e1ndose \u00e1 illa polos cant\u00eds do sur, que por inexpugn\u00e1beis, carec\u00edan de vixilancia. En 1978 un soldado descubriu na selva da illa os restos dun bombardeiro estadounidense perdido dende 1943 e en 1980, Richard Gissler, un empresario alem\u00e1n da produci\u00f3n de cart\u00f3n ondulado, botou catro d\u00edas na illa cun mapa de seu av\u00f3, August Gissler. Tampouco tivo \u00e9xito.\nEn 1978 o goberno de Daniel Oduber Quir\u00f3s converteu a illa do Coco en parque nacional.\nInterese natural.\nPolo seu tama\u00f1o, illamento, e estado de conservaci\u00f3n, a illa do Coco constit\u00fae un dos sitios naturais privilexiados a nivel mundial. Cunha alta taxa de especies end\u00e9micas diversidade biol\u00f3xica singular, a illa pode ser considerada un laboratorio natural ideal para realizar investigaci\u00f3ns sobre a evoluci\u00f3n das especies e a observaci\u00f3n dos ecosistemas a longo prazo.\nEspecies.\nA illa est\u00e1 cuberta por un bosque sempre verde, moi denso. Das 235 especies de plantas identificadas, 70 son end\u00e9micas: 10 especies vasculares terrestres, 48 especies non vasculares e 17 especies de fentos. Sobresaen tres especies end\u00e9micas: Sacaglotis holdrigen, Cecropia pittier e Rooselveltia frankliana.\nDe 382 de insectos, 64 son end\u00e9micas. Existe unha especie end\u00e9mica de lagarta e outra de p\u00edntega. Tam\u00e9n se rexistran 3 especies de ara\u00f1as; 97 de aves, 3 delas end\u00e9micas e outras 3 en perigo de extinci\u00f3n; 57 de crust\u00e1ceos; 510 de moluscos dos que o 7% son end\u00e9micas; 5 especies de r\u00e9ptiles (2 end\u00e9micas e 3 tartarugas mari\u00f1as); 3 ara\u00f1as; m\u00e1is de 200 de peixes, entre as que se atopan 27 especies rexistradas de quenllas, onde predominan o Trigenodon obesus, o Sphyrna lewinni e o Rhincodon typus, as\u00ed como cinco peixes de auga doce (3 end\u00e9micas: Sycydium cocoensis, Gobiesox fulvus e Eleotris picta; e 18 corais.\nA fauna silvestre \u00e9 reducida e pouco diversa. Alberga cinco especies end\u00e9micas de vertebrados: o Coccyzus ferrugineus, o Nezotriccus ridgwayi, o Pinaroloxias inornata, o Norops towsendi, o Sphaerodactilus pacificus e un alacr\u00e1n end\u00e9mico, o Opistocautus valeroi. Hai m\u00e1is de 200 anos introduc\u00edronse na illa 6 especies: o porco, un tipo de cervo (Odocoileus virginianus), a cabra, a rata, o rato de casa e o gato, que causaron fortes danos ao h\u00e1bitat natural e \u00e1s especies aut\u00f3ctonas.\nStatus de protecci\u00f3n.\nCon estas excepcionais caracter\u00edsticas naturais, o goberno de Costa Rica creou en 1978 o Parque Nacional Illa do Coco, que posteriormente foi declarado n\u00facleo da \u00c1rea de Conservaci\u00f3n Mari\u00f1a do mesmo nome. A Organizaci\u00f3n da Naci\u00f3ns Unidas para a Educaci\u00f3n, Ciencia e Cultura (UNESCO) en 1997 declarouna Sitio Patrimonio Natural da Humanidade. As\u00ed mesmo en 1998 foi declarado espazo h\u00famido de Importancia Internacional baixo a Convenci\u00f3n Internacional de Ramsar de 1991.\nEn 1995, no marco do estudo sobre un \"Sistema de \u00e1reas mari\u00f1as protexidas representativas do mundo\", realizado pola Autoridade do Parque Mari\u00f1o do Arrecife da Gran Barreira (Australia), o Banco Mundial e a Uni\u00f3n Mundial para a Natureza (UICN), acordaron considerar a Illa do Coco como zona prioritaria de conservaci\u00f3n. A illa \u00e9 a \u00e1rea n\u00facleo da Biorexi\u00f3n Illa do Coco, definida e delimitada en 1999 polo Programa de Apoio da Biodiversidade (BSP), que \u00e9 un consorcio formado polo Fondo Mundial para a Vida Silvestre (WWF), The Nature Conservancy (TNC) e o Instituto Mundial de Recursos (WRI), e considerada prioritaria para a conservaci\u00f3n mari\u00f1a.\nO 11 de outubro do 2002, o goberno de Costa Rica declarou a Illa do Coco Patrimonio Hist\u00f3rico Arquitect\u00f3nico de Costa Rica."}
{"id": "48553", "revid": "1131", "url": "https://gl.wikipedia.org/wiki?curid=48553", "title": "Folgoso", "text": "O top\u00f3nimo galego Folgoso pode referirse a:"}
{"id": "48554", "revid": "98629", "url": "https://gl.wikipedia.org/wiki?curid=48554", "title": "Pousada", "text": "Unha pousada \u00e9 un establecemento onde se hospeda xente que vai de cami\u00f1o ou peregrinaci\u00f3n. Pode referirse a:\nSegundo o censo do ano 2000 o apelido Pousada ti\u00f1a 1.578 ocorrencias en Galicia, especialmente no concello de Ri\u00f3s (1,37 % da poboaci\u00f3n). Pode referirse a:"}
{"id": "48555", "revid": "785", "url": "https://gl.wikipedia.org/wiki?curid=48555", "title": "Torres de Oeste", "text": "As torres de Oeste, ou Castellum Honesti, son un sitio arqueol\u00f3xico composto polas ru\u00ednas consolidadas dunhas torres de orixe romana que serviron de enclave fundamental para a defensa das terras da arquidiocese de Santiago de Compostela dos ataques normandos na Alta e na Baixa Idade Media.\nTr\u00e1tase dun castelo de acceso libre e uso tur\u00edstico e foi declarado Monumento Nacional. Sit\u00faase na confluencia do r\u00edo Ulla e a r\u00eda de Arousa, na parroquia de Oeste, concello de Catoira.\nHistoria.\nOrixe.\nNo lugar que ocupan as torres testemu\u00f1ouse actividade humana desde \u00e9poca castrexa, polos restos de cer\u00e1mica e \u00fatiles de bronce atopados. A data da s\u00faa construci\u00f3n foi, durante moito tempo, motivo de longas discusi\u00f3ns. O autor romano Pomponio Mela menciona na s\u00faa obra a existencia na desembocadura do Ulla das \"Turris August\"i. A existencia de restos romanos situados na cimentaci\u00f3n das torres comprobouse en escavaci\u00f3ns arqueol\u00f3xicas a mediados do s\u00e9culo XX.\nIdade Media.\nNo s\u00e9culo X, por mor das numerosos ataques normandos remontando a r\u00eda da Arousa, inclu\u00edda a morte do bispo Sisnando defendendo a s\u00faa diocese fixo que os seus sucesores se esforzasen en reparar e mellora-las defensas da r\u00eda.\nO 29 de outubro de 1024 o rei Afonso V o Nobre doa a Vistruario, bispo de Iria, as torres. Cara ao ano 1040 o bispo Cresconio ordenou importantes traballos de reformas. Na \"Historia Compostel\u00e1\" expl\u00edcase que os traballos de melloras e reformas continuaron baixo os mandatos dos sucesores de Cresconio: Diego P\u00e1ez e Diego Xelm\u00edrez.\nNo s\u00e9culo XII def\u00ednese a estrutura definitiva do castelo e queda composta a fortaleza por sete torres que amurallaban un recinto arrodeado de pantanos. Pos\u00fae unha capela do s\u00e9culo XII constru\u00edda por Xelm\u00edrez e dedicada \u00f3 ap\u00f3stolo Santiago. A partir do s\u00e9culo XV a fortaleza comeza a s\u00faa decadencia e, finalmente, no ano 1525 gran parte das construci\u00f3ns foron destru\u00eddas.\nDescrici\u00f3n.\nNa actualidade cons\u00e9rvanse en p\u00e9 os alzados de d\u00faas das torres e unha terceira moi arruinada. As torres son de planta cadrada e constru\u00eddas con \"perpia\u00f1o mediano\" (co\u00f1ecido como asturiano) e grandes perpia\u00f1os nos esquinais e nas xambas.\nA ermida.\nTr\u00e1tase do mesmo templo que Diego Xelm\u00edrez levantou \"ab fundamentis\" no ano 1122. At\u00f3pase unida a unha torre e foi refeita en tempos modernos. En imaxes antigas p\u00f3dense ve-las b\u00f3vedas totalmente derrubadas. A igrexa \u00e9 dunha nave cunha \u00e1bsida semicircular. Os perpia\u00f1os son raros e irregulares as fiadas. A nave c\u00f3brese con b\u00f3veda de can\u00f3n con directriz en arco de ferradura. O arco triunfal (semicircular) ap\u00f3iase sobre xambas de c\u00f3bados.\nA fachada principal cor\u00f3ase cunha espadana dunha soa troneira. A portada componse dunha sinxela porta cun lintel pentagonal, e sobre este un arco semicircular. No t\u00edmpano restos dunha inscrici\u00f3n de dif\u00edcil lectura. A fachada meridional carece de cornixa nin seteiras, e s\u00f3 se abre cunha porta alintelada cun arco de descarga similar ao da fachada occidental (principal). Na fachada setentrional \u00e1brense cinco seteiras con arco de ferradura.\nAchados.\nNo Museo de Pontevedra cons\u00e9rvase unha doela (cat. n\u00ba 1488) que procede deste lugar co texto . Tam\u00e9n conserva un relevo rectangular, cunha cruz grega no centro e colgando un alfa e un omega, \u00e9 a peza n\u00ba 2088, coa inscrici\u00f3n .\nEn 1971, realizou escavaci\u00f3ns o arque\u00f3logo catal\u00e1n Alberto Balil Illana, catedr\u00e1tico da Universidade de Santiago de Compostela.\nA Romar\u00eda Viquinga.\nCada ver\u00e1n, o primeiro domingo de agosto, os restos do \"Castellum Honesti\" reviven unha romar\u00eda viquinga que recrea a defensa do castelo fronte a un ataque normando."}
{"id": "48557", "revid": "1822", "url": "https://gl.wikipedia.org/wiki?curid=48557", "title": "Castelo de Monterreal", "text": "O castelo de Monterreal \u00e9 un castelo da vila de Baiona, configurado por elementos construtivos do s\u00e9culo XII ao XVI, tam\u00e9n co\u00f1ecido como Fortaleza de Monte do Boi. Dende 1966, \u00e9 o Parador de turismo Conde de Gondomar. At\u00f3pase na pen\u00ednsula de Monterreal.\nHistoria.\nO lugar de Monte Real foi o punto estrat\u00e9xico sobre o que se conformou ao longo dos s\u00e9culos a defensa do territorio mar\u00edtimo das R\u00edas Baixas.\nA transformaci\u00f3n da fortaleza de Monte Real en vila debeuse aos Reis Cat\u00f3licos que lle deron a correspondente carta de poboamento para que duascentas familias pasasen a vivir dentro das murallas cos mesmos privilexios da veci\u00f1a Baiona.\nO seu per\u00edodo de maior esplendor chegou durante os s\u00e9culos XV e XVI, convert\u00e9ndose nun pr\u00f3spero enclave comercial, en virtude do privilexio que Xo\u00e1n II de Castela lle concedera a Baiona e A Coru\u00f1a de selos \u00fanicos portos de Galicia que pod\u00edan comerciar co estranxeiro.\nA s\u00faa aparencia actual ven da reconstruci\u00f3n do s\u00e9culo XVI feita por Diego Sarmiento de Acu\u00f1a, Conde de Gondomar, que o renomeou como Castelo de Monterreal na honra dos Reis Cat\u00f3licos.\nEntre os seus muros lev\u00e1ronse a cabo acontecementos hist\u00f3ricos de grande importancia para o pa\u00eds. Na estrutura quedan patentes d\u00faas \u00e9pocas: a medieval e a renacentista a\u00ednda que as primeiras noticias fixan a s\u00faa existencia (como castro ou \"castellum\") no s\u00e9culo II a.c..\nNo ano 60 Xulio C\u00e9sar conquistou Baiona tendo que perseguir aos rebeldes ata os seus refuxios das illas C\u00edes. Os romanos, os visigodos e os musulm\u00e1ns tam\u00e9n deixaron as s\u00faas pegadas neste castelo.\nNo ano 1331 foi atacada pola frota portuguesa do almirante Pe\u00f1aza.\nSoportou os ataques de piratas encabezados por Francis Drake e veu a chegada o 1 de marzo de 1493, da carabela \"Pinta\".\nNo ano 1474 Pedro Madruga, tras atacar Baiona, constru\u00edu no Monte Boi unha torre da que a\u00ednda se conservan vestixios.\nFilipe II tam\u00e9n se interesou por este enclave polo que a finais do s\u00e9culo XVI o estado de semirru\u00edna das fortificaci\u00f3ns foi corrixido co abaluartamento que proxectaron e levaron a cabo os enxe\u00f1eiros italianos irm\u00e1ns Frat\u00edn, por encargo do capit\u00e1n xeneral do Reino de Galicia o marqu\u00e9s de Cerralbo.\nCo tempo o enclave perdeu a s\u00faa importancia militar en favor do por aquel ent\u00f3n porto da modesta vila de Vigo. O enxe\u00f1eiro real Tiburcio Spanochi xa indicaba nun informe a Filipe III que pese \u00e1 opini\u00f3n xeneralizada sobre o valor militar do enclave, o gran porto daquela r\u00eda ser\u00eda no futuro o de Vigo.\nNo s\u00e9culo XVIII foi visitada por dous famosos ilustrados frei Mart\u00edn Sarmiento e Xos\u00e9 Cornide.\nMonte Real foi perdendo pouco a pouco poboaci\u00f3n ata que no s\u00e9culo XIX quedou practicamente deshabitada.\nEn 1877 Jos\u00e9 Elduayen mercou o Castelo, onde levantou un palacete. O castelo ser\u00eda vendido polos herdeiros, en 1924, ao asturiano \u00c1ngel Bedri\u00f1ana Meana e posteriormente derrubado o palacete de Elduayen para constru\u00edr o parador de turismo actual.\nDescrici\u00f3n.\nO actual conxunto distrib\u00faese nunha superficie de 18 hect\u00e1reas, con catro portas de acceso: a do Sol, a m\u00e1is antiga e a segunda barreira a flanquear desde terra, foi constru\u00edda polo gobernador Pedro Berm\u00fadez en 1586; a do Pr\u00edncipe coroada por un bras\u00f3n; a Real do s\u00e9culo XVI con arco de medio punto e os escudos dos Sarmiento, de Espa\u00f1a e o dos Austrias e a Principal ou de Filipe IV, do s\u00e9culo XVII na que destacan as s\u00faas columnas acaroadas que soste\u00f1en dous alf\u00eds de pedra de grandes dimensi\u00f3ns, tam\u00e9n serve de aceso \u00e1 praia de Barbeira.\nDo antigo castelo quedan tres quil\u00f3metros das s\u00faas antigas murallas e cami\u00f1os de ronda.\nO rei de Le\u00f3n Afonso IX mandou realizar importantes obras entre os s\u00e9culos XII e XIII, e m\u00e1is tarde Filipe IV promoveu novas reformas nas murallas.\nO castelo est\u00e1 defendido pola Torre da Porta do Sol, onde se sit\u00faa unha rampla cunha ponte levadiza, e tres grandes torres:\nA pesar das torres, o recinto rod\u00e9ase de grosos e altos muros.\nA Bater\u00eda e Porta de Santo Ant\u00f3n conforman a cuarta bater\u00eda e defenden o interior do porto e parte da entrada. Ten oito troneiras.\nO palacio actual \u00e9 obra de estilo neog\u00f3tico do s\u00e9culo XIX.\nCorrespondentes as actuaci\u00f3ns dos irm\u00e1ns Frat\u00edn son o reduto da porta do Sol, a porta da ponte levadiza, a fortificaci\u00f3n do Cangrexo e as d\u00faas medias l\u00faas do Condestable, construci\u00f3ns que envolveron o vello amurallamento d\u00e1ndolle a imaxe que conserva na actualidade o conxunto. A media l\u00faa do Cangrexo config\u00farase como un hornabeque que se cimenta na auga e os seus can\u00f3ns defenden parte do interior do porto e parte terra firme."}
{"id": "48558", "revid": "89787", "url": "https://gl.wikipedia.org/wiki?curid=48558", "title": "Cogomelo alucin\u00f3xeno", "text": "Os cogomelos alucin\u00f3xenos son fungos que conte\u00f1en substancias psicod\u00e9licas, como o psilocybin, psilocin ou muscimol.\nCategorizaci\u00f3n.\nOs cogomelos alucin\u00f3xenos ou psicod\u00e9licos poden dividirse en dous grupos: o grupo dos Psilocybin que cont\u00e9n fungos que se atopan principalmente no x\u00e9nero \"Psilocybe\", e o dos Muscimol que cont\u00e9n cogomelos do x\u00e9nero \"Amanita\".\nOs fungos psilocibios conte\u00f1en psilocybin e/ou psilocin e triptaminas psicod\u00e9licas, que son estruturalmente similares \u00e1 serotonina. Son fortes reguladores do humor, do estado da mente e da consciencia. Algunhas especies de \"Psilocybe\" conte\u00f1en ademais o alcaloide baeocystin, que \u00e9 un derivado do psilocybin.\nOutros x\u00e9neros que conte\u00f1en psilocybin son \"Conocybe\", \"Copelandia\", \"Gymnopilus\", \"Inocybe\" e \"Panaeolus\".\nEfectos.\nO \"Psilocybe cubensis\" proporciona unha viaxe salvaxe que pode sacar a relucir problemas internos e o seu efecto pode prolongarse ata 6 horas. Os efectos destes cogomelos alucin\u00f3xenos percibense en ondadas; a viaxe ten per\u00edodos duros e tranquilos. \"Stropharia cubensis\" \u00e9 o cogomelo alucin\u00f3xeno m\u00e1is co\u00f1ecido e preferido. Os cogomelos \nalucin\u00f3xenos \"Cubensis\" son unha substancia psicod\u00e9lica (alucin\u00f3xena) moi potente.\nEstes cogomelos conte\u00f1en psilocina e psilocibina. \nEn t\u00f3dolos casos os cogomelos psicotr\u00f3picos son perigosos, xa que unhas decenas de minutos despois de consumilos provocar\u00e1n un desfase entre o cerebro e os est\u00edmulos que lle chegan ao corpo, perdendo totalmente a percepci\u00f3n do tempo ademais da conciencia.\nHistoria.\nDende \u00e9pocas moi remotas existiu un verdadeiro culto aos fungos alucin\u00f3xenos. Proba diso son os achados arqueol\u00f3xicos onde aparecen figuras representando fungos e \u00e1s que nalgunhas ocasi\u00f3ns identific\u00e1banse como deuses. Os maias eran verdadeiros pioneiros no seu uso e os cham\u00e1ns utiliz\u00e1banos para alcanzar transos visionarios. Tam\u00e9n se relacionan con mitos e lendas de meigas, elfos, trasnos e gnomos. O emprego deste tipo de fungos rexurdiu en 1957 coa publicaci\u00f3n dun artigo titulado \"En busca do fungo m\u00e1xico\" por R. Gordon Wasson na revista Life, e co cultivo no laboratorio de \"Psilocybe mexicana\" por parte do mic\u00f3logo franc\u00e9s Roger Hiem.\nSituaci\u00f3n.\nOs fungos psicotr\u00f3picos poden atoparse nalgunhas zonas do norte de Espa\u00f1a. C\u00f3mense cr\u00fas ou p\u00f3dense coci\u00f1ar."}
{"id": "48559", "revid": "98629", "url": "https://gl.wikipedia.org/wiki?curid=48559", "title": "Museo de Orsay", "text": "O museo de Orsay \u00e9 un museo nacional situado en Par\u00eds, na Rive gauche (beira esquerda) do r\u00edo Sena, no \"VII arrondissement\" (Distrito VII\u00ba). Nel figura, principalmente, arte do mundo occidental de 1848 a 1914: pintura, escultura, arquitectura etc. \nSituaci\u00f3n.\nRue de la L\u00e9gion d'Honneur, 1 ; 75343 Par\u00eds.\nMetro li\u00f1a 12, estaci\u00f3n: Solferino\nHistoria.\nColocado na antiga estaci\u00f3n ferroviaria da Gare d'Orsay (1898), foi inaugurado en 1986. A s\u00faa construci\u00f3n orixinal \u00e9 do arquitecto Victor Laloux, foi reconfigurada (1983-1986) polos arquitectos Renaud Bardon, Pierre Colboc, Jean-Paul Philippon ga\u00f1adores do concurso de arquitectura de 1979, aos que se uniu o arquitecto interiorista Gae Aulenti. \nAs colecci\u00f3ns.\nAs colecci\u00f3ns do museo de Orsay prove\u00f1en esencialmente de tres instituci\u00f3ns: o museo do Louvre para obras de artistas nacidos a partir de 1820, ou que emerxen ao mundo art\u00edstico coa Segunda Rep\u00fablica Francesa; o museo de Jeu de Paume (Xogo de Pelota) que fora dedicado ao impresionismo desde 1947; e o museo nacional de Arte Moderna para obras m\u00e1is recentes. Esas ricas colecci\u00f3ns, acrecentadas por in\u00fameras doaz\u00f3ns e legados, cobren todos os dominios das artes pl\u00e1sticas e artes aplicadas: a pintura, a escultura, variados obxectos de arte e as creaci\u00f3ns gr\u00e1ficas, as\u00ed como mobiliario, arquitectura e fotograf\u00eda. A pol\u00edtica de adquisici\u00f3ns do museo de Orsay est\u00e1 vertebrada cara a obtenci\u00f3n de obras importantes e testemu\u00f1as m\u00e1is modestas, que permitan enriquecer ou completar os fondos da colecci\u00f3n consolidada."}
{"id": "48560", "revid": "98629", "url": "https://gl.wikipedia.org/wiki?curid=48560", "title": "Ezra Pound", "text": "Ezra Weston Loomis Pound, nado o 30 de outubro de 1885 e finado o 1 de novembro de 1972, foi un poeta, m\u00fasico e cr\u00edtico estadounidense expatriado, membro da chamada \"xeraci\u00f3n perdida\" (\"Lost generation\"), que foi unha das figuras senlleiras do movemento po\u00e9tico moderno de comezos e mediados do s\u00e9culo XX. Foi fundador ou cofundador de movementos como o imaxinismo e o vorticismo. Seguidor de Benito Mussolini, eran co\u00f1ecidas as s\u00faas simpat\u00edas fascistas.\nTraxectoria.\nPrimeiros anos.\nPound naceu en Hailey, Idaho, os seus pais foron Homer Loomis e Isabel Weston Pound. Estudou dous anos na universidade de Pensilvania e recibiu licenzatura en filolox\u00eda rom\u00e1nica polo Hamilton College en 1905. Durante os seus estudos en Pensilvania co\u00f1eceu e f\u00edxose amigo do poeta William Carlos Williams e de Hilda Doolittle (H.D.) coa que tivo unha relaci\u00f3n amorosa. Hilda Doolitle tivo tam\u00e9n relaci\u00f3n cunha muller, Frances Gregg, coa que partiu despois para Europa. Pound foi profesor no Wabash College de Crawfordsville, Indiana, durante menos dun ano. En 1908 marchou a Europa e, despois de pasar uns meses en Venecia estableceuse en Londres.\nErza Pound foi amigo do escultor franc\u00e8s Henri Gaudier-Brzeska. Dese encontro naceu o vorticismo, movemento art\u00edstico brit\u00e1nico dos principios do s\u00e9culo XX parecido o futurismo italiano. BLAST foi o xornal dese movemento que s\u00f3 tivo tres n\u00fameros.\nLondres.\nOs primeiros poemas de Pound foron inspirados polos prerrafaelitas e outros poetas do s\u00e9culo XIX e da literatura rom\u00e1nica medieval e tam\u00e9n polas filosof\u00edas ocultistas e m\u00edsticas. En Londres, baixo a influencia de Ford Madox Ford e T. E. Hulme empezou a descartar a linguaxe po\u00e9tica e a buscar a s\u00faa propia identidade como poeta. Consideraba a William Butler Yeats como o m\u00e1is grande poeta vivo e f\u00edxose amigo seu chegando mesmo a ser o seu secretario. Estaba tam\u00e9n interesado polas crenzas ocultistas de Yeats. Durante a primeira guerra mundial os dous viviron en Stone Cottage en Sussex, Inglaterra, estudando xapon\u00e9s, especialmente o teatro Noh. Prestaron atenci\u00f3n especial as obras de Ernest Fenollosa, profesor americano no Xap\u00f3n autor de traballos en caracteres chineses que foron transformados por Pound no que el chamaba o m\u00e9todo ideogr\u00e1mico. En 1914, Pound casou con Dorothy Shakespear, artista, e filla da novelista e vella amante de Yeats Olivia Shakespear.\nNos anos anteriores \u00e1 primeira guerra mundial Pound foi o principal responsable da aparici\u00f3n da corrente literaria do imaxinismo e p\u00faxolle o nome a corrente do vorticismo fundada por Wyndham Lewis. Estes dous movementos que facilitaron o co\u00f1ecemento p\u00fablico de escritores como James Joyce, Wyndham Lewis, William Carlos Williams, H.D., Jacob Epstein, Richard Aldington, Marianne Moore, Rabindranath Tagore, Robert Frost, Rebecca West e Henri Gaudier-Brzeska, foron un acontecemento central na aparici\u00f3n do modernismo en lingua inglesa. Pound editou tam\u00e9n a obra The waste land\u201d do seu amigo Thomas Eliot o poema que atraeu a atenci\u00f3n p\u00fablica cara a nova sensibilidade po\u00e9tica.\nEn 1915 Pound publicou \"Cathay\", un pequeno volume de poemas que describiu como \u201ctirado na maior parte de chin\u00e9s de Rihaku (Li Po), das notas de Ernest Fenollosa e dos descifrados dos profesores Mori e Ariga\". O volume incl\u00fae obras como \"The River Merchant's Wife \"(A muller do mercador do r\u00edo), \"A Letter\" (Unha carta) e \"A Ballad of the Mulberry Road\" (Unha balada de Mulberry Road). A diferenza de anteriores tradutores americanos de poes\u00eda, Pound ofrec\u00eda ao lector traduci\u00f3ns libres en verso. Moitos cr\u00edticos consideran os poemas de \"Cathay\" os mellores da poes\u00eda imaxinista de Pound. O seu valor coma traduci\u00f3ns e, poren, discutido. Nin Pound nin Fenollosa falaban ou l\u00edan con soltura o chin\u00e9s e Pound ten sido criticado por engadir ou omitir secci\u00f3ns \u00f3s seus poemas que non te\u00f1en relaci\u00f3n co texto orixinal. Hugh Kenner, nun cap\u00edtulo chamado \"A invenci\u00f3n da China,\" afirma que cathay debe ser lido coma un libro sobre a primeira guerra mundial e non coma un intento de traduci\u00f3n coidadosa de poemas. Kenner afirma que, m\u00e1is que traduci\u00f3ns, os poemas son experimentos na po\u00e9tica en ingl\u00e9s e elex\u00edas polo occidente en guerra.\nA guerra sacudiu a crenza de Pound na moderna civilizaci\u00f3n occidental e pouco despois dela deixou Londres, despois de publicar \"Homage to Sextus Propertius\" (Homenaxe a Sextus Popertius) (1919) e \"Hugh Selwyn Mauberley\" (1920). Estes poemas son como unha despedida dos anos ingleses de Pound, mentres que os \"Cantos\", iniciados en 1915 apuntan \u00f3 seu novo cami\u00f1o.\nPar\u00eds.\nEn 1920 Pound instalouse en Par\u00eds onde se moveu entre un c\u00edrculo de artistas, m\u00fasicos e escritores que estaban a revolucionar a mundo da arte moderna. Foi amigo de figuras coma Marcel Duchamp, Tristan Tzara, Fernand Leger e outros membros do dada\u00edsmo e o surrealismo. Continuou o traballo nos \"Cantos\". O poema reflect\u00eda cada vez m\u00e1is as s\u00faas preocupaci\u00f3ns pol\u00edticas e econ\u00f3micas. Durante estes anos escribiu tam\u00e9n cr\u00edticas, traduci\u00f3ns en prosa e compuxo d\u00faas \u00f3peras coa axuda de George Antheil e algunhas pezas para viol\u00edn. En 1922 empezou unha relaci\u00f3n coa violinista Olga Rudge. Con ela e con Dorothy Shakespear formou un inquedo \"m\u00e9nage \u00e0 trois\" que \u00eda durar ata a fin da vida do poeta.\nItalia.\nO 10 de outubro de 1924, Pound deixa Par\u00eds definitivamente e marcha a R\u00e1pallo en Italia. Despois dunha breve estancia, el e Dorothy viaxan a Sicilia e volven a R\u00e1pallo para asentarse al\u00ed en xaneiro de 1925. En Italia continua a actuar coma catalizador cultural. O escultor Heinz Henghes, por exemplo visitouno e conseguiu, grazas a Pound, aloxamento e material para traballar. O poeta James Laughlin foi animado por Pound a fundar a editora \"New Directions\" que ser\u00eda o veh\u00edculo para moitos novos autores.\nNesta \u00e9poca Pound organizou unha serie anual de concertos en Rapallo nos que se interpretaron unha ampla variedade de m\u00fasicas cl\u00e1sicas e modernas. Esta actividade musical contribu\u00edu en parte a redescubrir a m\u00fasica de Vivaldi, que fora esquecida despois da morte do m\u00fasico italiano.\nPound f\u00edxose un seguidor entusiasta de Mussolini, e nos seus escritos det\u00e9ctanse sentimentos antisemitas (a\u00ednda que o antisemitismo non estaba entre as ideas de Mussolini). En 1939 viaxou aos Estados Unidos por primeira vez despois de moitos anos, e parece que considerou establecerse al\u00ed, a\u00ednda que finalmente volveu a Italia.\nAs causas do retorno, simpat\u00edas pol\u00edticas \u00e1 parte, foron tam\u00e9n familiares. Os pais anci\u00e1ns de Pound marcharan a Italia para estar con el e o seu estado de sa\u00fade non lles permit\u00eda xa volver a Am\u00e9rica. Ti\u00f1a tam\u00e9n unha filla italiana adolescente (Mar\u00eda) da s\u00faa amante Olga Rudge. Mar\u00eda vivira, mal\u00eca ter dobre nacionalidade, toda a s\u00faa vida en Italia e non era f\u00e1cil que se decidira a cambiar de residencia.\nDespois do comezo da segunda guerra mundial Pound foi un activo propagandista do Eixo. Continuou a traballar en publicaci\u00f3ns cient\u00edficas e escribiu numerosos artigos xornal\u00edsticos. Foi contrario a entrada dos Estados Unidos na guerra e mesmo se dirixiu aos seus contactos pol\u00edticos en Washington para evita-la. Falou na radio italiana e deu discursos sobre temas culturais. Pound cr\u00eda que as causas da guerra eran econ\u00f3micas e nos seus discursos atacaba a usura e afirmaba que a democracia representativa fora usurpada pola infiltraci\u00f3n dos banqueiros nos gobernos mediante a creaci\u00f3n dos bancos centrais. Cr\u00eda que a capacidade dos bancos centrais de emitir di\u00f1eiro, permit\u00eda que os bancos puidesen controlar os medios brit\u00e1nicos e estadounidenses para forzar a s\u00faa opini\u00f3n en favor da guerra e dos mesmos bancos. En pol\u00edtica incorporou denuncias antisemitas o seu discurso contra a guerra. Nunha das s\u00faas transmisi\u00f3ns radiof\u00f3nicas afirmou: \nA\u00ednda que non esta claro que os seus discursos radiof\u00f3nicos foran escoitados nos Estados Unidos (as emisi\u00f3n en onda curta da radio italiana non eran moi fiables), o certo \u00e9 que os seus escritos tiveron certa influencia en Italia.\nDespois da ocupaci\u00f3n aliada do sur de Italia en xullo de 1943 e a formaci\u00f3n da Rep\u00fablica de Salo no norte de Italia por Mussolini, Pound xogou un gran papel nas actividades culturais e propagand\u00edsticas da nova rep\u00fablica, que durou ata a primavera de 1945.\nO 2 de maio de 1945 foi arrestado e posteriormente liberado por partisanos italianos. El mesmo se entregou as tropas estadounidenses e foi encerrado nun campo de detenci\u00f3n preto de Pisa onde se di que sufriu unha crise nerviosa. Al\u00ed esbozou os \"Pisan Cants\" (Cantos pisanos) que significan un cambio de direcci\u00f3n no traballo de Pound, centrado na meditaci\u00f3n sobre a s\u00faa propia ru\u00edna e a de Europa e sobre a seu lugar no mundo natural. Os \"Pisan Cantos\" ga\u00f1aron o primeiro \"Premio Bollingen\"da Biblioteca do Congreso dos Estados Unidos en 1949.\nA reclusi\u00f3n.\nDespois da guerra Pound foi levado os Estados Unidos para ser xulgado por traiz\u00f3n. Os cargos cubr\u00edan s\u00f3 a \u00e9poca na que Italia estaba oficialmente en guerra cos Estados Unidos, antes da captura de Roma e a fuxida de Mussolini. Pound non foi perseguido polas s\u00faas actividades en favor da Rep\u00fablica de Salo porque esta nunca fora reco\u00f1ecida polos Estados Unidos. Foi considerado incapacitado pra afronta-lo xu\u00edzo pola s\u00faa sa\u00fade mental e internado no hospital de St. Elizabeth en Washington, D.C. onde permaneceu entre 1946 e 1958. O tema do seu recurso por demencia \u00e9 motivo de controversia porque os seus traballos durante a guerra non parecen corresponder \u00f3s dunha persoa con problemas mentais. A alegaci\u00f3n de demencia foi parte dunha apelaci\u00f3n destinada a evitar a posible condena a morte do escritor. O caso de Pound \u00e9 similar \u00f3 do autor noruegu\u00e9s Knut Hamsun, que colaborou cos nazis e foi declarado tolo pola autoridades despois da guerra, a\u00ednda que seguiu a publicar despois da sentenza.\nNo hospital Pound recib\u00eda visitas de celebridades literarias e mesmo tivo relaci\u00f3ns sexuais coa s\u00faa muller e varias amantes. Estivo rodeado de poetas e admiradores e continuou a traballar nos Cantos e a traducir os cl\u00e1sicos confucianos. \nUn dos visitantes m\u00e1is asiduos era o presidente do Rights Democratic Party, co que Punmd discut\u00eda temas como a preservaci\u00f3n da segregaci\u00f3n racial nos Estados Unidos. Outra visitante asidua era Eustace Mullins investigadora da Biblioteca do Congreso, \u00e1 que Pound encargou escribir un libro sobre a historia de reserva Federal a que cr\u00eda responsable da participaci\u00f3n dos estados Unidos nas d\u00faas guerras mundiais para acadar m\u00e1is poder e di\u00f1eiro para a banca. \nCo\u00f1eceu a Hugh Kenner, que co seu libro \u201cThe Poetry of Ezra Pound\u201d (1951) influ\u00edu na valoraci\u00f3n da obra de Pound. Entre os visitantes de Pound na \u00e9poca c\u00f3ntanse a poetisa Elizabeth Bishop, Robert Lowell, Sheri Martinelli, William Carlos Williams e Louis Zukofsky. Pound foi liberado finalmente despois dunha campa\u00f1a levada a cabo por artistas como Robert Frost e Archibald MacLeish.\nPreguntado pola s\u00faa opini\u00f3n sobre os Estados Unidos despois de ser liberado, Pound manifestou que era \u201cUn asilo de lun\u00e1ticos\u201d. Volveu a Italia onde permaneceu ata a s\u00faa morte en 1972.\nVolta a Italia e morte.\nEn Italia Pound continuou a escribir os seus Cantos, a\u00ednda que cun certo sentido de fracaso art\u00edstico. Allen Ginsberg, nunha entrevista, afirmou que Pound lamentaba moitas das s\u00faas posturas anteriores e a presenza do antisemitismo nas s\u00faas obras, opini\u00f3n que algunhas cartas de Pound publicadas despois da s\u00faa morte parecen desmentir taxativamente. Pound morreu en Venecia en 1972.\nObra.\nPound e a m\u00fasica.\nNos Cantos Pound tentou buscar sempre a cualidade musical da poes\u00eda. O ouvido de Pound estaba adestrado na poes\u00eda trobadoresca e desafiaba aos novos poetas a exercitar o ouvido con traduci\u00f3ns para aprender como funcionaba a escolla das palabras. Mais, despois de traducir textos de dez linguas diferentes considerou que: \nEn 1919, Pound comezou unha carreira de compositor novel, segundo escribiu privadamente como oposici\u00f3n \u00e1 m\u00fasica de Claude Debussy. De xeito autodidacta, escribiu unha pequena serie de obras, entre as que se conta a musicalizaci\u00f3n para viol\u00edn da sextina de Dante \"Al poco giorno\". Escribiu d\u00faas \u00f3peras \u201cLe Testament\u201d baseada no poema do mesmo nome de Fran\u00e7ois Villon e \"Cavalcanti\", posta en m\u00fasica de once poemas de Guido Cavalcanti. Pound comezou a compo\u00f1er \"Le testament\" coa axuda da pianista londiniense Agnes Bedford. Nos anos en Par\u00eds (1921-1924), Pound f\u00edxose amigo do pianista e compositor americano George Antheil, que colaborou tam\u00e9n en \"Le Testament\".\nA importancia da obra de Pound.\nAs posturas pol\u00edticas de Pound influ\u00edron e seguen a influ\u00edr na valoraci\u00f3n da s\u00faa poes\u00eda, a\u00ednda que os m\u00e1is dos estudosos lle reco\u00f1ecen a influencia na evoluci\u00f3n da l\u00edrica moderna en ingl\u00e9s. Os seus poemas imaxinistas influ\u00edron, entre outros, nos obxectivistas, e nos poetas beat.\nComo cr\u00edtico, editor e promotor axudou nas carreiras de moitos escritores influentes da lingua inglesa como T.S. Eliot, James Joyce, Wyndham Lewis, Robert Frost, William Carlos Williams, H.D., Marianne Moore, Ernest Hemingway, D. H. Lawrence, Louis Zukofsky, Basil Bunting, George Oppen e Charles Olson.\nInmediatamente antes do comezo da segunda guerra mundial interesouse pola arte e asociouse cos \"vorticistas\". Pound inventou o nome do movemento e deulle moita publicidade.\nComo tradutor colaborou moito a dar a co\u00f1ecer \u00f3 p\u00fablico angloparlante as poes\u00edas chinesa e provenzal, reactivou o interese polos cl\u00e1sicos confucianos e introduciu a poes\u00eda xaponesa cl\u00e1sica e o drama \"Noh\" no mundo anglosax\u00f3n. Traduciu cl\u00e1sicos gregos, latinos e anglosax\u00f3ns."}
{"id": "48561", "revid": "23204", "url": "https://gl.wikipedia.org/wiki?curid=48561", "title": "Abertzaleen Batasuna", "text": "Abertzaleen Batasuna (\"Uni\u00f3n dos Nacionalistas\" en \u00e9uscaro) (A.B.) \u00e9 un partido pol\u00edtico do Pa\u00eds Vasco franc\u00e9s.\n\u00c9 o partido nacionalista vasco m\u00e1is forte en Iparralde recibindo arredor do 10% dos votos neste territorio. \nO seu obxectivo prioritario \u00e9 a creaci\u00f3n dun departamento do \"Pays Basque\" de forma separada \u00f3 dos Pireneos Atl\u00e1nticos. Ideoloxicamente, como outros partidos nacionalistas vascos, ten unha ideolox\u00eda esquerdista.\nEn 2001, membros de AB que desexaban un v\u00ednculo m\u00e1is forte cos vascos do sur abandonaron o partido e formaron a rama vascofrancesa de Batasuna, un partido diferente pero de similar ideolox\u00eda, activo no Pa\u00eds Vasco franc\u00e9s e ilegal pero forte no Pa\u00eds Vasco espa\u00f1ol.\nAB non xustifica a violencia de ETA, pedindo unha tregua e posterior negociaci\u00f3n. ETA ten criticado a AB por esta falta de apoio daqueles a quen v\u00edan como unha organizaci\u00f3n af\u00edn.\nO xornal m\u00e1is relacionado con AB \u00e9 \"Enbata\"."}
{"id": "48562", "revid": "98629", "url": "https://gl.wikipedia.org/wiki?curid=48562", "title": "Museo de Jeu de Paume", "text": "O museo de Jeu de Paume (Galerie nationale du Jeu de Paume) \u00e9 un lugar de exposici\u00f3n de arte contempor\u00e1nea e fotograf\u00eda , cunha superficie de 1.200 m2, situado no Xard\u00edn das Tuileries no extremo occidental da Terraza dos Feuillants, na praza da Concorde, en Par\u00eds (Francia), Ier arrondissement (Distrito I\u00ba).\nHistoria.\nO edificio foi constru\u00eddo en 1861, durante o reinado de Napole\u00f3n III, para practicar partidas de pelota (\"jeu de paume\").\nA partir de 1909 foi destinado a ser un centro de arte, en relaci\u00f3n co museo de l'Orangerie e o Louvre. Albergou colecci\u00f3ns de escolas estranxeiras, que ao dar comezo a segunda guerra mundial foron levadas ao Ch\u00e2teau de Chambord, o 1 de setembro de 1939.\nDurante a segunda guerra mundial, as obras de artistas xudeus, confiscadas polos nazis, foron almacenadas aqu\u00ed antes de seren levadas a Alema\u00f1a. Baixo a ocupaci\u00f3n, Hermann G\u00f6ring viaxou frecuentemente a Par\u00eds coa intenci\u00f3n de comprobar o traballo de requisa realizada pola Einsatzstab Reichsleiter Rosenberg, que desenvolveu at\u00e9 a liberaci\u00f3n da cidade en 1944, e de escoller as obras para a s\u00faa colecci\u00f3n particular. De feito, G\u00f6ring chegou a seleccionar 594 pezas de arte para el mesmo, deixando o resto para o Museo do F\u00fchrer en Linz. Por\u00e9n, o meticuloso traballo de inventario das obras que pasaban polo Jeu de Paume levado a cabo pola resistente Rose Valland, que aparentemente se dedicaba \u00e1 conservaci\u00f3n, foi decisivo para a posterior recuperaci\u00f3n das obras. Valland remit\u00eda informes secretos coa descrici\u00f3n das obras ao director dos Museos Nacionais, Jacques Jaujard (1895-1967), quen trala liberaci\u00f3n organizou unha xigantesca busca da arte roubada polos nazis en todo o mundo\nDesde 1947 ata 1986, data de inauguraci\u00f3n do museo de Orsay, a galer\u00eda de Jeu de Paume presentaba a obra dos pintores impresionistas. Desde 1986 esas obras est\u00e1n expostas no museo de Orsay. O Jeu de Paume foi reaberto en 1991, a iniciativa de Jack Lang, ministro de cultura naquela altura, convert\u00e9ndose na Galerie Nationale du Jeu de Paume, dedicado a exposici\u00f3ns de arte contempor\u00e1nea e, especialmente, \u00e1 fotograf\u00eda e v\u00eddeo."}
{"id": "48563", "revid": "89787", "url": "https://gl.wikipedia.org/wiki?curid=48563", "title": "Museo Exipcio do Cairo", "text": "O Museo Exipcio do Cairo, actualmente nomeado tam\u00e9n Museo de Antig\u00fcidades do Cairo, \u00e9 un museo dotado duns vastos fondos arqueol\u00f3xicos exipcios de toda clase, que se atopa situado na capital d'O Cairo. Depende do Consello Supremo de Antig\u00fcidades, organismo gobernamental encargado do patrimonio hist\u00f3rico do pa\u00eds, que depende a s\u00faa vez do Ministerio de Cultura.\nA\u00ednda que os obxectos m\u00e1is apreciados son os relacionados con Tutankhamon (especialmente a s\u00faa m\u00e1scara de ouro), o museo pos\u00fae obxectos de todas as dinast\u00edas, da m\u00e1is variada natureza, desde obxectos de uso diario \u00e1s momias de fara\u00f3ns e altos personaxes. En total os obxectos expostos calc\u00falanse en 136.000 (outras fontes indican 120.000), outros varios centenares de miles est\u00e1n conservados en almac\u00e9ns.\nO museo foi creado en 1835, nun intento do goberno por coutar a exportaci\u00f3n incontrolada de todo tipo de obxectos antigos. Abriu as portas en 1858 coas colecci\u00f3ns recollidas por Aguste Mariette, arque\u00f3logo franc\u00e9s ao servizo de Isma'il Pasha. No 1880 o museo estaba sito no mesmo palacio de Isma'il Pasha en Giza. En 1900, o museo adquiriu a s\u00faa actual sede, un edificio de estilo neocl\u00e1sico, constru\u00eddo para ese uso, na Praza Tahrir do centro d'O Cairo. O edificio foi dese\u00f1ado polo arquitecto franc\u00e9s, Marcel Dourgnon e inaugurado en 1902.\nA Sala das momias, que cont\u00e9n 27 momias reais de \u00e9poca antiga, foi pechada ao p\u00fablico en 1981, por orde do ent\u00f3n presidente exipcio, Anwar Sadat. Desde 1985 foi reaberta cunha selecci\u00f3n de momias de reis e ra\u00ed\u00f1as do Reino Novo, das que s\u00f3 \u00e9 vis\u00edbel o rostro."}
{"id": "48564", "revid": "27155", "url": "https://gl.wikipedia.org/wiki?curid=48564", "title": "Citoesqueleto", "text": "O citoesqueleto \u00e9 un entramado tridimensional de microt\u00fabulos e microfilamentos que prov\u00e9 o soporte interno para as c\u00e9lulas, ancora as estruturas internas da mesma e interv\u00e9n nos fen\u00f3menos de movemento celular e na s\u00faa divisi\u00f3n. \u00c9 unha estrutura din\u00e1mica que mant\u00e9n a forma da c\u00e9lula, facilita a mobilidade celular (usando estruturas como os cilios e os flaxelos), e desempe\u00f1a un importante papel tanto no transporte intracelular (por exemplo, os movementos de ves\u00edculas e org\u00e1nulos) coma na divisi\u00f3n celular.\nAs c\u00e9lulas eucariotas te\u00f1en tres tipos de filamentos citoesquel\u00e9ticos:\nMicrofilamentos (actina e miosina).\nDuns 7 - 5\u00a0nm (nan\u00f3metros) de di\u00e1metro. Est\u00e1n formadas por unha prote\u00edna globular chamada actina que pode presentarse de d\u00faas formas:\nAs dos microfilamentos de actina son a contracci\u00f3n muscular, a formaci\u00f3n de pseud\u00f3podos, o mantemento da morfolox\u00eda celular e, na citocinese de c\u00e9lulas animais, forma un anel contr\u00e1ctil que divide a c\u00e9lula en d\u00faas.\nFilamentos intermedios.\nSon filamentos de prote\u00edna fibrosa duns 12\u00a0nm de di\u00e1metro, son os compo\u00f1entes do citoesqueleto m\u00e1is est\u00e1beis, dando soporte \u00f3s org\u00e1nulos (polas s\u00faas fortes ligaz\u00f3ns), e heterox\u00e9neos. As prote\u00ednas que conforman estes filamentos, a citoqueratina, vimentina, prote\u00edna dos neurofilamentos, desmina e a prote\u00edna ac\u00eddica fibrilar glial, dependen do tecido no que se achen. A s\u00faa funci\u00f3n principal \u00e9 a organizaci\u00f3n da estrutura tridimensional interna da c\u00e9lula (por exemplo, forman parte da envoltura nuclear e dos sarc\u00f3meros). Tam\u00e9n participan nalgunhas uni\u00f3ns intercelulares (desmosomas).\nMicrot\u00fabulos.\nOs microt\u00fabulos son estruturas tubulares de 25\u00a0nm de di\u00e1metro que se orixinan nos centros organizadores de microt\u00fabulos e que se estenden \u00f3 longo de todo o citoplasma. P\u00f3dense polimerizar e despolimerizar segundo as necesidades da c\u00e9lula. \u00c1chanse nas c\u00e9lulas eucariotas e est\u00e1n formados pola polimerizacion dun d\u00edmero de d\u00faas prote\u00ednas globulares, a alfa e a beta tubulina. Cada microt\u00fabulo est\u00e1 composto de tres protofilamentos formados polos d\u00edmeros de tubilina. Interve\u00f1en en diversos procesos celulares que involucran desprazamentos de ves\u00edculas de secreci\u00f3n, movemento de org\u00e1nulos, transporte intracelular de substancias, as\u00ed como na divisi\u00f3n celular (mitose e meiose). Ademais, constit\u00faen a estrutura interna dos cilios e os flaxelos. Os microt\u00fabulos son m\u00e1is flex\u00edbeis pero m\u00e1is duros que a actina.\nO citoesqueleto procariota.\nNo pasado cr\u00edase que o citoesqueleto era unha caracter\u00edstica exclusiva das c\u00e9lulas eucari\u00f3ticas, pero desde ent\u00f3n encontr\u00e1ronse hom\u00f3logos bacterianos das principais prote\u00ednas do citoesqueleto eucariota. A pesar de que as relaci\u00f3ns evolutivas son tan distantes que non se poden inferir analox\u00edas a partir das secuencias de amino\u00e1cidos, a similitude da estrutura tridimendional, as funci\u00f3ns no mantemento da forma e na polaridade das c\u00e9lulas proporcionan probas s\u00f3lidas de que os citoesqueletos eucariotas e procariotas son realmente hom\u00f3logos.\nFtsZ.\nA FtsZ foi a primeira prote\u00edna do citoesqueleto procariota en ser identificada. Igual que a tubulina, a FtsZ forma filamentos en presenza de GTP, pero estes filamentos non se agrupan en microt\u00fabulos. Durante a divisi\u00f3n celular, a FtsZ \u00e9 a primeira prote\u00edna que se despraza ao lugar da divisi\u00f3n e \u00e9 esencial para organizar as prote\u00ednas que sintetizan a nova parede celular nas c\u00e9lulas en divisi\u00f3n.\nMreB e ParM.\nAs prote\u00ednas procariotas similares \u00e1 actina, tales como MreB, est\u00e1n implicadas no mantemento da forma celular. Estas prote\u00ednas forman unha rede helicoidal debaixo da membrana celular que gu\u00eda as prote\u00ednas que participan na bios\u00edntese da parede celular. Todas as bacterias non esf\u00e9ricas te\u00f1en xenes que codifican este tipo de prote\u00ednas.\nAlg\u00fans pl\u00e1smidos codifican un sistema de particionado que envolve unha prote\u00edna similar \u00e1 actina, denominada ParM. Os filamentos de ParM mostran unha inestabilidade din\u00e1mica e poden particionar os pl\u00e1smidos de ADN durante a divisi\u00f3n celular nun mecanismo an\u00e1logo ao utilizado polos microt\u00fabulos durante a mitose dos eucariotas.\nCrescentina.\nA bacteria \"Caulobacter crescentus\" cont\u00e9n unha terceira prote\u00edna, chamada crescentina, que est\u00e1 relacionada cos filamentos intermedios das c\u00e9lulas eucari\u00f3ticas. A crescentina tam\u00e9n participa no mantemento da forma celular, mais o mecanismo actualmente \u00e9 pouco claro."}
{"id": "48565", "revid": "1131", "url": "https://gl.wikipedia.org/wiki?curid=48565", "title": "Museo Nacional de Arte de Catalu\u00f1a", "text": "O Museo Nacional de Arte de Catalu\u00f1a (en ), tam\u00e9n co\u00f1ecido polas s\u00faas siglas MNAC, est\u00e1 situado na cidade de Barcelona. Destaca pola s\u00faa colecci\u00f3n de arte rom\u00e1nica, considerada como unha das m\u00e1is completas do mundo.\nHistoria e caracter\u00edsticas.\nO museo naceu en 1990 coa uni\u00f3n das colecci\u00f3ns do Museu d'Art Modern (Museo de Arte Moderna), creado en 1945, e o Museu d'Art de Catalunya (Museo de Arte de Catalu\u00f1a), inaugurado en 1934. Xunto \u00e1s pezas procedentes destes museos vanse engadir unha nova secci\u00f3n de numism\u00e1tica, outra de gravados, as\u00ed como os fondos da Biblioteca General d'Hist\u00f2ria de l'Art. M\u00e1is tarde, en 1996, xuntouse un novo departamento dedicado \u00e1 fotograf\u00eda. En 2006 os fondos do museo posu\u00edan case 250.000 obras en diferentes colecci\u00f3ns. Ademais das exposici\u00f3ns permanente e itinerantes, o museo realiza tam\u00e9n outras funci\u00f3ns como a conservaci\u00f3n e restauraci\u00f3n de obras de arte.\nO MNAC \u00e9 un consorcio constitu\u00eddo polo Concello de Barcelona, a Deputaci\u00f3n de Barcelona e o Ministerio de Cultura. No padroado do museo est\u00e1n representados, ademais das administraci\u00f3ns p\u00fablicas, os particulares e entidades privadas que colaboran co museo.\nDas colecci\u00f3ns destaca a dedicada \u00e1 arte rom\u00e1nica. O museo exp\u00f3n unha serie de pinturas murais, que o converten en \u00fanico no mundo. Tam\u00e9n se mostran diversas tallas en madeira, pezas de ourivesar\u00eda, esmaltes e esculturas en pedra. A maior\u00eda das pezas son exemplares da arte rom\u00e1nica de Catalu\u00f1a.\nDo per\u00edodo g\u00f3tico o museo mostra pezas realizadas con diversas t\u00e9cnicas que serven para ilustrar este per\u00edodo hist\u00f3rico en Catalu\u00f1a. Na secci\u00f3n dedicada ao Renacemento e ao Barroco destaca a colecci\u00f3n particular de Francesc Camb\u00f3, que foi doada desinteresadamente.\nO MNAC acolle desde 2004 obras da colecci\u00f3n Thyssen-Bornemisza. Nun principio as obras estiveran no Mosteiro de Pedralbes, mais decidiuse trasladala para facilitar as visitas do p\u00fablico. M\u00f3stranse pinturas dos per\u00edodos comprendidos entre o g\u00f3tico e o rococ\u00f3.\nA sede principal at\u00f3pase situada no Palau Nacional (Pazo Nacional), edificio situado na monta\u00f1a de Montju\u00efc, inaugurado en 1929 con motivo da Exposici\u00f3n Internacional celebrada na cidade. Ademais outras tres instituci\u00f3ns forman parte do conxunto muse\u00edstico: a Biblioteca Museu V\u00edctor Balaguer de Vilanova i la Geltr\u00fa; o Museu Comarcal de la Garrotxa en Olot; e o Museu Cau Ferrat de Sitges.\nO Gabinete Numism\u00e1tico do MNAC.\nNa d\u00e9cada de 1980 adheriuse ao Museo Nacional de Arte de Catalu\u00f1a o Gabinete Numism\u00e1tico de Catalu\u00f1a, que, coas colecci\u00f3ns de moedas e medallas procedentes de legados que se foran reunindo desde principios do s\u00e9culo XIX, se creara en 1931.\nO Gabinete permite ao visitante co\u00f1ecer a traxectoria da fabricaci\u00f3n e da circulaci\u00f3n monetaria en Catalu\u00f1a. Custodia exemplares das principais series numism\u00e1ticas, emitidas desde o s\u00e9culo VI a. de C. ata o presente, ata un total de arredor de 100.000 pezas, entre moedas e medallas, n\u00famero que contin\u00faa a aumentar con progresivas doaz\u00f3ns e adquisici\u00f3ns. Conta, ademais, cunha excelente biblioteca especializada.\nEntre outras federaci\u00f3ns e entidades, o museo forma parte da Federaci\u00f3n Internacional da Medalla de Arte (FIDEM)."}
{"id": "48566", "revid": "98629", "url": "https://gl.wikipedia.org/wiki?curid=48566", "title": "Declaraci\u00f3n dos dereitos do home e do cidad\u00e1n", "text": "A Declaraci\u00f3n dos dereitos do home e do cidad\u00e1n (en franc\u00e9s: \"D\u00e9claration des droits de l'homme et du citoyen\") foi unha declaraci\u00f3n de principios da Asemblea Constitu\u00ednte francesa, cuxos \u00faltimos artigos foron aprobados o 26 de agosto de 1789. Foi o prefacio \u00e1 Constituci\u00f3n de 1791.\nBaseouse na teor\u00eda da vontade xeral de Rousseau e na divisi\u00f3n de poderes de Montesquieu as\u00ed como nos dereitos naturais que defend\u00edan os chamados enciclopedistas.\nA\u00ednda que establece os dereitos fundamentais dos cidad\u00e1ns franceses e de t\u00f3dolos homes sen excepci\u00f3n, non se refire \u00e1 condici\u00f3n das mulleres ou a escravitude. \nHistoria.\nA asemblea reunida en Versalles tras a convocatoria dos Estados Xerais de 1789 para achar unha soluci\u00f3n ao d\u00e9ficit do estado declarouse Asemblea Nacional ao reunirense o 17 de xu\u00f1o de 1789 os tres estamentos, que foron abolidos por ela. A continuaci\u00f3n constitu\u00eduse como Asemblea constitu\u00ednte e decidiu redactar unha declaraci\u00f3n dos principios fundamentais sobre os que establecer unha nova constituci\u00f3n. Para esta tarefa, a asemblea reuniuse logo de aprobar os decretos de supresi\u00f3n dos dereitos feudais.\nO nove de xullo de 1789, o deputado Jean-Joseph Mounier propuxo que a constituci\u00f3n fose precedida dunha declaraci\u00f3n. Un gran n\u00famero de deputados redactaron borradores de declaraci\u00f3n: Mounier, Target, Mirabeau, Siey\u00e8s e Gouges-Cartou.\nO catro de agosto de 1789 a Asemblea Constitu\u00ednte decretou que o texto da constituci\u00f3n estar\u00eda precedido dunha declaraci\u00f3n de dereitos.\nTres d\u00edas despois, a asemblea decidiu crear un comit\u00e9 formado por cinco deputados que se encargar\u00edan de revisar os diferentes proxectos de declaraci\u00f3n, fusionalos nun \u00fanico texto e facer a s\u00faa presentaci\u00f3n a partir do 17 de agosto. Ao d\u00eda seguinte foron elixidos os membros deste comit\u00e9: D\u00e9meunier, La Luzerne, Tronchet, Mirabeau et Redon. O d\u00eda 17 este comit\u00e9 presentou un proxecto de \"Declaraci\u00f3n dos dereitos do home en sociedade\" formado por 19 artigos precididos dun pre\u00e1mbulo.\nDous d\u00edas m\u00e1is tarde a Asemblea Constitu\u00ednte decidiu que o texto ser\u00eda discutido, artigo por artigo, tomando como texto de partida un borrador de 24 artigos proposto polo sexto \"bureau\", dirixido por J\u00e9r\u00f4me Champion de Cic\u00e9. Este borrador foise modificando en profundidade co desenvolvemento dos debates. Henri Gr\u00e9goire propuxo que a \"Declaraci\u00f3n dos dereitos do home e o cidad\u00e1n\" estivese acompa\u00f1ada dunha declaraci\u00f3n de deberes.\nCada un dos artigos do texto final foi votado pola Asemblea Constitu\u00ednte entre o 20 e o 26 de agosto de 1789. O d\u00eda 20 aprobouse o pre\u00e1mbulo e os tres primeiros artigos; o 21, do artigo catro ao seis; o 22, do sete ao nove; o 23, o artigo n\u00famero dez; o d\u00eda 24 os artigos do 11 ao 13 e finalmente o d\u00eda 26 aprob\u00e1ronse os catro \u00faltimos artigos.\nOs debates interromperonse o 26 de agosto tras a aprobaci\u00f3n do artigo relativo ao dereito de propiedade, co fin de deixar espazo para o debate do texto da constituci\u00f3n propiamente dita. Ao d\u00eda seguinte, 27 de agosto, a asemblea aprobou a seguinte moci\u00f3n, proposta por Mougins de Rocquefort: O cinco de outubro, ante a presi\u00f3n dos disturbios, Lu\u00eds XVI acepta a Declaraci\u00f3n e os artigos da Constituci\u00f3n de 1789 que xa foran aprobados.\nA Declaraci\u00f3n dos dereitos do home e o cidad\u00e1n foi promulgada polo rei o tres de novembro de 1789 a trav\u00e9s das cartas patentes. Estaba composta por 17 artigos \u00f3s que segu\u00edan os 19 da Constituci\u00f3n de 1789, ademais de varios dos decretos da Asemblea Nacional, entre eles os que acabaran co r\u00e9xime feudal en agosto de 1789. Foi a derradeira orde real. O 17 de novembro estas cartas patentes foron rexistradas no parlamento e na c\u00e1mara de contas de Par\u00eds.\nA Declaraci\u00f3n, que figura como pre\u00e1mbulo \u00f3 texto da Constituci\u00f3n de 1789, mant\u00edvose como tal na Constituci\u00f3n de 1791.\nFontes.\nOrixe dos artigos.\nO texto do primeiro artigo sintetiza os decretos do catro, sete, oito e once de agosto de 1789, que abol\u00edan a organizaci\u00f3n da sociedade en estamentos.\nO artigo segundo proclama catro \"dereitos naturais e inalienables do home\", que son a liberdade, a propiedade, a seguridade e a resistencia contra a opresi\u00f3n. Semella tarefa dif\u00edcil localizar a s\u00faa orixe exacta, dada a heteroxeneidade das teor\u00edas sobre o contrato social e as fronteiras borrosas que rodean o concepto de dereito natural, que \u00e9 un dos m\u00e1is importantes e dos m\u00e1is dif\u00edciles de determinar. P\u00f3dese afirmar que a liberdade est\u00e1 ligada \u00e1 idea do libre albedr\u00edo de Agosti\u00f1o de Hipona e que a propiedade fora xa estudada, entre outros, por Locke no seu Tratado do goberno civil* (1690)\nO artigo terceiro, que atribu\u00fae a soberan\u00eda \u00e1 naci\u00f3n, insp\u00edrase no tema das amoestaci\u00f3ns dos Parlamentos, achegadas polos numerosos membros do club dos \"Amigos da Constituci\u00f3n\", m\u00e1is co\u00f1ecido como o \"Club dos Xacobinos\" e tam\u00e9n no famoso panfleto do abade Si\u00e8yes no que propu\u00f1a confiar a soberan\u00eda \u00e1 Naci\u00f3n, entidade abstracta e diferenciada da persoa f\u00edsica que a dirixe.\nO artigo n\u00famero seis, directamente inspirado na obra de Jean-Jacques Rousseau foi proposto por Talleyrand. Foi lido na tribuna do comit\u00e9 de constituci\u00f3n o 21 de agosto de 1789 e converteuse no artigo sexto da declaraci\u00f3n de dereitos baixo a seguinte forma \nO d\u00e9cimo artigo foi proposto por Boniface Louis de Castellane, preso durante o per\u00edodo do Terror e o bispo Jean-Baptiste Gobel (guillotinado o 13 de abril de 1794)\nO artigo n\u00famero 11 foi proposto polo duque Louis-Alexandre de La Rochefoucauld d\u2019Enville.\nO artigo 16, que asociaba a Constituci\u00f3n e a organizaci\u00f3n da separaci\u00f3n de poderes fai referencia a un principio que fora xa admitido coa separaci\u00f3n das ordes espiritual, pol\u00edtica e econ\u00f3mica. Por\u00e9n, os tres poderes pol\u00edticos \u00f3s que se refire de xeito impl\u00edcito, o lexislativo, executivo e o xudicial, prove\u00f1en da concepci\u00f3n de Montesquieu no seu \"O esp\u00edrito das leis\".\nO resto dos artigos declaran certos principios xerais do dereito ou dos procedementos, como o dereito positivo, o car\u00e1cter contraditorio dos procedementos ou a non retroactividae da lei penal.\n\u00c9 unha obra do momento, unha proclama xeral, un texto que miraba cara o pasado co fin de rematar co Antigo R\u00e9xime; pero tam\u00e9n miraba cara o futuro ao promover a filosof\u00eda das luces e o seu ideal racionalista..\nSociedade dos amigos dos dereitos do home e do cidad\u00e1n.\nEn Par\u00eds fundouse unha sociedade pol\u00edtica baixo este nome o 27 de abril de 1790 para defender e desenvolver os principios dos dereitos do home. Foi m\u00e1is co\u00f1ecida como o \"Club des Cordeliers\" debido o nome do antigo convento onde levaban a cabo as s\u00faas reuni\u00f3ns.\nContido.\nAn\u00e1lise xeral.\nA Declaraci\u00f3n est\u00e1 formada por un pre\u00e1mbulo e 17 artigos nos que se mesturan as disposici\u00f3ns relativas \u00f3s dereitos de varias categor\u00edas xur\u00eddicas de persoas:\nCr\u00edticas.\nA Declaraci\u00f3n dos dereitos do home e do cidad\u00e1n foi criticada xa desde os primeiros anos. Deste xeito Jean-Sylvain Bailly apuntaba nas s\u00faas \"Memorias\" o seguinte sobre o per\u00edodo de elaboraci\u00f3n da declaraci\u00f3n\nFoi tam\u00e9n criticada porque negar\u00eda o particular a expensas dun home abstracto, universal e inexistente en primeiro lugar; e por outra banda era criticada tam\u00e9n polo contrario, porque non acadar\u00eda realmente a universalidade sen\u00f3n que se corresponder\u00eda cos intereses dunha clase ou doutra parte da sociedade.\nCr\u00edtica de Proudhon.\nNa s\u00faa obra de 1840 \"Qu'est-ce que la propri\u00e9t\u00e9 ?\", o precursor do anarquismo, Proudhon, critica \"a ret\u00f3rica dos novos lexisladores\" que redactaran a Declaraci\u00f3n\nProudhon conclu\u00eda xa que logo que a Declaraci\u00f3n de dereitos permit\u00eda que as desigualdes prosperasen, opo\u00f1\u00e9ndose \u00f3s dereitos naturais que o propio texto afirmaba no seu primeiro artigo.\nDespois el cuestiona a propiedade de xeito xeral. Esta \u00e9 considerada como un dereito natural,que aparece \u00e1 beira da liberdade, a seguridade e a igualdade na Declaraci\u00f3n. Pon como exemplo os impostos, que reco\u00f1ece como esenciais para manter os custos do goberno e preg\u00fantase por que os ricos deber\u00edan pagar m\u00e1is que os pobres.\nRemata coa conclusi\u00f3n de que a propiedade non \u00e9 un dereito natural.\nCr\u00edticas de Burke e de Bentham.\nO fil\u00f3sofo e pol\u00edtico conservador irland\u00e9s Edmund Burke emitiu unha severa cr\u00edtica da declaraci\u00f3n no seu texto \"Reflections on the Revolution in France\" de 1790. Burke \u00e9 partidario do dereito natural, a\u00ednda que considera que ning\u00fan dereito do home pode ser directamente deducido. No seu famoso panfleto denuncia a \"ficci\u00f3n monstrosa\" que representa para el a igualdade, que non poder\u00eda m\u00e1is que suscitar \"ideas falsas e expectativas vanas\".\nO fil\u00f3sofo ingl\u00e9s Jeremy Bentham, pertencente \u00e1 corrente utilitarista fixo tam\u00e9n unha dura cr\u00edtica da Declaraci\u00f3n na s\u00faa obra \"Anarchical Fallacies\", escrita entre 1791 e 1795. Comenta a Declaraci\u00f3n artigo por artigo baixo un ton ir\u00f3nico e mordaz. N\u00e9gase a ler a Declaraci\u00f3n como un texto normativo, pero ap\u00e1\u00f1ase para abordala como unha situaci\u00f3n de feito. A s\u00faa proposta, polo tanto, \u00e9 basicamente ret\u00f3rica. A s\u00faa cr\u00edtica m\u00e1is sonada sobre o dereito natural a desenvolve deste xeito: este dereito non ter\u00eda ningunha base ontol\u00f3xica, ningunha existencia real.\nBentham est\u00e1 disposto a admitir o reco\u00f1ecemento de dereitos subxectivos se est\u00e1n baseados no principio de utilidade. Por\u00e9n nega toda lexitimidade \"natural\" \u00f3s dereitos recollidos na Declaraci\u00f3n, que non ser\u00edan m\u00e1is que o reflexo das arelas daqueles que os promoveron.\nCr\u00edtica marxista.\nKarl Marx denunciu o car\u00e1cter formal dos dereitos garantidos pola Declaraci\u00f3n, priorizando a busca da igualdade real dos cidad\u00e1ns. As condici\u00f3ns do proletariado no s\u00e9culo XIX mostrar\u00edan que eles pouco beneficio tiraran dos efectos desta declaraci\u00f3n, que non prev\u00eda medios efectivos que levasen a mellorar a condici\u00f3n obreira e que establec\u00eda dereitos que eran en teor\u00eda para todos cando s\u00f3 unha minor\u00eda pod\u00eda exercelos no seu propio beneficio.\nDeste xeito a Declaraci\u00f3n foi denunciada por Marx en \"A cuesti\u00f3n xud\u00eda\" como representante dos intereses da clase individualista burguesa, que redactou a Declaraci\u00f3n na Asemblea Constitut\u00ednte. Concretamente, este ser\u00eda o caso da santificaci\u00f3n do dereito \u00e1 propiedade recollido no artigo 17. \nTam\u00e9n foi criticada polos Montagnards, principais autores da Declaraci\u00f3n de 1793, que pon l\u00edmites ao dereito de propiedade privada e concede m\u00e1is poder ao pobo. Isto non era suficiente para Babeuf e a \"Conxuraci\u00f3n dos Iguais\", considerada como o primeiro movemento de inspiraci\u00f3n socialista, que en 1795 demandaban a colectivizaci\u00f3n das terras e dos medios de produci\u00f3n para p\u00f3r en marcha a \"igualdade perfecta\". Tam\u00e9n demandaban a posta en marcha da Constituci\u00f3n do ano I ou \"Constituci\u00f3n Montagnarde\", que prev\u00eda o sufraxio universal masculino.\nDereitos das mulleres.\nA Declaraci\u00f3n reco\u00f1ec\u00eda moitos dereitos como pertencentes \u00f3s cidad\u00e1ns (que s\u00f3 pod\u00edan ser homes). Isto foi a pesar do feito de que despois da Marcha sobre Versalles no 5 de outubro de 1789, as mulleres presentaron a Petici\u00f3n da muller \u00e1 Asemblea Nacional na que propuxeron un decreto que lle daba \u00e1s mulleres os mesmos dereitos que \u00f3s homes. En 1790, Nicolas de Condorcet e Etta Palm d'Aelders solicitaron sen \u00e9xito \u00e1 Asemblea Nacional que estendese os dereitos civ\u00eds e pol\u00edticos \u00e1s mulleres. Condorcet declarou que \"o que vota contra o dereito doutro, calquera que sexa a relixi\u00f3n, a cor ou o sexo dese outro, dende ese momento renega de si mesmo\".\nA Revoluci\u00f3n Francesa non levou ao reco\u00f1ecemento dos dereitos das mulleres e isto provocou que Olympe de Gouges publicase a \"Declaraci\u00f3n dos dereitos da muller e da cidad\u00e1\" en setembro de 1791.\nEsa obra est\u00e1 baseada na \"Declaraci\u00f3n dos dereitos do home e do cidad\u00e1n\" e \u00e9 ir\u00f3nica na s\u00faa formulaci\u00f3n xa que exp\u00f3n o fracaso da Revoluci\u00f3n Francesa, que estaba consagrada \u00e1 igualdade. Na carta dirixida a Mar\u00eda Antonieta que acompa\u00f1aba esta declaraci\u00f3n Olympe de Gouges afirmaba que:\nEsta revoluci\u00f3n s\u00f3 ter\u00e1 efecto cando todas as mulleres te\u00f1an co\u00f1ecemento pleno da s\u00faa deplorable condici\u00f3n, e dos dereitos que perderon na sociedade.\nA \"Declaraci\u00f3n dos dereitos da muller e da cidad\u00e1\" segue os dezasete artigos da \"Declaraci\u00f3n dos dereitos do home e do cidad\u00e1n\" punto por punto e foi descrita por Camille Naish como \"case unha parodia ... do documento orixinal\". \nO primeiro artigo da \"Declaraci\u00f3n dos dereitos do home e do cidad\u00e1n proclama\" que \"Os homes nacen e permanecen libres e iguais en dereitos. As distinci\u00f3ns sociais s\u00f3 poden basearse nunha utilidade com\u00fan\". O primeiro artigo da \"Declaraci\u00f3n dos dereitos da muller e da cidad\u00e1\" replicaba: \"A muller nace libre e permanece igual ao home en dereitos. As distinci\u00f3ns sociais poden s\u00f3 basearse nunha utilidade com\u00fan\".\nDe Gouges tam\u00e9n chama a atenci\u00f3n sobre o feito de que, de conformidade coa lexislaci\u00f3n francesa, as mulleres eran plenamente pun\u00edbeis, pero deneg\u00e1banselle iguais dereitos, declarando que \"as mulleres te\u00f1en dereito a ir \u00f3 cadafalso, tam\u00e9n deben ter dereito a subir \u00e1 tribuna do orador\".\nPola s\u00faa banda, Pierre Guyomar presenta o 29 de abril de 1793 perante a Asemblea un texto titulado \"Le Partisan de l'\u00e9galit\u00e9 politique de tous les individus\" , en que alega a favor de que os dereitos recollidos na Declaraci\u00f3n fosen aplicados ao conxunto dos individuos, con independencia do seu sexo.\nDereitos dos habitantes das colonias.\nA Declaraci\u00f3n dos dereitos do home foi tam\u00e9n criticada pola s\u00faa non aplicabilidade \u00f3s habitantes das colonias. A Asemblea Constitu\u00ednte non abolira a escravitude en\nSaint-Domingue nin decidira sobre a igualdade pol\u00edtica entre homes brancos e de cor. Non foi ata o d\u00eda 29 de agosto de 1793 que a afirmaci\u00f3n de que \"todos os homes nacen e permanecen libres\" desta declaraci\u00f3n foi de aplicaci\u00f3n en Saint-Domingue por Sonthonax, logo de que a escravitude fora abolida o 23 de xu\u00f1o dese ano pola nova Declaraci\u00f3n de dereitos.\nAplicaci\u00f3n actual.\nA maior\u00eda dos principios establecidos na declaraci\u00f3n te\u00f1en sido incorporados \u00e1s modernas constituci\u00f3ns occidentais, entre elas \u00e1 Constituci\u00f3n espa\u00f1ola de 1978, as\u00ed como \u00f3s tratados internacionais tanto globais (ONU) coma rexionais (tratados da Uni\u00f3n Europea).\nConsonte \u00f3 pre\u00e1mbulo da Constituci\u00f3n da Quinta Rep\u00fablica de Francia (adoptada o 4 de outubro de 1958, e actual constituci\u00f3n do dito pa\u00eds), os principios descritos na Declaraci\u00f3n te\u00f1en valor constitucional. \nMoitos dos principios da declaraci\u00f3n de 1789 te\u00f1en implicaci\u00f3ns indirectas hoxe en d\u00eda:\nNon obstante, hai que ter en conta que a \"Declaraci\u00f3n dos dereitos do home e do cidad\u00e1n\" foi un produto da Revoluci\u00f3n Francesa e nese contexto de ruptura hai que entendela."}
{"id": "48567", "revid": "22570", "url": "https://gl.wikipedia.org/wiki?curid=48567", "title": "Azor", "text": "O azor ou azor com\u00fan (\"Accipiter gentilis\") \u00e9 unha ave rapaz da familia \"Accipitridae\".\nDescrici\u00f3n.\nO azor \u00e9 unha ave de tama\u00f1o mediano-grande, a lonxitude do corpo vai de 46 a 63\u00a0cm., e a envergadura alar de 89 a 122. O peso vai dos 0,52\u00a0kg dos machos m\u00e1is pequenos aos 2,2\u00a0kg das femias m\u00e1is grandes. O macho \u00e9 sempre m\u00e1is pequeno c\u00e1 femia. As \u00e1s son relativamente curtas, anchas e arredondadas nas puntas; a cauda relativamente longa, trazos estes caracter\u00edsticos dos membros da familia dos \"Accipitridae\", que viven en xeral nos bosques, e que non permiten unha grande velocidade de voo, mais si a capacidade de manobrar en espazos reducidos.\nOs azores adultos son na parte superior de cor gris lousa marronosa e brancos con bandas casta\u00f1as escuras por abaixo. Os exemplares novos son de cor acasta\u00f1ada, e na parte inferior de cor amarela clara, amarela, beige, laranxa ou asalmoada con manchas ou bandas.\nAs patas, que son curtas, son de cor amarela igual que a cera do bico. O iris dos ollos \u00e9 amarelo claro nas aves xoves, fac\u00e9ndose m\u00e1is vermello coa idade e nas aves adultas \u00e9 de cores que van do laranxa \u00f3 vermello- cereixa. A cor da plumaxe \u00e9 semellante nas femias e nos machos, a\u00ednda que estes son algo mai escuros na parte de lombo e co dese\u00f1o da cabeza algo m\u00e1is contrastado.\nIdentificaci\u00f3n sonora.\nO azor emite, normalmente, sons s\u00f3 cando est\u00e1 preto do ni\u00f1o. O son m\u00e1is t\u00edpico que emite \u00e9 un \"guik, guik, guik\" agudo, que \u00e9 repetido cando est\u00e1 excitado e especialmente no per\u00edodo de celo que vai de xaneiro a marzo. O son p\u00f3dese escoitar a centos de metros de distancia en d\u00edas tranquilos. O son de contacto entre as parellas \u00e9 un \"giak\" curto e non moi audible. Durante a c\u00f3pula os dous membros da parella emiten un son relativamente alto e repetido, unha especie de \"vir, vir, vir\".\nDistribuci\u00f3n xeogr\u00e1fica e h\u00e1bitat.\nOs azores viven tanto en bosques de con\u00edferas da taiga e bosques alpinos coma en bosques mediterr\u00e1neos e temperados. En Norteam\u00e9rica a s\u00faa distribuci\u00f3n est\u00e1 limitada a bosques de monta\u00f1a, en Eurasia a s\u00faa fronteira norte de distribuci\u00f3n coa fronteira norte do bosque de con\u00edferas en Escandinavia, Finlandia e Rusia, \u00f3 sur acada o norte de \u00c1frica, \u00f3 oeste chega a Grecia, Asia menor e o norte de Ir\u00e1n\nO h\u00e1bitat do azor en Europa est\u00e1 limitado pola necesidades de atopar bosques de idade adecuada (uns 60 anos) para poder facer os ni\u00f1os. Precisa tam\u00e9n da presenza dunha cantidade suficiente de paxaros e mam\u00edferos para alimentarse. En Europa est\u00e1n presentes en bosques m\u00e1is ou menos mestos, pero tam\u00e9n en \u00e1reas de cultivo que dispo\u00f1an dalgunhas zonas arboradas.\nPor causas desco\u00f1ecidas o seu h\u00e1bitat en Norteam\u00e9rica red\u00facese a bosques pouco tocados polo ser humano.\nSubespecies.\nA divisi\u00f3n das subespecies \u00e9 complexa e discutida en ambientes cient\u00edficos. Dependendo dos autores, o n\u00famero e demarcaci\u00f3n das subespecies var\u00eda moito. A seguinte lista bas\u00e9ase no \"Handbuch der V\u00f6gel Mitteleuropas\" (Manual das aves de Europa central) (tomo 4, 1989):\nSeguindo a Regra de Bergmann'schen O tama\u00f1o e peso do azor aumentan de suroeste a nordeste.\nT\u00e9cnicas de caza e alimentaci\u00f3n.\nOs azores cazan preferentemente \u00f3 axexo matando a presa no chan, pero tam\u00e9n despois dunha dunha persecuci\u00f3n a\u00e9rea, r\u00e1pida, e se \u00e9 necesario con moitas manobras, a non moita distancia do chan. Aproveitan para o voo de aproximaci\u00f3n \u00e1rbores e sebes, pero tam\u00e9n casas. Cazan m\u00e1is raramente a campo aberto. Na primavera e no ver\u00e1n cazan paxaros novos nos ni\u00f1os constru\u00eddos na vexetaci\u00f3n alta e nas \u00e1rbores. T\u00e9\u00f1ense observado azores cazando a p\u00e9, sendo neste caso as toupas son a presa m\u00e1is habitual. En illas con abundancia de parrulos cazan \u00e1s veces exemplares que est\u00e1n incubando.\nA presa \u00e9 suxeitada coas gadoupas e morta coas unllas fortes dos segundo e terceiro dedos. As fortes gadoupas en tarsos perm\u00edtenlle \u00f3 azor a captura de presas relativamente grandes e fortes.\nAs presas do azor son case exclusivamente aves e mam\u00edferos pequenos e medianos. No sur da s\u00faa distribuci\u00f3n capturan regularmente tam\u00e9n r\u00e9ptiles. Moi raramente capturan anfibios, peixes e invertebrados. O peso das presas vai de 5 g a 3,5\u00a0kg. O espectro en Europa vai de paxari\u00f1os a gansos e de ratos a coellos. Chegan a cazar mesmo outras aves de presa de pequeno e mediano tama\u00f1o. As s\u00faas preferencias conc\u00e9ntranse, non obstante, en presas non superiores \u00f3 quilo de peso: pombas, tordos, c\u00f3rvidos, pero tam\u00e9n esqu\u00edos ou pequenos coellos en zonas nas que abunden.\nConduta territorial.\nO azor \u00e9 mon\u00f3gamo e estritamente territorial. Marca o seu territorio co seu chiar caracter\u00edstico e con voos de demostraci\u00f3n. Os posibles rivais son ameazados primeiro con berros antes de proceder a unha aproximaci\u00f3n. O contacto corporal directo ten lugar moi raramente, posiblemente polo perigo mutuo que poden supor as fortes gadoupas e pes dos azores.\nO tama\u00f1o do territorio de caza depende do sexo, da idade, do status (con ou sen parella), da \u00e9poca do ano e do alimento dispo\u00f1ible. En Hamburgo os machos ocupan na \u00e9poca de celo unha media de 8,6\u00a0km\u00b2, en Schleswig-Holstein 13\u201355\u00a0km\u00b2, en Arizona 18\u00a0km\u00b2 e en Alasca 39,8\u00a0km\u00b2. Fora desta \u00e9poca as cifras var\u00edan: Schleswig-Holstein 5\u201364\u00a0km\u00b2, os machos e 16\u201359\u00a0km\u00b2 as femias. En Suecia central os machos ocupan en inverno unha \u00e1rea duns 51\u00a0km\u00b2 de media (18\u201380\u00a0km\u00b2), e as femias 62\u00a0km\u00b2 (32\u201392\u00a0km\u00b2). No norte de Finlandia no inverno os machos adultos ocupan de media 88\u00a0km\u00b2 (79 a 97\u00a0km\u00b2), os machos novos 110\u00a0km\u00b2 (50\u2013170\u00a0km\u00b2), as femias adultas 69\u00a0km\u00b2 (48\u201394\u00a0km\u00b2), e as novas 67\u00a0km\u00b2 (31\u2013103\u00a0km\u00b2). O tama\u00f1o da area de caza aumenta nas zonas mais \u00f3 norte pola grande reduci\u00f3n do n\u00famero de presas potenciais.\nReproduci\u00f3n.\nOs azores constr\u00faen ni\u00f1os voluminosos exclusivamente nas \u00e1rbores, en xeral en exemplares duns 60 anos. Dentro de bosques grandes prefire \u00e1rbores de follaxe mesta e pechada. Escolle os exemplares dominantes da zona, de preferencia se est\u00e1n cerca dun cami\u00f1o ou carreiro. Os ni\u00f1os poden servir, de maneira rotatoria, para varias temporadas. Na \u00e9poca do inicio do celo comezan a constru\u00edr o ni\u00f1o con poli\u00f1as verdes.\nFan unha posta de 2 a 4 (\u00e1s veces 5) ovos \u00f3 ano. Os ovos son lisos de cor verde a azul p\u00e1lido. Os polos tardan entre 37 e 39 d\u00edas en sa\u00edren do ovo. En comparanza con outras aves de presa, os polos non son agresivos entre si e as mortes por loitas no ni\u00f1o son raras. Empezan a voar entre os 40 e 45 d\u00edas, e deixan de tres a seis semanas despois o territorio de caza dos pais, non despraz\u00e1ndose en xeral a m\u00e1is de 30\u00a0km do lugar de nacemento.\nEvoluci\u00f3n das poboaci\u00f3ns.\nO azor c\u00e1zase en boa parte da s\u00faa area de distribuci\u00f3n por ser considerado unha ameaza para as aves de caza deportiva e as aves dom\u00e9sticas. En Europa foi eliminado e (posteriormente reintroducido) en Gran Breta\u00f1a. As poboaci\u00f3ns europeas reduc\u00edronse drasticamente ata finais do s\u00e9culo XIX. Por contra, non foi tan afectado polo uso de DDT. Grazas \u00e1s leis de protecci\u00f3n, as poboaci\u00f3ns aumentaron nalgunhas zonas de Europa a partir de 1970. Mesmo se dan casos de poboaci\u00f3ns urbanas en cidades como Berl\u00edn, Colonia, Saarbr\u00fccken, Hamburgo, Moscova e K\u00ediv."}
{"id": "48568", "revid": "56817", "url": "https://gl.wikipedia.org/wiki?curid=48568", "title": "Xu\u00edzo", "text": "Un xu\u00edzo \u00e9 o exame que se realiza dunha persoa ou situaci\u00f3n, co fin de chegar a unha conclusi\u00f3n, a capacidade para entender unha cousa ou para chegar cabalmente a unha conclusi\u00f3n.\nPero desde o punto de vista do Dereito, existe unha acepci\u00f3n procesual que define o xu\u00edxo como o acto no que un xu\u00edz escoita as alegaci\u00f3ns das partes, e examina as probas que se lle presentan para ditar unha sentenza.\nO concepto as\u00ed delimitado equip\u00e1rase ao termo \"vista ou xu\u00edzo oral\".\nNas lexislaci\u00f3ns de todo Estado de dereito, para que un xu\u00edzo sexa v\u00e1lido, o xu\u00edz debe escoitar a todas as partes que poidan resultar afectadas directamente pola resoluci\u00f3n que se dite. Cando o xu\u00edzo versa sobre cuesti\u00f3ns de importancia, \u00e9 preceptiva a intervenci\u00f3n dun avogado para cada parte; nas demais cuesti\u00f3ns non \u00e9 preceptiva, pero dado o alto nivel t\u00e9cnico da lexislaci\u00f3n procesual, \u00e9 conveniente ir asistido dun avogado.\nNos ordenamentos de tradici\u00f3n latina (como a espa\u00f1ola), o desenvolvemento dos xu\u00edzos ha seguir procedementos predefinidos nas chamadas leis de axuizamento, dependendo da orde xur\u00eddica de que se trate:\nNos procedementos m\u00e1is complexos, o xu\u00edzo \u00e9 a parte do proceso no que se produce a asistencia das partes, testemu\u00f1as etc., diante do xu\u00edz, e moitas veces vai precedido dun complexo de labor de instruci\u00f3n preparatoria, que pode levar meses ou anos."}
{"id": "48570", "revid": "23204", "url": "https://gl.wikipedia.org/wiki?curid=48570", "title": "Pi\u00f1eiro (hom\u00f3nimos)", "text": "Pi\u00f1eiro pode ser:"}
{"id": "48571", "revid": "65337", "url": "https://gl.wikipedia.org/wiki?curid=48571", "title": "Tesouro de Lima", "text": "O Tesouro de Lima \u00e9 o nome co que se co\u00f1ece unha gran cantidade de ouro e xoias roubada polos piratas no Per\u00fa en 1821 e supostamente desaparecida.\nHistoria.\nDurante as guerras da descolonizaci\u00f3n suramericana, o ex\u00e9rcito espa\u00f1ol foi perdendo terreo en diversas frontes. Unha delas era a do Per\u00fa, se ben a\u00ednda conservaban o poder na capital Lima, naquela altura unha das cidades m\u00e1is ricas do planeta. Dende al\u00ed centraliz\u00e1base o env\u00edo de ouro dende Suram\u00e9rica ata a metr\u00f3pole.\nEn agosto de 1821, o cerco da cidade parece inminente. Polo norte avanza o xeneral Sim\u00f3n Bol\u00edvar, polo sur o xera Jos\u00e9 de San Mart\u00edn, que atravesara os Andes e polo mar, ao leste da cidade, situ\u00e1base a armada chilena comandada polo brit\u00e1nico lord Cochrane. Ante a inmediatez da perda da cidade o vicerrei do Per\u00fa, as\u00ed coma o gobernador e mailo bispo de Lima, decidiron evacuar o tesouro da catedral. Os contidos de semellante tesouro non son comprob\u00e1beis facilmente e est\u00e1n suxeitos a unha doada esaxeraci\u00f3n. Por\u00e9n, parece que entre eles se atopaban alg\u00fans fragmentos da Cruz de Xesucristo, as\u00ed como unha estatua, de ouro macizo e a tama\u00f1o natural, dunha Virxe Mar\u00eda co fillo en brazos.\nEstas riquezas lev\u00e1ronse en burro ata o porto do Callao, a oito quil\u00f3metros de Lima, e al\u00ed encomend\u00e1ronllos ao comerciante brit\u00e1nico William Thompson, que lles merec\u00eda toda confianza. As ordes eran que se fixera co seu barco, o \"Mary Dear\" ao mar levando o tesouro de Lima, e que agardase a ver o que acontec\u00eda na cidade. Se Lima ca\u00eda, deb\u00eda po\u00f1er proa a Panam\u00e1, daquela porto franco. Se resist\u00eda e venc\u00eda, deb\u00eda volver \u00e1 cidade.\nO que sucedeu a partir de agora \u00e9 unha inc\u00f3gnita: os soldados que custodiaban o tesouro e mais uns frades que os acompa\u00f1aban resultaron asasinados por toda ou parte da tripulaci\u00f3n. Presumibelmente o capit\u00e1n por\u00eda proa cara a Illa do Coco, onde soterrar\u00eda o tesouro, volver\u00eda cara a Lima, e queimar\u00eda a nave a unhas millas da costa. O dato certo \u00e9 que regresou sen nave e asegurando que unha treboada fixera naufragar o \"Mary Dear\". O vicerrei do Per\u00fa, Jos\u00e9 de la Serna e Hinojosa mandou axustizar a tripulaci\u00f3n, e deixou unicamente vivos o capit\u00e1n e o segundo, para que o conducisen ata onde estaba soterrado o tesouro. Foron \u00e1 Illa do Coco, pero logo de desembarcaren o capit\u00e1n e o segundo fuxiron \u00e1 selva e deixaron perdidas as tropas espa\u00f1olas. As tropas espa\u00f1olas marcharon e a\u00ednda volveron d\u00faas veces \u00e1 procura dos brit\u00e1nicos, sen \u00e9xito. Uns meses despois, os dous fuxidos fanse pasar por n\u00e1ufragos e conseguen que un barco, que se detivera al\u00ed para repostar auga, os levase cara a terra firme.\nM\u00e1is de vinte anos despois, en 1845 un mozo canadense chamado John Keating, recibe dun home apelidado Thompson as indicaci\u00f3ns para atopar o Tesouro de Lima. Keating debuxa as notas dun esmorrente Thompson e crea o primeiro orixinal do mapa do tesouro. Meses despois, consegue fretar un iate co seu socio, chamado Bogue, e logo de dobrar o Cabo Horn chega \u00e1 Illa do Coco. Nunca se saber\u00e1 qu\u00e9 pasou despois: de Bogue, certamente, non houbo m\u00e1is noticia, e de Keating desco\u00f1\u00e9cese se atopou ou non o Tesouro de Lima, pero si que lle confiou o mapa, ou algunha versi\u00f3n do mapa, a distintos parentes. A partir de a\u00ed comezan a aparecer distintas variaci\u00f3ns do mapa do tesouro. As distintas expedici\u00f3ns posteriores \u00e1 illa, inclu\u00edda a de August Gissler, quen chegou a vivir nela practicamente s\u00f3 durante 17 anos, non atoparon nada.\nO tesouro segue, a estas alturas, formalmente desaparecido."}
{"id": "48574", "revid": "23204", "url": "https://gl.wikipedia.org/wiki?curid=48574", "title": "Vasili Vereshchagin", "text": "Vasili Vasilievich Vereshchagin (en ruso \u0412\u0430\u0441\u0438\u043b\u0438\u0439 \u0412\u0430\u0441\u0438\u043b\u0438\u0435\u0432\u0438\u0447 \u0412\u0435\u0440\u0435\u0449\u0430\u0433\u0438\u043d), naceu o 26 de outubro de 1842 en Cherepowez, na gobernaci\u00f3n de Novgorod; morreu o 13 de abril de 1904 en Port Arthur, foi un famoso pintor ruso de temas militares e b\u00e9licos. Foi un dos primeiros pintores rusos que colleu sona no exterior. A natureza real\u00edstica das s\u00faas pinturas fixo que, con frecuencia, non fosen reproducidas.\nOs anos primeiros.\nFillo dun grande latifundista, con oito anos de idade foi enviado a Tsarskoe Selo para ingresar no corpo de cadetes, e con once anos entrou na Escola Naval de San Petersburgo, onde se graduou como primeiro da s\u00faa promoci\u00f3n, por\u00e9n deixou a armada para comezar a estudar debuxo. Dous anos despois, en 1863, ga\u00f1ou a medalla da Academia Imperial das Artes de San Petersburgo. No ano seguinte marchou para Par\u00eds, onde estudou con Gerome.\nViaxe a Asia Central.\nEn 1867 acompa\u00f1ou a Xeneral K. P. Kauffmann nunha expedici\u00f3n ao Turquest\u00e1n. O seu comportamento militar no asedio de Samarcanda valeulle a cruz de San Xurxo. Viaxou nos anos seguintes polo Turquest\u00e1n, en 1869, o Himalaia, a India e o T\u00edbet en 1873, volvendo de novo \u00e1 India en 1884.\nLogo dun per\u00edodo de duro traballo en Par\u00eds e M\u00fanic, exhibiu algunhas das s\u00faas pinturas en San Petersburgo no ano 1874, entre elas d\u00faas que causaron sorpresa pola s\u00faas formas de representar os soldados rusos: \"Apoteose da Guerra\", unha pir\u00e1mide de caveiras dedicada \"a todos os conquistadores, pasados, presentes e futuros\", e \"Deixado atr\u00e1s\", a pintura dun soldado sedento abandonado polos seus compa\u00f1eiros.\nGuerra Ruso-Turca e exilio.\nVereshchagin estivo co ex\u00e9rcito ruso na campa\u00f1a turca de 1877. Asist\u00edu \u00e1 Batalla do Paso Shipka e ao Asedio de Pleven, onde morreu seu irm\u00e1n. Foi ferido perigosamente durante os preparativos para cruzar o r\u00edo Danubio, preto de Rustchuk. \u00c1 conclusi\u00f3n da guerra foi asignado como secretario do war he acted as secretary to Xeneral Skobelev en San Stefano.\nLogo da guerra asentouse en M\u00fanic, onde realizou as s\u00faas pinturas de guerra tan rapidamente que foi acusado de usar axudantes. O sensacionalismo dos seus asuntos pict\u00f3ricos e a s\u00faa did\u00e1ctica apelaci\u00f3n en pro da paz, ao representaren os horrores b\u00e9licos, atreu a unha boa porci\u00f3n de p\u00fablico, que non se interesaba habitualmente na arte, nunha serie de exposici\u00f3ns das s\u00faas obras, primeiro en Par\u00eds en 1881, e a continuaci\u00f3n en Londres, Berl\u00edn, Dresden, Viena e outras cidades.\nPintou tam\u00e9n varias escenas de actos do goberno brit\u00e1nico na India, como O cortexo estatal do Pr\u00edncipe de Gales en Jaipur en 1876, cadro reputado como o terceiro maior do mundo.\nUnha serie de pinturas s\u00faas xerou unha forte controversia. \"Disparando os can\u00f3ns na India brit\u00e1nica\", que representa execuci\u00f3ns de v\u00edtimas atadas a can\u00f3ns, foi criticada co argumento de que tales feitos ocorreran durante a rebeli\u00f3n de 1857, por\u00e9n Vereshchagin representabaa en 1880, implicando que era algo normal. Ademais defendeuse arg\u00fc\u00edndo que era a execuci\u00f3n m\u00e1is humana que exist\u00eda e, que en caso de producirse outra rebeli\u00f3n, os brit\u00e1nicos actuar\u00edan do mesmo xeito.\nUnha viaxe por Siria e Palestina en 1884, forneceulle material para pinturas sobre temas do Novo Testamento. Unha \"Crucifixi\u00f3n\", abriu de novo controversias. A figura de Cristo era dun realismo ins\u00f3lito, e os riscos de Xes\u00fas coidouse que eran vulgares en demas\u00eda, ademais de que destacaban a s\u00faa etnicidade sem\u00edtica.\nEn 1892, estando en Moscova, pintou unha serie, \"1812\", sobre as campa\u00f1as rusas de Napole\u00f3n, para as que parece que se inspirou en \"Guerra e Paz\" de Le\u00f3n Tolstoi.\n\u00daltimos anos.\nVereshchagin estivo no Afastado Oriente durante a Primeira guerra Sino-Xaponesa, coas tropas invasoras norteamericanas en Filipinas, e co ex\u00e9rcito ruso en Manchuria. Estivo vinte anos exiliado antes de ser convidado polo almirante Stepan Makarov no seu buque \"Petropavlovsk\" durante a Guerra Ruso-Xaponesa. O 13 de abril de 1904, o buque chocou con d\u00faas minas sa\u00edndo ao Mar Amarelo desde Port Arthur. Tanto o almirante como Vereshchagin pereceron no afundimento do buque. A s\u00faa \u00faltima obra, unha representaci\u00f3n do estado maior, presidido polo almirante Makarov, foi recobrado case sen danos."}
{"id": "48575", "revid": "114916", "url": "https://gl.wikipedia.org/wiki?curid=48575", "title": "Lista de reis de Portugal", "text": "Esta \u00e9 unha lista de reis de Portugal, desde a independencia do Reino de Galicia en 1139 at\u00e9 a implantaci\u00f3n da Rep\u00fablica o 5 de outubro de 1910. A t\u00edtulo previo, m\u00f3stranse tam\u00e9n os condes de Portugal que antecederon directamente o primeiro rei portugu\u00e9s.\nPrimeira Dinast\u00eda \u2013 de Borgo\u00f1a ou Afonsina.\nCasa reinante: \"Borgo\u00f1a\"\nInterregno (1383 - 1385).\nDesignaci\u00f3n dada pola historiograf\u00eda oficial ao per\u00edodo que media a morte de Fernando e a ascensi\u00f3n ao trono do seu medio-irm\u00e1n, o Mestre de Avis Xo\u00e1n, e que comprende as rexencias de Leonor Teles de Meneses e do propio Mestre de Avis.\nSegunda Dinast\u00eda \u2013 de Avis ou Xoanina.\nCasa reinante: \"Avis\"\nCasa reinante: \"Avis-Bexa\"\nTerceira Dinast\u00eda \u2013 Filipina, de Habsburgo ou dos Austrias.\nCasa reinante: \"Habsburgo\" (ou \"Casa dos Austria\")\nOs soberanos desta dinast\u00eda foron tam\u00e9n reis de Castela, Pa\u00edses Baixos, N\u00e1poles, Sicilia, Le\u00f3n, Arag\u00f3n, Valencia, Galicia, Navarra, Granada, duques da Borgo\u00f1a etc., t\u00edtulos xenericamente reunidos baixo a designaci\u00f3n de \"Reis de Espa\u00f1a\".\nDurante este per\u00edodo de sesenta anos, os reis fix\u00e9ronse representar en Portugal por un vicerrei ou un corpo de gobernadores - v\u00e9xase a lista de vicerreis durante a dinast\u00eda filipina.\n\u00c1 revolta do 1 de decembro de 1640 seguiuse a \"Guerra da Aclamaci\u00f3n\", despois chamada, pola historiograf\u00eda rom\u00e1ntica do s\u00e9culo XIX, como \"Guerra da Restauraci\u00f3n\".\nCuarta Dinast\u00eda \u2013 de Braganza ou Brigantina.\nCasa reinante: Braganza\n(*) Todos estes reis foron tam\u00e9n soberanos do reino do Algarve, a partir de Afonso III; antes del, Sancho I usou ese t\u00edtulo (ou o alternativo \"rei de Silves\") entre 1189 e 1191.\nTitulatura rexia.\nAo longo da historia, o t\u00edtulo oficial dos Reis de Portugal foi alter\u00e1ndose. Os Reis de Portugal tiveron os seguintes t\u00edtulos:"}
{"id": "48576", "revid": "23204", "url": "https://gl.wikipedia.org/wiki?curid=48576", "title": "August Gissler", "text": "August Gissler, nado o 19 de setembro de 1857 en Remscheid e finado o 8 de agosto de 1935 en Nova York, foi un mari\u00f1eiro e cazatesouros alem\u00e1n, e pol\u00edtico costarrique\u00f1o, que gastou boa parte da s\u00faa vida en atopar o Tesouro de Lima na Illa de Coco.\nTraxectoria.\nGissler era o segundo de once irm\u00e1ns nunha familia de clase alta dedicada \u00e1 produci\u00f3n de coitelos. En 1877, \u00e1s caladas, marchou da casa e botouse a navegar polo mundo, actividade na que investiu uns cantos anos e que o levou a mercar un campo de cana de azucre en Hawai e dedicarse \u00e1 agricultura.\nPero o azar quixo que un veci\u00f1o lle mostrase un mapa do tesouro da Illa de Coco, a uns 500 kms ao sur de Costa Rica. Vendeu as terras, deixouno todo, e marchou canda o veci\u00f1o, que se chamaba Barthels, e o fillo do veci\u00f1o, a San Francisco co obxectivo de fretar un barco. Finalmente colleron un vapor, baixaron ao porto costarrique\u00f1o de Puntarenas e a\u00ed cavilaron a posibilidade de acudir \u00e1 illa para explorar a parte sur, a que naquela altura permanec\u00eda menos traballada polos buscatesouros.\nBarthels abandonou, e o primeiro intento de Gissler, enrol\u00e1ndose nunha goleta madeireira chilena en troques de d\u00faas semanas de parada na illa, fracasou polos ventos e as correntes. Gissler acabou en Valpara\u00edso e convenceu a catorce empresarios da cidade para que fletasen un barco grande, de 350 toneladas, a \"Wilhelmina\", que a mediados de marzo de 1889 botaba \u00e1ncoras na ba\u00eda de Chatham, ao norte da illa. Un mes despois, sen atoparen nada, dez dos catorce accionistas decidiron regresar, prometendo volver con provisi\u00f3ns para os que quer\u00edan seguir sachando (Gissler entre eles). Seis meses despois, cando os catro xa estaban constru\u00edndo un bote de madeira para regresar ao continente, regresaron os dez primeiros accionistas. Xuntos cavaron tres meses m\u00e1is e finalmente todos, inclu\u00eddo Gissler, volveron a Chile.\nA terceira expedici\u00f3n sae de Valpara\u00edso en outubro de 1890, cargada con mellores ferramentas, e financiada pola mesma sociedade de accionistas. Tardan catro meses en decatarse do fracaso. Gissler decide daquela trocar a t\u00e1ctica e pensa en cavar, partindo do centro da illa, en c\u00edrculos conc\u00e9ntricos. Para iso necesitar\u00eda toda unha vida, pero esta disposto a marchar a vivir \u00e1 illa. En xullo de 1891 o presidente de Costa Rica, Jos\u00e9 Joaqu\u00edn Rodr\u00edguez Zeled\u00f3n d\u00e1lle un novo mapa do tesouro e conc\u00e9delle permiso para establecer unha colonia agraria na illa coa condici\u00f3n de que consiga que cincuenta familias alem\u00e1s se instalen canda el en Coco. Entre 1891 e 1892 viaxa a Alema\u00f1a \u00e1 procura de colonos, pero non ten \u00e9xito, as\u00ed que decide tentar unha cuarta expedici\u00f3n, que realizou en solitario e onde escavou a zona da praia, sen \u00e9xito.\nD\u00edas despois, xa en Puntarenas, soubo dun novo mapa do tesouro en Boston. Foi ata al\u00e1, pagou 700 d\u00f3lares por velo, e decatouse de que era tan certo como os anteriores. Pero hai mudanza de poder en Costa Rica: Rafael Yglesias Castro ga\u00f1a as elecci\u00f3ns, e Gissler acode rapidamente onda el para retomar o tema da colonizaci\u00f3n, pero garant\u00edndolles aos colonos a propiedade das terras. O 13 de decembro de 1894 un barco correo deixa na Illa do Coco a 50 alem\u00e1ns, entre eles Gissler e a muller, coa que casara rapidamente en Alema\u00f1a. O presidente conc\u00e9delle a nacionalidade costarrique\u00f1a a Gissler e nom\u00e9ao gobernador da illa, o \u00fanico gobernador que tivo Illa do Coco en toda a s\u00faa historia. Pero en 1898 marcha o \u00faltimo dos colonos e quedan no territorio unicamente o gobernador e mais a muller. As\u00ed viven dous anos seguidos, ata que regresan por tres d\u00edas \u00e1 costa \u00e1 procura de ferramentas. En 1904 Gissler decide facer unha segunda viaxe ao continente, desta vez s\u00f3, pero unha corrente l\u00e9vao a Panam\u00e1: tarda seis meses en regresar, durante os que a s\u00faa muller permaneceu completamente soa na illa.\nCo fin de que un m\u00e9dico mirase o brazo da muller, ferido nunha ca\u00edda durante a s\u00faa ausencia, marchan o 6 de novembro de 1905 a Puntarenas coa intenci\u00f3n de volver para a semana. Pero cando chegan \u00e1 cidade reciben unha carta do irm\u00e1n, que est\u00e1 a piques de morrer en Alema\u00f1a. Marchan a Europa, pero cando chegan a Reimscheid o seu irm\u00e1n est\u00e1 sorprendentemente recuperado. Nunca m\u00e1is regresar\u00e1n \u00e1 illa.\nDespois o matrimonio estableceuse en Nova York cunhas irm\u00e1s del. En 1925 m\u00f3rrelle a muller, e o 8 de agosto de 1935, logo de tentar venderlle a illa \u00e1 Mari\u00f1a estadounidense, sen \u00e9xito, morr\u00eda el."}
{"id": "48579", "revid": "336", "url": "https://gl.wikipedia.org/wiki?curid=48579", "title": "Xoana, a Beltranexa", "text": ""}
{"id": "48580", "revid": "25871", "url": "https://gl.wikipedia.org/wiki?curid=48580", "title": "Madeira (hom\u00f3nimos)", "text": "Madeira pode ser:\nO top\u00f3nimo Madeira pode referirse a:"}
{"id": "48581", "revid": "12452", "url": "https://gl.wikipedia.org/wiki?curid=48581", "title": "Torres de Catoira", "text": ""}
{"id": "48585", "revid": "98629", "url": "https://gl.wikipedia.org/wiki?curid=48585", "title": "Doutrina Hallstein", "text": "A Doutrina Hallstein, en honra de Walter Hallstein, era a doutrina que rex\u00eda na pol\u00edtica exterior da Rep\u00fablica Federal Alem\u00e1, ou RFA, (tam\u00e9n denominada Alema\u00f1a Occidental) entre 1955 e 1969.\nConsonte esta doutrina, a RFA ti\u00f1a o dereito exclusivo de representar internacionalmente a naci\u00f3n alem\u00e1, e exceptuando a Uni\u00f3n Sovi\u00e9tica, a RFA non estabelec\u00eda nin manti\u00f1a relaci\u00f3ns diplom\u00e0ticas con ning\u00fan estado que reco\u00f1ecese a soberan\u00eda da Rep\u00fablica Democr\u00e0tica alem\u00e1, RDA, tam\u00e9n chamada Alema\u00f1a Oriental. Tal doutrina \u00e9 directamente compar\u00e1bel coa pol\u00edtica dunha \"soa China\" da Rep\u00fablica Popular da China a respecto de Taiw\u00e1n.\nO primeiro pa\u00eds ao que se aplicou esta medida foi Iugoslavia en 1957.\nA Alema\u00f1a Oriental tentou evitar estas medidas abrindo relaci\u00f3ns diplom\u00e1ticas cos pa\u00edses da \u00f3rbita sovi\u00e8tica e cos estados recentemente decolonizados do Terceiro Mundo.\nA doutrina non foi nunca demasiado popular, nin sequer entre os aliados occidentais da RFA, sendo finalmente abandonada coa adopci\u00f3n da Ostpolitik polo Chanceler Willy Brandt, que finalmente levou ao mutuo reco\u00f1ecemento entre ambas d\u00faas Alema\u00f1as."}
{"id": "48586", "revid": "89787", "url": "https://gl.wikipedia.org/wiki?curid=48586", "title": "Terceiro Mundo", "text": " \nAs expresi\u00f3ns Primeiro Mundo, Segundo Mundo e Terceiro Mundo, a\u00ednda que subxectivas, util\u00edzanse para dividir as naci\u00f3ns en tres categor\u00edas. A expresi\u00f3n Terceiro Mundo foi cu\u00f1ada polo economista franc\u00e9s Alfred Sauvy en 1952, nun artigo da revista \"L'Observateur\", mostrando un paralelismo coa expresi\u00f3n francesa Terceiro Estado (\"tiers \u00e9tat\"), para designar os pa\u00edses que durante o per\u00edodo da guerra fr\u00eda, non pertenc\u00edan nin ao bloque occidental (Estados Unidos, Europa Occidental, Australia etc.), nin ao bloque comunista (Uni\u00f3n Sovi\u00e9tica, China, Europa Oriental etc.). Estes pa\u00edses ser\u00edan tam\u00e9n co\u00f1ecidos como o \"bloque dos non ali\u00f1ados,\" hoxe constitu\u00eddos como \"Non-Aligment-Movement.\"\nNon obstante, na actualidade, este termo util\u00edzase para diferenciar os pa\u00edses segundo o seu \u00cdndice de desenvolvemento humano (estabelecido polas Naci\u00f3ns Unidas), independentemente do seu status pol\u00edtico. Os propios termos First, Second, Third e Fourth World (Primeiro, Segundo, Terceiro Mundo e Cuarto Mundo) foron empregados pola ONU a mediados do s\u00e9culo XX. Os estados do terceiro mundo non son estados industrializados nin avanzados tecnoloxicamente en comparaci\u00f3n cos estados membros da OCDE; polo tanto, a mi\u00fado se utiliza como sin\u00f3nimo o termo pa\u00edses en v\u00edas de desenvolvemento ou pa\u00edses subdesenvolvidos. Alg\u00fans estados son caracterizados as\u00ed pola s\u00faa alta taxa de analfabetismo e as s\u00faas deficiencias econ\u00f3micas e pol\u00edticas. As caracter\u00edsticas com\u00fans dos pa\u00edses do Terceiro Mundo adoitan ser unha base econ\u00f3mica agr\u00edcola, unha econom\u00eda endebedada cos pa\u00edses economicamente m\u00e1is poderosos e unha escasa infraestrutura.\nDado que a expresi\u00f3n Terceiro Mundo adquiriu un car\u00e1cter derrogatorio e connotaci\u00f3ns pexorativas, as Naci\u00f3ns Unidas e outras instituci\u00f3ns internacionais, prefiren outros termos como Sur global, pa\u00edses en v\u00edas de desenvolvemento e pa\u00edses menos desenvolvidos."}
{"id": "48588", "revid": "1131", "url": "https://gl.wikipedia.org/wiki?curid=48588", "title": "Cacaforra dourada", "text": "A cacaforra dourada (Amanita gemmata) \u00e9 un cogomelo pequeno e de cor amarelenta. Distintos autores consid\u00e9rano comestible, outros non e para outros mesmo \u00e9 t\u00f3xica. En calquera caso, e debido \u00e1 posible confusi\u00f3n con outras especies t\u00f3xicas, desacons\u00e9llase a s\u00faa recolecci\u00f3n.\nDescrici\u00f3n.\nPos\u00faen un sombreiro globoso, de 5-10 cent\u00edmetros de di\u00e1metro, que tende a estenderse \u00f3 madurar, de cor amarela desde o dourado ata tons moi esva\u00eddos, quedando o centro m\u00e1is escuro. A cut\u00edcula \u00e9 viscosa, sobre todo nos exemplares novos, e a marxe estriada. Presenta cando nova unhas pequenas placas brancas que desaparecen pronto.\nAs l\u00e1minas, desiguais e libres, son brancas e as esporas tam\u00e9n, dunhas 9-12 por 7-9 micr\u00f3metros. Tam\u00e9n son brancos o p\u00e9 e o anel, pero este \u00e9 pouco resistente e desaparece pronto. A base do p\u00e9 \u00e9 algo bulbosa, cunha volva branca, adherente e de bordo n\u00edtido, pero \u00e1s veces queda reducida a copos e fibras soltas na base do p\u00e9.\nA carne \u00e9 branca, se ben amarelea baixo a cut\u00edcula, de olor imperceptible e sabor agradable.\nH\u00e1bitat.\nMedra en chans areosos ou calc\u00e1reos, en bosques de con\u00edferas. Pode presentarse durante todo o ano, en zonas de invernos suaves.\nDiferenciaci\u00f3n.\nPode confundirse coa \"Amanita citrina\", m\u00e1is esvelta e coa base en forma de maceta, e con exemplares de \"Amanita phalloides\" amarelas. Tam\u00e9n hai r\u00fasulas semellantes, pero estas te\u00f1en as l\u00e1minas iguais e carecen de formaci\u00f3ns na base."}
{"id": "48589", "revid": "23204", "url": "https://gl.wikipedia.org/wiki?curid=48589", "title": "Rebentabois", "text": "O rebentabois (Amanita muscaria ), tam\u00e9n chamado brincabois ou amanita pinta, \u00e9 un cogomelo t\u00f3xico, pertencente \u00e1 orde Agaricales, frecuente en Galicia e en toda Europa, e caracterizado polo seu sombreiro de cor vermella ou alaranxada salpicado de numerosas pintas brancas. Tam\u00e9n se co\u00f1ece como \"brincabois\", obedecendo estes nomes com\u00fans \u00e1 suposta toxicidade sobre o gando que o poida comer: \"Fungo pintarraxado, atola as moscas e mais o gado\" .\nCo\u00f1\u00e9cese en castel\u00e1n como \"falsa oronja\" ou \"matamoscas\"; en catal\u00e1n: \"reig bord\", \"reig de fageda\", \"reig tiny\u00f3s\" ou \"reig vermell\"; en vasco: \"kuleto paltsoa\" ou \"kuleto falsoa\". En Francia ch\u00e1mase f\"ause oronge\".\nO nome cient\u00edfico \"muscaria\" fai alusi\u00f3n \u00e1 paralizaci\u00f3n que parecen sufri-los insectos que pousan sobre este cogomelo.\nDescrici\u00f3n.\n\u00d3 nacer, a amanita ten a forma dunha pequena b\u00f3la branca e carnosa, que termina rompendo \u00f3 desenvolverse o sombreiro. Este \u00e9 practicamente hemiesf\u00e9rico pero pouco a pouco vai estend\u00e9ndose e tomando a cl\u00e1sica forma de paraugas, aplanado e co bordo lixeiramente estriado. A cor propia \u00e9 vermella e vai clareando \u00f3 madurecer, ata cores laranxas ou amareladas. O veo branco que pechaba ese ovo inicial queda fragmentado sobre a superficie do sombreiro formando esas pintas brancas, que van desprend\u00e9ndose co paso do tempo, sobre todo baixo chuvias importantes, que as arrastran. Estes restos de veo poden arrancarse facilmente.\nO sombreiro \u00e9 carnoso e h\u00famido ou algo viscoso. Pode alcanzar un tama\u00f1o de 12\u201315\u00a0cm de altura e un di\u00e1metro de 8 a 20\u00a0cm.\nNa parte inferior do sombreiro est\u00e1n as l\u00e1minas, sempre brancas, moi mestas e co bordo interno libre ; a esporada \u00e9 tam\u00e9n branca. O p\u00e9 ou talo, esvelto e de ata 3\u00a0cm de secci\u00f3n, tam\u00e9n \u00e9 branco, coa base engrosada e presenta un anel branco, membranoso, lobulado e colgante, \u00e1s veces coa marxe amarelenta e estriada. Cando o exemplar alcanza a madurez, o p\u00e9 pode mostrar unha canle oca no seu interior. Como t\u00f3dalas especies deste x\u00e9nero, na base do p\u00e9 at\u00f3pase unha volva que, neste caso, adopta a forma dunha serie de rodas de vultos ou engrosamentos, tam\u00e9n brancos, a modo de espullas.\nA carne \u00e9 ins\u00edpida ou lixeiramente doce, e sen olor propio, cunha suave coloraci\u00f3n alaranxada baixo a cut\u00edcula e branca no resto. As esporas son brancas e miden 9,5-12 por 6-8 micr\u00f3metros, lisas e non amiloides.\nDiferenciaci\u00f3n.\nA forma, cores e, sobre todo, a presenza das pintas brancas fai que sexa f\u00e1cil de reco\u00f1ecer. Poder\u00eda confundirse coa \"Amanita caesarea\" (comestible e moi apreciada) se chegan a desaparecer t\u00f3dalas manchas brancas, da que se diferenza porque nesta \u00faltima especie o p\u00e9 e as l\u00e1minas son de cor amarela dourada e a volva est\u00e1 ben desenvolvida e carnosa.\nH\u00e1bitat.\nAdoita medrar en medios h\u00famidos e sombrizos, baixo con\u00edferas ou frondosas (faias, bidueiros etc.), pero non \u00e9 estra\u00f1o atopala en espazos m\u00e1is despexados. Crece en zonas baixas ata a media monta\u00f1a. \u00c9 frecuente o seu crecemento en grupos.\n\u00c9 unha especie tipicamente outonal, que aparece xa a finais de ver\u00e1n.\nToxicidade.\nConsid\u00e9rase unha especie velenosa, con efectos t\u00f3xicos sobre o f\u00edgado e o intestino que poden chegar a ser graves pero raramente mortais. Produce tam\u00e9n efectos alucin\u00f3xenos, raz\u00f3n pola que se consumiu desde antigo en diferentes partes do mundo.\nOs efectos ps\u00edquicos que provoca d\u00e9bense \u00f3 seu contido en derivados isoxaz\u00f3licos (como o \u00e1cido ibot\u00e9nico ou o muscimol) e outros, como a butofenina e a muscarina (responsable da visi\u00f3n deformada de formas e distancias). Entre 30 minutos e 1 hora despois de inxerilo aparecen trastornos gastrointestinais (dores c\u00f3licas e v\u00f3mitos) e inmediatamente despois comezan os efectos alucin\u00f3xenos, con delirios, alucinaci\u00f3ns e visi\u00f3ns coloreadas e puntos de luz, nun estado semellante \u00e1 embriaguez, para rematar cun forte sono \u00f3 cabo de varias horas. A concentraci\u00f3n dos principios activos \u00e9 variable dentro dun mesmo exemplar (a cut\u00edcula \u00e9 m\u00e1is rica c\u00f3 resto da carne) e segundo o h\u00e1bitat onde se recolle (a m\u00e1is altura, maior concentraci\u00f3n). Tam\u00e9n se d\u00e1 o feito de que unhas substancias se transforman noutras \u00f3 madurar ou tras desecamento: o \u00e1cido ibot\u00e9nico degr\u00e1dase rapidamente en muscimol, 5-10 veces m\u00e1is potente e capaz de permanecer activo en exemplares desecados de varios anos."}
{"id": "48590", "revid": "1131", "url": "https://gl.wikipedia.org/wiki?curid=48590", "title": "Cacaforra cincenta", "text": "A cacaforra cincenta (Amanita pantherina) \u00e9 un cogomelo velenoso bastante com\u00fan, da orde das Agaricales, de cor parda e con volva e anel.\nDescrici\u00f3n.\nO sombreiro \u00e9 primeiro convexo pero \u00f3 madurar adopta unha forma plana, ben aberta, de ata 10\u201312\u00a0cm de di\u00e1metro, de superficie viscosa e cor parda, con variaci\u00f3ns desde o gris ata o caf\u00e9 claro ou amarelento, m\u00e1is escuro no centro. Presenta unhas pequenas manchas brancas (como as que caracterizan \u00e1 \"Amanita muscaria\"), caedizas e que poden ser arrastradas pola chuvia. O bordo \u00e9 claramente estriado desde novas, o que constit\u00fae un trazo caracter\u00edstico.\nAs lamini\u00f1as son brancas, libres e moi numerosas. As esporas son tam\u00e9n brancas, de 9-12 por 7-9 micr\u00f3metros, lisas e non amiloides.\nO p\u00e9 \u00e9 recto e branco, engrosado cara a base, oco no centro e de ata 15\u00a0cm de altura. Presenta un anel branco e pequeno, que adoita desaparecer, polo que a s\u00faa presenza ou ausencia non \u00e9 significativa. A volva da base \u00e9 ampla e ben visible, co bordo n\u00edtido, e pos\u00fae ademais uns engrosamentos como cord\u00f3ns que parecen subir polo p\u00e9.\nA carne \u00e9 branca e de sabor lixeiramente doce, que pasa a acre cando madura. Co tempo vai torn\u00e1ndose cada vez m\u00e1is parda. O olor \u00e9 d\u00e9bil \u00f3 principio e repugnante \u00f3 madurar.\nH\u00e1bitat.\nAparece desde fins de ver\u00e1n ata mediados de outono, baixo bosques de con\u00edferas ou, sobre todo, frondosas.\nDiferenciaci\u00f3n.\nReco\u00f1\u00e9cese con relativa facilidade pola cor do sombreiro, as manchi\u00f1as brancas e a volva do p\u00e9. Especies semellantes ser\u00edan as lepiotas, pero estas son moito m\u00e1is grandes; con escamas grandes, casta\u00f1as e non caedizas; e nunca pos\u00faen volva. Tam\u00e9n pode confundirse coa \"Amanita spissa\", que ten as taqui\u00f1as agrisadas, un anel amplo e estriado e un p\u00e9 coa superficie escamosa.\nToxicidade.\nA \"Amanita pantherina\" \u00e9 unha especie velenosa, que provoca unha intoxicaci\u00f3n grave denominada \"S\u00edndrome panteriniano\". O cadro cl\u00ednico cursa con s\u00edntomas gastrointestinais (n\u00e1useas, v\u00f3mitos e diarreas) \u00f3 cabo de 1-3 horas despois do consumo. M\u00e1is tarde aparecen alteraci\u00f3ns visuais e sensoriais, incoordinaci\u00f3n motora e mesmo perda de co\u00f1ecemento. Rara vez provocan a morte."}
{"id": "48591", "revid": "98629", "url": "https://gl.wikipedia.org/wiki?curid=48591", "title": "V\u00eda romana", "text": "As v\u00edas romanas foron esenciais para o crecemento do Imperio romano, capacitando aos romanos para mobilizar os seus ex\u00e9rcitos. Un vello proverbio di que \"todos os cami\u00f1os levan a Roma.\" As v\u00edas romanas foron proxectadas para dificultar nas provincias a organizaci\u00f3n de resistencia contra o Imperio. No seu c\u00falmen, o sistema de v\u00edas romanas atinxiu 85.300 km (53.000 millas), cuns 372 ramais.\nOs romanos, por raz\u00f3ns militares, comerciais e pol\u00edticas, impulsaron a construci\u00f3n de estradas, que denominaron \"viae\" (nominativo plural do nominativo singular \"via\"), palabra derivada da ra\u00edz indoeuropea \"*wegh-\", que significa \"ir\", no sentido de \"transportar nun veh\u00edculo\" (voz proveniente da mesma ra\u00edz). As \"viae\" foron primariamente sentidas como estradas para carros, \u00e9 dicir para carretaren materiais dunha localidade a outra. Moitas desas v\u00edas foron a\u00ednda utilizadas nos milenios posteriores.\nEstas extensas estradas foron de grande importancia para manter tanto a expansi\u00f3n como a estabilidade do Imperio. As lexi\u00f3ns mov\u00edanse con rapidez por elas. Por\u00e9n na Antig\u00fcidade tard\u00eda esas mesmas estradas xogaron un importante papel nos reveses militares sufridos polos romanos, ao canalizaren as invasi\u00f3ns b\u00e1rbaras.\nAs primeiras v\u00edas romanas: un \u00fatil estrat\u00e9xico.\nAta 400 a.C., os romanos utilizaban cami\u00f1os para deslocarse desde a s\u00faa capital \u00e1s cidades veci\u00f1as circundantes. O ataque galo de Brenno, en 390 a.C., que se revelou desastroso para os romanos, mostrou a ineficacia do sistema defensivo de Roma, debido principalmente \u00e1 lentitude de desprazamento das tropas sobre o que eran apenas sendas pouco aptas para se mover. A necesidade dunha mellor defensa, xunto \u00e1 vontade de expansi\u00f3n e de hexemon\u00eda sobre Italia, levou \u00e1 Rep\u00fablica romana, a\u00ednda fr\u00e1xil e ameazada desde o exterior, a p\u00f3r en cuesti\u00f3n unhas estruturas escasamente adaptadas a eses desexos, precis\u00e1banse rutas s\u00f3lidas e un sistema de relevos. Estes eixos permitiron, de certo, unha circulaci\u00f3n m\u00e1is r\u00e1pida e doada, mais sobre todo facilitaron a mobilizaci\u00f3n pronta de tropas.\nA primeira v\u00eda foi creada en 312 a.C., por Appius Claudius Caecus, para unir Roma e Capua: foi a denominada V\u00eda Apia. A fins da Rep\u00fablica, o conxunto do territorio da pen\u00ednsula italiana estaba dotado destas grandes arterias, ostentando cada ruta o nome do censor que a creara. Estas v\u00edas non estaban pavimentadas salvo excepcionalmente: no interior das cidades e nas s\u00faas proximidades (excepto a V\u00eda Apia, que fora progresivamente laxeada en todo o seu percurso).\nA expansi\u00f3n da rede viaria: un \u00fatil comercial.\nA medida que se expande o Imperio, a administraci\u00f3n adaptar\u00e1 o mesmo esquema nas novas provincias. No seu apoxeo, a rede ruteira romana principal atinxir\u00e1, tendo en conta v\u00edas secundarias de menor calidade, arredor de 150.000\u00a0km. Os comerciantes romanos viron moi logo o interese deses eixos viarios. A diferenza doutras civilizaci\u00f3ns mediterr\u00e1neas que fundaran o seu desenvolvemento comercial case unicamente a partir dos seus portos, os romanos utilizar\u00e1n a s\u00faa rede de estradas en paralelo coa s\u00faa frota comercial. Isto favorecer\u00e1 os intercambios no interior continental, provocando unha expansi\u00f3n mercantil fulgurante. Rexi\u00f3ns enteiras especializaranse e comerciar\u00e1n entre elas (vi\u00f1os e aceite en Hispania, cereais en Numidia, cer\u00e1micas e produtos c\u00e1rnicos na Galia, por exemplo).\nA construci\u00f3n das v\u00edas romanas.\nExecuci\u00f3n do trazado.\nUnha vez tomada a decisi\u00f3n de constru\u00edr unha v\u00eda, a delimitaci\u00f3n do trazado era logo confiada a top\u00f3grafos e axudantes xe\u00f3metras, os \"mensores\".\nPara traballar, os mensores utilizaban varios instrumentos:\nDe xeito xeral, as v\u00edas romanas caracter\u00edzanse polo seu trazado rectil\u00edneo. Evitan ao m\u00e1ximo as zonas pantanosas e as beiras inmediatas aos cursos de auga. Cando non quedaba m\u00e1is remedio que franquealas, a v\u00eda atravesaba por un vao ou sobre unha ponte, de madeira ou de pedra, obra da que quedan a\u00ednda magn\u00edficos exemplares. En zonas monta\u00f1osas, buscan un trazado a media ladeira, por raz\u00f3ns de comodidade e seguranza. Moitos trazados abrazan as curvas de nivel ou ben l\u00edganas de modo brusco, por medio de fortes pendentes (un exemplo na Gallaecia, son os \"C\u00f3bados de Larouco\", na V\u00eda Nova). As v\u00edas ensanch\u00e1banse nas curvas para facilitar que as carruaxes, carentes de bestas, virasen mellor.\nDespois da toma de medici\u00f3ns, os mensores sinalaban o trazado por medio de marcos.\nM\u00e9todo construtivo.\nA construci\u00f3n era acometida desde varios tramos independentes de lonxitudes vari\u00e1beles. Isto explica os lixeiros cambios de orientaci\u00f3n que se observan con frecuencia. A obra era confiada, entre outros, a soldados, aos que se daba as\u00ed unha ocupaci\u00f3n en tempos de paz. Os tramos realizados por eles atop\u00e1molos nas proximidades de campamentos militares. Outros tramos foron constru\u00eddos por escravos, colonos de propiedades pr\u00f3ximas e presos. Ao contrario da idea tan espallada e admitida, a v\u00eda romana non segue un padr\u00f3n-tipo fixo, sen\u00f3n que son tramos de maior ou menor calidade e mellor ou peor reparados.\nA execuci\u00f3n da v\u00eda era diferente segundo a topograf\u00eda do chan:\nPreparado o terreo para a calzada, coloc\u00e1banse diferentes estratos de materiais locais: \nContrariamente a unha idea moi difundida, a v\u00eda romana estaba raramente pavimentada, a excepci\u00f3n de nas proximidades das cidades ou en zonas especiais.\nO perfil da calzada era empenado, facilitando o deslizamento das augas pluviais para foxos de drenado situados a cada beiril. Estes foxos serv\u00edan \u00e1s veces como fonte de subministraci\u00f3n de materiais de aluvi\u00f3n para reparaci\u00f3ns. As v\u00edas eran un privilexio das tropas, das carruaxes e dos veh\u00edculos de transporte de persoas. Con frecuencia hai cami\u00f1os que duplican as v\u00edas para facilitar o paso de xentes da p\u00e9 e da cabalo.\nClasificaci\u00f3n das v\u00edas romanas.\nOs escritos de Siculus Flacus, \"mensor\" romano do s\u00e9culo I d.C., danos a clasificaci\u00f3n seguinte :\nAs \"viae publicae\".\nSon as grandes v\u00edas do Imperio, as arterias principais da rede de comunicaci\u00f3ns, que unen entre si as grandes cidades. Son denominadas tam\u00e9n \"viae praetoriae\" (v\u00edas pretorianas), \"viae militares\" (v\u00edas militares) ou \"viae consulares\" (v\u00edas consulares). O Estado toma a cargo o finanzamento da s\u00faa construci\u00f3n, mais pode esixir contribuci\u00f3ns das cidades e dos grandes propietarios dos dominios agrarios atravesados por estas v\u00edas.\nLevan con frecuencia o nome da persoa que impulsara o proxecto da s\u00faa construci\u00f3n (Agripa para a Via Agrippa, Domicio Ahenobarbo para a Via Domitia). Nalgunhas ocasi\u00f3n o nome corresponde \u00e1 zona que comunica, como a Via Latina, ou a fin para que fora executada, como a Via Salaria, que era unha primitiva ruta de aprovisionamento de sal.\nA xesti\u00f3n destas v\u00edas \u00e9 confiada \u00e1 vixilancia dun \"curator viarum\" (procurador das v\u00edas), un funcionario estatal. Emite ordes para traballos nas calzadas, especialmente reparaci\u00f3ns.\nA anchura media, constatada, dunha \"via publica\", \u00e9 de 6 a 12 m.\nAs \"viae vicinales\".\nSon ramais que parten das \"viae publicae\",permitindo unir os diferentes \"vici\" (plural de vicus, designaci\u00f3n dunha localidade menor) dunha mesma rexi\u00f3n.\nConstit\u00faen sen d\u00fabida a maior parte das estradas da rede total.\nA anchura media dunha \"via vicinalis\" era de arredor de 4 m.\nVelaqu\u00ed alg\u00fans exemplos na Galia de \"viae vicinales\" : a V\u00eda \"Regordane\" que un\u00eda Le Puy con Montpellier ou a V\u00eda de Aquitania a unir Narbona e Burdigala, hoxe Bordeos.\nAs \"viae privatae\".\nEnlazaban os grandes dominios, as \"villae\", coas \"viae vicinales\" e \"publicae\". \nEran calzadas privadas, reservadas ao uso s\u00f3 dos propietarios que as financiaban totalmente. Atop\u00e1molas nos lindes dos grandes latifundios.\nA anchura media dunha \"via privata\" estaba entre 2,50 e 4 m.\nOs documentos viarios.\nO traballo de enxe\u00f1eiros e \"mensores\" non estaba limitado ao c\u00e1lculo e marcado das v\u00edas. Merc\u00e9 a inmensa cantidade de datos que achegaban (distancias entre cidades, obst\u00e1culos, pontes etc.), forneceron a base do traballo das persoas encargadas de elaborar os mapas.\nA base do traballo dos cart\u00f3grafos romanos era o \"rolo\", de longo e ancho estabelecido e recheo por enteiro. Isto implica unha distorsi\u00f3n da vista de conxunto. Non se co\u00f1ece a perspectiva e a escala, como nas nosas gu\u00edas, mapas e itinerarios actuais. Por\u00e9n o viaxeiro romano pod\u00eda atopar numerosas indicaci\u00f3ns sobre as etapas e as paradas, a lonxitude desas etapas, os obst\u00e1culos ou os lugares not\u00e1beles (capitais, santuarios), cousas que importaban abondo ao viaxeiro desa \u00e9poca.\nO mapa xeral das ramificaci\u00f3ns das v\u00edas consulares estaba exposto, en m\u00e1rmore, no Foro Romano. Dese mapa se realizaban, para vender, copias en pergami\u00f1o; incluso hab\u00eda mapas parciais para un itinerario concreto.\nA \"Tabula Peutingeriana\".\nO documento, m\u00e1is co\u00f1ecido e completo, chegado ata nos \u00e9 a T\u00e1boa de Peutinger, ou Tabela Teodosiana.\n\u00c9, en realidade, a copia feita por un moxe alsaciano no s\u00e9culo XIII, a partir dun documento realizado a inicios do s\u00e9culo III por Castorius, que poder\u00eda ser mesmo unha copia do mapa do Imperio de Agripa, destinada ao seu sogro, o emperador Augusto. Doada ao humanista Konrad Peutinger, g\u00e1rdase actualmente na biblioteca de Viena, Austria.\nConsta de 11 follas (en total 6,80 m por 0,34 m), representa o mundo co\u00f1ecido na \u00e9poca, desde Britania (Inglaterra) ata o Norte de \u00c1frica, e desde o Atl\u00e1ntico ata a India.\nO Itinerario de Antonino.\nO Itinerario de Antonino \u00e9, unha gu\u00eda onde se enumeran, para todas as rutas, a lista das etapas e as distancias. Debeu ser redactada no goberno de Caracalla (de onde deriva a denominaci\u00f3n, pois a \"gens\" Antonina era a de Caracalla), logo remodelada, verosimilmente, na \u00e9poca da Tetrarqu\u00eda, a finais do s\u00e9culo III, xa que se cita Constantinopla. Sen d\u00fabida foi realizada a partir dun mapa mural.\nOutros documentos.\nNo s\u00e9culo XIX, foron achados catro vasos no lago de Bracciano, preto de Roma. Os \"Vasos de Vicarello\" (do nome do lugar da descuberta) mostran, gravados en varias columnas os nomes das etapas e as distancias que as separan, na v\u00eda de Roma a C\u00e1diz.\nAs T\u00e1boas de barro de Astorga, inf\u00f3rmanos dalg\u00fans itinerarios da Gallaecia romana.\nOutros documentos, ligados a un itinerario preciso, tam\u00e9n se co\u00f1ecen. Tal \u00e9 o caso, por exemplo, de itinerarios de peregrinaci\u00f3n a Xerusal\u00e9n, como os de Eusebio de Cesarea, o de Nicomedes, ou o de Te\u00f3gnis de Nicea. Son m\u00e1is tard\u00edos (s\u00e9culo IV), pero o sistema era igual: etapas, distancias entre as mesmas, paradas etc.\nComplementos das v\u00edas romanas.\nA construci\u00f3n da v\u00eda non se limitaba \u00e1 calzada propiamente dita. Un conxunto de complementos permitir\u00e1 aos viaxeiros deslocarse nas mellores condici\u00f3ns pos\u00edbeles.\nMiliarios.\nA intervalos regulares, columnas cil\u00edndricas de 2 a 4 m de alto e de 50 a 80\u00a0cm de di\u00e1metro, cunha base c\u00fabica, achantada no solo uns 80\u00a0cm m\u00e1is ou menos.\nOs miliarios non se colocaban, como se fai hoxe cos marcos quilom\u00e9tricos, a cada milla. Ve\u00f1en corresponder aos actuais paneis indicadores que se colocan, con certa regularidade, para indicar a distancia ata a pr\u00f3xima etapa. En cada miliario, (a ter en conta que se viaxaba en carros ou da cabalo), enc\u00f3ntranse varias inscrici\u00f3ns: o nome do emperador que ordenou a construci\u00f3n ou a reparci\u00f3n da v\u00eda, os seus t\u00edtulos, os nomes doutros maxistrados relacionados coa v\u00eda, a orixe do miliario (era colocado logo da construci\u00f3n ou ben despois dunha reparaci\u00f3n), as distancias entre o lugar e a orixe da v\u00eda ou ben a distancia desde o miliario a algunha cidade.\nAs distancias son indicadas en millas. A milla romana, \"milia passum\", eran mil pasos (en realidade dobres pasos), que \u00e9 o que en realidade significa \"milia passum\" ( e de milia precisamente sae milla). Como o paso estaba talonado en 1,48 m de a\u00ed que a milla equivalla a 1,480\u00a0km ou 1.480 m. Por\u00e9n non todas as v\u00edas est\u00e1n medidas con esa milla nin ese paso. As\u00ed na Via Domitia hai miliarios cun sistema de medida distinto.\nSalvamento de obst\u00e1culos.\nPontes.\nPontes de madeira.\nFrecuentemente, as pontes eran por enteiro de madeira, sostidas por postes.\nOu ben, para maior solidez, os sustentantes eran de pedra, pero o piso da ponte era de t\u00e1boas de madeira.\nA ponte de Trier, na actual Alema\u00f1a, era unha destas pontes de piares de canter\u00eda e calzada de madeira. Na actualidade os piares cons\u00e9rvanse, mais a calzada, moito m\u00e1is recente, \u00e9 de pedra entallada. Algo similar debeu ser a Pont\u00f3riga, sobre o r\u00edo Sil, no actual concello de Carballeda de Valdeorras.\nPontes de pedra.\nA construci\u00f3n m\u00e1is espectacular das estradas romanas foi a construci\u00f3n de pontes permanentes de pedra, sobre cursos de auga de ancho mediano. Permit\u00edan a circulaci\u00f3n en calquera circunstancia, mesmo nos per\u00edodos de cheas das augas. Estas construci\u00f3ns te\u00f1en aguantado o paso dos s\u00e9culos e son, a mi\u00fado, a\u00ednda utilizadas na actualidade (d\u00e9bese ter en conta que moitas foran reparadas en \u00e9pocas imntermedias). Ademais, as pontes favoreceron o asentamento de poboaci\u00f3n e a creaci\u00f3n de novas localidades.\nEn funci\u00f3n do longor a salvar, as pontes pod\u00edan ter un s\u00f3 arco ou contar con varios. Neste \u00faltimo caso, os piares \u00edan provistos de tallamares dirixidos cara a corrente, a fin de evitar que fosen golpeados con dano por obxectos flotantes, logo das cheas (troncos p.ex.). Para amortecer a presi\u00f3n das augas cando as fortes cheas, colocabanse estribos rectangulares ou redondeados. A ponte m\u00e1is espectacular do antigo Imperio romano talvez sexa a Ponte de Alc\u00e1ntara, sobre o r\u00edo Texo, na actual provincia de C\u00e1ceres. Na antiga Gallaecia \u00e9 sen d\u00fabida a ponte do r\u00edo Bibei, na provincia de Ourense.\nPontes de barcas.\nPara franquear os cursos de auga de anchura meirande, os romanos utilizaron pontes de barcas cunha parte s\u00f3lida, sobre cada beira, con postes de ancorado metidas na mesma auga, para obter unha mellor estabilidade do complexo.\nVaos.\nAs estradas deb\u00edan salvar a mi\u00fado vaos. Estes pasos eran, con frecuencia, simplemente enlaxados ou preparados con pedras unidas con cal, sostidas con taboleiros de madeira. As escavaci\u00f3ns te\u00f1en descuberto, por\u00e9n, vaos de importancia, constru\u00eddos con grandes bloques de aparello e con muros de sostemento, canles para drenaxe da auga e calzada para paso. Estes vados chegaron a evolucionar como pontes de madeira ou pedra.\nOutras soluci\u00f3ns.\nComo noutras \u00e9pocas eran utizadas barcazas ou pont\u00f3ns (\"ratis\") para salvar os cursos de auga.\nEn zonas monta\u00f1osas, enfin, se se consideraba necesario, en lugares estreitos, tall\u00e1base a rocha para permitir o paso, e mesmo perfur\u00e1banse pequenos t\u00faneles, por seguridade, e a\u00ednda se entallaban calzadas a pico. Tam\u00e9n se pod\u00edan constru\u00edr muros de contenci\u00f3n para poder ensanchar a v\u00eda.\nEdificaci\u00f3ns diversas.\nPara comodidade de viaxeiros e mercador\u00edas, a administraci\u00f3n romana instalou estaci\u00f3ns viarias ao longo das v\u00edas: as \"mutationes\" e as \"mansiones\".\nRelevos e albergues.\nA \"mutatio\" \u00e9 un estaci\u00f3n de relevo, colocada cada 10 ou 15\u00a0km , para simple parada e cambio ou relevo eventual de cabalar\u00eda.\nCada tres \"mutationes\" hab\u00eda unha \"mansio\" (mansi\u00f3n), distando entre elas, pois, arredor de 30 ou 45\u00a0km. Para identificalas ben adoitaban estar pintadas de vermello. Atendidas por un \"caupo\", son lugares de etapa bien equipados, onde eventualmente se pod\u00eda facer noite. Hab\u00eda al\u00ed un mes\u00f3n para comidas, un servizo de cabalerizas - o \"stabulum\" -, un ferreiro, ou ben un carreteiro, encargado do mantemento e reparaci\u00f3n de veh\u00edculos. \nOs nobres ti\u00f1\u00e1n, por\u00e9n, necesidade de algo mellor nos seus desprazamentos. En tempos antigos as casas do beiril da estrada deb\u00edan ofrecer hospitalidade por mandato legal, o que posibelmente orixinou as \"tabernae\". O termo en principio significou \"hostal\", m\u00e1is que \"taberna\". O desenvolvemento de Roma impulsou o das tabernas, que se volveron m\u00e1is luxosas, acadando unha boa ou m\u00e1 reputaci\u00f3n, consonte o nivel dos seus servizos. Un destes hostais de mellor calidade foi a \"Tabernae Caediciae\" en Sinuessa, na V\u00eda Apia. Posu\u00eda un grande almac\u00e9n con odres de vi\u00f1o, queixos e xam\u00f3ns. Varias cidades, a\u00ednda existentes, desenvolv\u00e9ronse en torno as \"tabernae\", como Rheinzabern, no Rheinland (Alema\u00f1a), e Saverne en Alsacia (Francia). Nestes dous casos mantense no nome da localidade unha clara derivaci\u00f3n do voc\u00e1bulo taberna.\nServizo de correos.\nExistiron dous tipos de servizos postais, un p\u00fablico e outro privado:\nMonumentos civ\u00eds, militares e sacros.\nPara confortamento espiritual e para estar so a protecci\u00f3n dos deuses tutelares. os viaxeiros encontraban con regularidade, ao longo das v\u00edas, lugares de culto, como templos ou fanum. Pregaban a Mercurio, deus do comercio e dos viaxeiros, a Diana, gardi\u00e1 dos cami\u00f1os, ou ben a divindades locais. Fac\u00edanse ofrendas de moedas ou de exvotos, ou mesmo sacrificios.\nM\u00e1is grandiosos e a mi\u00fado erguidos por doadores, desde o emperador a particulares ricos, levant\u00e1banse mausoleos, trofeos ou arcos triunfais. Chea de mausoleos, \u00e1s beiras est\u00e1 a V\u00eda Apia, e un belo exemplar, ben conservado \u00e9 o mausoleo dos Xulios en Glanum Saint-R\u00e9my-de-Provence); restos dun trofeo, conmemorando o triunfo de Augusto sobre os pobos veci\u00f1os, \u00e9 o sito en La Tourbie; o arco de Ber\u00e0, preto de Tarragona sit\u00faase sobre a V\u00eda Herc\u00falea ou V\u00eda Augusta."}
{"id": "48592", "revid": "23204", "url": "https://gl.wikipedia.org/wiki?curid=48592", "title": "F\u00edsica cl\u00e1sica", "text": "A f\u00edsica cl\u00e1sica tr\u00e1tase da parte f\u00edsica constru\u00edda antes das revoluci\u00f3ns cient\u00edficas de cambio de s\u00e9culos XIX a XX, polo tanto, a \u00fanica que existiu antes do s\u00e9culo XX e que agora se considera como a f\u00edsica da escala humana, vivindo unha \u00e9poca na que \u00e9 considerada como aproximaci\u00f3n manexable e observable da f\u00edsica moderna. A s\u00faa base est\u00e1 na Mec\u00e1nica newtoniana, a\u00ednda que tam\u00e9n abrangue outros apartados como a \u00f3ptica ou a electricidade. Normalmente, hoxe est\u00e9ndese a s\u00faa definici\u00f3n a todo o que non sexa mec\u00e1nica cu\u00e1ntica, a\u00ednda que moitas veces se considera asemade a Teor\u00eda da Relatividade exclu\u00edda dela.\nDefinici\u00f3n.\nDenom\u00ednase f\u00edsica cl\u00e1sica \u00e1 f\u00edsica baseada nos principios previos \u00e1 aparici\u00f3n da f\u00edsica cu\u00e1ntica, inclu\u00edndo a Teor\u00eda Especial da Relatividade. Non hai restrici\u00f3ns da aplicaci\u00f3n da f\u00edsica cl\u00e1sica e os seus principios pero, na pr\u00e1ctica, a escala de dita f\u00edsica \u00e9 a dos \u00e1tomos illados, mol\u00e9culas e cara a arriba, inclu\u00edndo o mundo macrosc\u00f3pico e a astronom\u00eda. Dentro do \u00e1tomo e entre os \u00e1tomos dunha mol\u00e9cula, as leis da f\u00edsica cl\u00e1sica non poden ser aplicadas correctamente. Ata a teor\u00eda cl\u00e1sica da radiaci\u00f3n electromagn\u00e9tica \u00e9, dalg\u00fan xeito, limitada na s\u00faa capacidade de prover descrici\u00f3ns correctas, dado que a luz \u00e9 inherentemente un fen\u00f3meno cu\u00e1ntico. Ao contrario que a f\u00edsica cu\u00e1ntica, a cl\u00e1sica caracter\u00edzase, en xeral, por un principio de completo determinismo.\nDentro a categor\u00eda da f\u00edsica cl\u00e1sica incl\u00faense:\nMatematicamente, a f\u00edsica cl\u00e1sica \u00e9 aquela en cuxas ecuaci\u00f3ns non aparece a constante de Planck.\nUn paradigma actual principal da f\u00edsica \u00e9 que as leis fundamentais da natureza son as leis da f\u00edsica cu\u00e1ntica e a teor\u00eda cl\u00e1sica \u00e9 a aplicaci\u00f3n das leis cu\u00e1nticas ao mundo macrosc\u00f3pico. A\u00ednda que na actualidade esta teor\u00eda \u00e9 m\u00e1is asumida que probada, un dos campos de investigaci\u00f3n m\u00e1is activos \u00e9 a correspondencia cl\u00e1sica-cu\u00e1ntica. Este campo da investigaci\u00f3n c\u00e9ntrase en descubrir como as leis da f\u00edsica cu\u00e1ntica producen f\u00edsica cl\u00e1sica no l\u00edmite do mundo macrosc\u00f3pico."}
{"id": "48595", "revid": "2074", "url": "https://gl.wikipedia.org/wiki?curid=48595", "title": "Mec\u00e1nica de Lagranxe", "text": ""}
{"id": "48599", "revid": "2452", "url": "https://gl.wikipedia.org/wiki?curid=48599", "title": "Papa Inocencio IV", "text": ""}
{"id": "48600", "revid": "27155", "url": "https://gl.wikipedia.org/wiki?curid=48600", "title": "Conocybe cyanopus", "text": "Conocybe cyanopus \u00e9 unha especie do x\u00e9nero \"Conocybe\" que cont\u00e9n o composto psicoactivo psilocibina. Foi escrita orixinalmente coma \"Galerula cyanopus\" por George Francis Atkinson en 1918, pasou a clasificarse no x\u00e9nero \"Conocybe\" por Robert K\u00fchner en 1950."}
{"id": "48601", "revid": "89787", "url": "https://gl.wikipedia.org/wiki?curid=48601", "title": "Cogomelo da risa", "text": "O cogomelo da risa (Gymnopilus junonius ou Gymnopilus spectabilis), \u00e9 unha especie de fungo basidomicetos do x\u00e9nero \"Gymnopilus\", que pertence \u00e1 familia Strophariaceae. Ten propiedades psicoactivas, de a\u00ed o seu nome.\nDescrici\u00f3n.\nO chapeu \u00e9 convexo e acada os 20 cent\u00edmetros de di\u00e1metro, \u00e9 de cor arrubiada, cunha superficie escamosa e seca. O p\u00e9 pode medir at\u00e9 25 cent\u00edmetros de longo e acadar 2,5 cent\u00edmetros de grosor, \u00e9 de cor do leite, con anel.\nA tona do fungo cont\u00e9n psilocibina. At\u00f3pase en locais h\u00famidos e sombrizos dos bosques de con\u00edferas.\nComestibilidade.\nNon \u00e9 un cogomelo comest\u00edbel."}
{"id": "48602", "revid": "5863", "url": "https://gl.wikipedia.org/wiki?curid=48602", "title": "Baltazar Castro", "text": "Baltazar Castro, nado en Rancagua o 29 de xullo de 1919 e finado nesta mesma cidade o 10 de xaneiro de 1989, foi un pol\u00edtico e escritor chileno.\nTraxectoria.\nTraballou dende moi novo nas minas de cobre de El Teniente, preto de Rancagua, onde chegou a ser xefe da secci\u00f3n de estat\u00edstica do cami\u00f1o de ferro da mina. Deputado socialista por Rancagua durante d\u00faas lexislaturas, entre 1949 e 1957, foi escollido coma o mellor parlamentario polos xornalistas pol\u00edticos. En 1953, foi elixido presidente da C\u00e1mara de Deputados. En 1957 foi escollido senador pola s\u00faa circunscrici\u00f3n.\nComo escritor, traballou sobre personaxes mineiros nos seus contos e novelas. Foi activo membro do grupo literario Los In\u00fatiles, de Rancagua."}
{"id": "48603", "revid": "89787", "url": "https://gl.wikipedia.org/wiki?curid=48603", "title": "Gymnopilus luteofolius", "text": "Gymnopilus luteofolius \u00e9 un fungo que medra en grupos densos dentro sobre con\u00edferas. D\u00e1se na tempada de finais de xullo a novembro. Cont\u00e9n a substancia psilocibina."}
{"id": "48605", "revid": "27155", "url": "https://gl.wikipedia.org/wiki?curid=48605", "title": "Psilocybe cyanescens", "text": "Psilocybe cyanescens \u00e9 unha especie de cogomelo alucin\u00f3xeno. Os compo\u00f1entes principais que causan os efectos al\u00facin\u00f3xicos son a psilocibina e a psilocina. Pertence \u00e1 familia Strophariaceae."}
{"id": "48606", "revid": "1131", "url": "https://gl.wikipedia.org/wiki?curid=48606", "title": "Psilocybe cubensis", "text": "Psilocybe cubensis \u00e9 o nome cient\u00edfico dunha especie de cogomelo alucin\u00f3xeno chamados as\u00ed debido \u00e1s s\u00faas propiedades ente\u00f3xenas resultado das diferentes substancias qu\u00edmicas que pos\u00faen, principalmente a psilocina e a psilocibina."}
{"id": "48607", "revid": "12452", "url": "https://gl.wikipedia.org/wiki?curid=48607", "title": "Castelo de Castrodouro", "text": ""}
{"id": "48608", "revid": "336", "url": "https://gl.wikipedia.org/wiki?curid=48608", "title": "Castelo de San Ant\u00f3n", "text": ""}
{"id": "48610", "revid": "27155", "url": "https://gl.wikipedia.org/wiki?curid=48610", "title": "Psilocybe mexicana", "text": "Psilocybe mexicana \u00e9 o nome cient\u00edfico dunha das especies de fungos psilocibios nas que Albert Hoffman illou por primeira vez as compo\u00f1entes activas psilocibina e psilocina en 1958.\nEsta clase de fungos \u00e9 co\u00f1ecida polas s\u00faas caracter\u00edsticas psicotr\u00f3picas, empreg\u00e1ndose tradicionalmente de manera ritual en Am\u00e9rica do Norte dende mais de 2000 anos."}
{"id": "48612", "revid": "27155", "url": "https://gl.wikipedia.org/wiki?curid=48612", "title": "Psilocybe semilanceata", "text": "Psilocybe semilanceata \u00e9 unha especie de fungos co\u00f1ecida polo seu uso como substancia psicotr\u00f3pica, e as s\u00faas variantes americanas eran comunmente utilizadas polos ind\u00edxenas nos seus rituais relixiosos xa no ano 1000 a. C.\nO mongui mide entre 2 e 5\u00a0cm, ten un chapeu acampanulado con forma de teto, carece de anel, e a s\u00faa cor var\u00eda entre o esbrancuxado cando \u00e9 pequeno ao marr\u00f3n cando \u00e9 grande. Pos\u00fae un sabor amargo e, a\u00ednda que mentres crece \u00e9 branco perla, unha vez vaise secando toma unha cor amarelada e posteriormente tinguiduras purp\u00fareos, azuis ou verdosos, indicadores da oxidaci\u00f3n do seu principio activo a psilocibina."}
{"id": "48613", "revid": "89787", "url": "https://gl.wikipedia.org/wiki?curid=48613", "title": "Psilocybe tampanensis", "text": "Psilocybe tampanensis \u00e9 un cogomelo alucin\u00f3xeno da familia Strophariaceae. Atopouse por primeira vez preto de Tampa, Florida en 1977, mais non se volveu atopar en Florida, aparecendo non obstante no estado de Mississippi. O esp\u00e9cime orixinal atopado en Florida foi posteriormente clonado."}
{"id": "48615", "revid": "27155", "url": "https://gl.wikipedia.org/wiki?curid=48615", "title": "Psilocybe australiana", "text": "Psilocybe subaeruginosa ou Psilocybe australiana \u00e9 un cogomelo alucin\u00f3xeno orixinario de Australasia e Nova Zelandia, que cont\u00e9n psilocibina e psilocina coma principais compo\u00f1entes activos."}
{"id": "48616", "revid": "27155", "url": "https://gl.wikipedia.org/wiki?curid=48616", "title": "Psilocybe azurescens", "text": "Psilocybe azurescens \u00e9 un cogomelo alucin\u00f3xeno que cont\u00e9n o compo\u00f1entes psilocibina e psilocina. \u00c9 un dos cogomelos que levan triptamina m\u00e1is potentes, cunha concentraci\u00f3n de ata 1.8% de psilocibina, 0.5% de psilocina e 0.4% baeocistina. Isto conv\u00e9rteo nun dos cogomelos m\u00e1is fortes do x\u00e9nero psilocybe."}
{"id": "48617", "revid": "27155", "url": "https://gl.wikipedia.org/wiki?curid=48617", "title": "Psilocybe baeocystis", "text": "Psilocybe baeocystis \u00e9 un cogom\u00e9lo alucin\u00f3xeno pertencente \u00e1 famila Strophariaceae. Cont\u00e9n os compostos alucin\u00f3xenos psilocibina, psilocina e baeocistina."}
{"id": "48618", "revid": "27155", "url": "https://gl.wikipedia.org/wiki?curid=48618", "title": "Psilocybe bohemica", "text": "Psilocybe bohemica ou Psilocybe serbica \u00e9 unha especie de cogomelo alucin\u00f3xeno da familia Strophariaceae, que cont\u00e9n o composto psilocibina. Ten unha relaci\u00f3n directa c\u00f3 \"Psilocybe cyanescens\" e foi descuberto por Meinhard Moser e Egon Horak en 1969."}
{"id": "48619", "revid": "89787", "url": "https://gl.wikipedia.org/wiki?curid=48619", "title": "Psilocybe weilii", "text": "Psilocybe weilii \u00e9 un cogomelo alucin\u00f3xeno que cont\u00e9n psilocibina e psilocina entre os seus compo\u00f1entes activos principais. Orixinalmente foi confundida coa especie \"Psilocybe caerulescens\" var. \"caerulescens\", e recibe o seu nome de Andrew Weil."}
{"id": "48620", "revid": "27155", "url": "https://gl.wikipedia.org/wiki?curid=48620", "title": "Inocybe aeruginascens", "text": "Inocybe aeruginascens \u00e9 unha especie do x\u00e9nero \"Inocybe\" amplamente distribu\u00eddo en Europa. Esta especie foi documentada por primeira vez por J. Ferencz en Osca, Hungr\u00eda o 15 de xu\u00f1o de 1965."}
{"id": "48621", "revid": "27155", "url": "https://gl.wikipedia.org/wiki?curid=48621", "title": "Panaeolus subbalteatus", "text": "O Panaeolus cinctulus ou Panaeolus subbalteatus \u00e9 un cogomelo alucin\u00f3xeno com\u00fan na rexi\u00f3n de California, nos Estados Unidos de Am\u00e9rica.\nTen un corpo frut\u00edfero de cor ocre..\n\u00c9 t\u00f3xico e pode ter efectos alucin\u00f3xenos."}
{"id": "48623", "revid": "98629", "url": "https://gl.wikipedia.org/wiki?curid=48623", "title": "Panaeolus tropicalis", "text": "Panaeolus tropicalis \u00e9 unha especie de cogomelo alucin\u00f3xeno do x\u00e9nero \"Panaeolus\". Dase principalmente en Hawai, \u00c1frica central e Camboxa, pero tam\u00e9n se pode atopar en M\u00e9xico, Tanzania, Filipinas, Florida e o Xap\u00f3n."}
{"id": "48625", "revid": "8354", "url": "https://gl.wikipedia.org/wiki?curid=48625", "title": "Roberto Locatelli", "text": "Roberto Locatelli (nado en B\u00e9rgamo, Lombard\u00eda) o 5 de xullo de 1974, e un piloto de motociclismo italiano.\nOs comezos.\nEn 1993, con 19 anos, Locatelli consegue o campionato italiano de motociclismo. En 1994 debuta no Campionato do Mundo de Motociclismo, na categor\u00eda de 125cc pola s\u00faa conta e obt\u00e9n sorprendentemente a pole position no Gran Premio de Italia, a\u00ednda que na meta s\u00f3 puido ser d\u00e9cimo. En 1995 e 1996 corre sobre unha aprilia de 250cc, pero sen conseguir resultados interesantes.\nEn 1997 regresa a 125cc, pero neste caso sobre unha honda, se ben \u00e9 traspasado de novo a Aprilia para a \u00faltima carreira do campionato. En 1998 comezan a funcionar as cousas pouco e pouco para Locatelli. Con Honda conquistou tres \"poles\", a\u00ednda que o seu mellor resultado final foi unha terceira praza no Gran Premio de Alema\u00f1a.\nOs Grandes Premios.\nEn 1999 volveu a Aprilia, e conseguiu finalmente os seus primeiros grandes premios, Gran Premio de Francia e Gran Premio de Italia e remata o campionato mundial de cuarto. En 2000 vence nos grandes premios de Malaisia, Italia, Rep\u00fablica Checa, Espa\u00f1a, Xap\u00f3n, e consegue o seu primeiro campionato do mundo con 230 puntos, sempre sobre 125cc.\nAcadado xa o \u00e9xito, iniciou un per\u00edodo de experimentaci\u00f3n, e probou sorte na cilindrada de 250cc, pero en escudar\u00edas de terceira fila: primeiro foi coa que promov\u00eda o cantante de rock Vasco Rossi, logo co cantante de canci\u00f3n lixeira Eros Ramazzotti e despois de dous anos desastrosos regresou a 125cc con KTM, unha moto que a\u00ednda estaba en probas e que lle permitiu colleitar unicamente 18 puntos.\nEn 2004 Locatelli rexorde coa volta a Aprilia, consegue as vitorias de Italia e Alema\u00f1a e leva tam\u00e9n unha pole. Obt\u00e9n 192 puntos finais, e queda de terceiro na clasificaci\u00f3n xeral dun campionato do mundo que vai parar \u00e1s luvas de Andrea Dovizioso. Como os pilotos de m\u00e1is de 28 anos non poden correr en 125cc, en 2005 tivo que mudarse a 250, pero a unha escudar\u00eda menor, a de Lucio Cecchinello, cuns resultados moi discretos. En 2006 ficha por Toth, e malia rodar cunha moto vella, obt\u00e9n dous podios (segundo en Valencia e terceiro en Qatar), e ademais remata quinto na t\u00e1boa clasificatoria final.\nEn 2007 ficha por Gilera. O 24 de marzo sofre unha grav\u00edsima ca\u00edda no Gran Premio de Espa\u00f1a.\nMide 1,72 metros e pesa 65 quilos."}
{"id": "48629", "revid": "89787", "url": "https://gl.wikipedia.org/wiki?curid=48629", "title": "Li\u00f1as temporais alternativas de Dragon Ball", "text": "No manga de Dragon Ball e no anime de Dragon Ball Z, am\u00f3sasenos que existen varias li\u00f1as temporais e dimensi\u00f3ns alternativas durante a saga dos androides.\nM\u00e1is abaixo est\u00e1n as li\u00f1as temporais e os seus acontecementos. \u00d3 lado de cada nome de personaxe hai un n\u00famero que indica a dimensi\u00f3n \u00e1 que pertence; se non hai ning\u00fan n\u00famero, pertence \u00e1 dimensi\u00f3n que se est\u00e1 a describir.\nOrixe das li\u00f1as temporais.\nAs li\u00f1as temporais foron desencadeadas por mor da m\u00e1quina do tempo. Cando os androides C-17 e C-18 mataron t\u00f3dolos heroes da Terra (os Guerreiros Z), Bulma creou unha m\u00e1quina do tempo para enviar Toranks para o pasado e atopar un xeito de destru\u00edlos androides ou de traer Son Goku para o futuro para destru\u00edlos al\u00ed. A historia amosounos, cando Toranks e C\u00e9lula usaron a m\u00e1quina, que neste universo as li\u00f1as de tempo son inmut\u00e1beis: \u00e9 dicir, que mudando sucesos no pasado non acontecen consecuencias no futuro, xa que \u00e1mbolos dous momentos pertencen a li\u00f1as temporais distintas.\nLi\u00f1a temporal 1: Principal.\nEsta \u00e9 a li\u00f1a temporal principal na cal a serie Dragon Ball ocorre e finalmente nos conduce \u00e1 saga de Boo. Hai dous viaxeiros temporais/dimensionais que interfiren con esta li\u00f1a temporal: Toranks da li\u00f1a temporal 2 e C\u00e9lula da li\u00f1a temporal 3.\nLi\u00f1a temporal 2: Toranks.\nEsta \u00e9 a li\u00f1a temporal que pertence \u00f3 Toranks do futuro e que \u00e9 representada nalg\u00fans cap\u00edtulos do manga. Nela, Toranks vai atr\u00e1s no tempo para li\u00f1a temporal principal e retorna con poder dabondo para matar \u00e1mbolos dous androides e C\u00e9lula.\nLi\u00f1a temporal 3: C\u00e9lula.\nEsta li\u00f1a temporal segue o mesmo cami\u00f1o c\u00e1 li\u00f1a temporal 2, pero diverxe no segundo retorno de Toranks dende o pasado xa que nesta li\u00f1a temporal, Toranks retorna coas copias dos planos dos androides, e non sendo moito m\u00e1is poderoso. A\u00ednda que os androides foron destru\u00eddos, Toranks non ti\u00f1a poder dabondo para combater contra C\u00e9lula. C\u00e9lula acaba matando Toranks e usando a s\u00faa m\u00e1quina do tempo para ir atr\u00e1s no tempo para atopa-los androides.\nLi\u00f1a temporal 4: Non vista.\nNon se viu ning\u00fan personaxe nesta li\u00f1a temporal. Esta \u00e9 a li\u00f1a temporal a onde foi Toranks3 e \u00e9 a li\u00f1a temporal 1 \u00e1 que ter\u00eda que ir Toranks, pero non C\u00e9lula.\nO resto dos detalles desta li\u00f1a temporal son desco\u00f1ecidos.\nM\u00e1is li\u00f1as temporais?\n\u00c9 sabido polos seguidores que outras ofertas comerciais (xogos, libros, pel\u00edculas etc...) do universo de Dragon Ball ignoran moitos dos acontecementos das historias do manga (consideradas can\u00f3nicas polos seguidores) e contan historias que polo regular est\u00e1n en conflito coas sagas can\u00f3nicas. Alg\u00fans non fan caso das sagas can\u00f3nicas e gozan destes medios, outros consideran os medios diverxentes ap\u00f3crifos e ignoran estas historias.\nA\u00ednda que os traballos de Dragon Ball non est\u00e1n explicados en ningures, unha explicaci\u00f3n razo\u00e1bel \u00e9 considerarmos que estas historias est\u00e1n noutras li\u00f1as temporais, coma se as cousas resultasen de xeito diferente. Esta \u00e9 unha explicaci\u00f3n moi similar \u00f3 Multiverso DC."}
{"id": "48631", "revid": "23204", "url": "https://gl.wikipedia.org/wiki?curid=48631", "title": "Pastel escoc\u00e9s", "text": "Un pastel escoc\u00e9s (scotch pie en ingl\u00e9s e en escoc\u00e9s) \u00e9 unha especie de empanadilla de carne de a\u00f1o orixinaria de Escocia. Neste pa\u00eds tam\u00e9n se lle chama simplemente \"pastel\" (\"pie\"), e na cidade de Dundee co\u00f1\u00e9cese co nome de \"pastel de carne picada\" (\"mince pie\"). \u00c9 tam\u00e9n moi popular en Inglaterra.\nDescrici\u00f3n e receita.\nO pastel escoc\u00e9s \u00e9 unha sorte de empanadilla de carne de a\u00f1o, desfeita e pastosa, a mi\u00fado bastante especiada con pementa negra e alg\u00fans outros ingredientes secundarios, que se presenta nunha forma cil\u00edndrica, como de torti\u00f1a, de renxente masa de fari\u00f1a triga. A torti\u00f1a ten uns 8 cent\u00edmetros de di\u00e1metro e uns 4 cent\u00edmetros de altura. Ademais, d\u00e9ixase un cornecho ou corrosco duro polo bordo, dun cent\u00edmetro de altura, para poderlle engadir ao pastel pur\u00e9 de patacas, fabas cocidas, mollo de vinagre ou mollo de carne.\nO pastel escoc\u00e9s s\u00e9rvese normalmente quente, xusto ao sacalo do forno. Cando se merca en postos ambulantes ou en tendas de fritidos r\u00e1pidos, pode ser que se elabore mergull\u00e1ndoo en aceite fervendo. \nTodos os anos, o Scotch Pie Club acolle o Campionato Mundial de pasteis escoceses. Carniceiros e panadeiros presentan os seus pasteis \u00e1 testaxe dun xurado. Os campi\u00f3ns en 2007 foron Alan e Keith Stuart de Buckhaven."}
{"id": "48633", "revid": "1093", "url": "https://gl.wikipedia.org/wiki?curid=48633", "title": "Scotch pie", "text": ""}
{"id": "48634", "revid": "1505", "url": "https://gl.wikipedia.org/wiki?curid=48634", "title": "Toxina paralizante dos moluscos", "text": "A toxina paralizante dos moluscos (tam\u00e9n chamada polo acr\u00f3nimo ingl\u00e9s PSP, de \"Paralytic Shellfish Poisoning\", ou, impropiamente, \"toxina paral\u00edtica\") \u00e9 un grupo de biotoxinas mari\u00f1as representadas principalmente pola \"saxitoxina\" (STX) e os seus derivados, as \"goniatoxinas\" ou \"goniautoxinas\" (GNTX).\nAntecedentes hist\u00f3ricos.\nA intoxicaci\u00f3n por toxina paralizante dos moluscos foi descrita por vez primeira en 1793 na Columbia Brit\u00e1nica, Canad\u00e1. A toxina foi identificada e estudada en 1975. Casos de intoxicaci\u00f3n, moitos con resultados mortais, est\u00e1n documentados en diferentes pa\u00edses de Europa, Am\u00e9rica, \u00c1frica, Asia e Ocean\u00eda.\nEn 1976 produciuse un grave abrocho de intoxicaci\u00f3n que afectou a unhas 120 persoas en toda Europa, por consumir mexill\u00f3ns galegos. Outros casos, de menor gravidade, produc\u00edronse en 1993 (con presenza simult\u00e1nea de DSP) e no 2000.\nTipos de toxina e especies responsables.\nCo\u00f1\u00e9cense polo de agora 21 variantes destas toxinas. As principais son a saxitoxina (STX) e as goniautoxinas (GNTX) e o resto son is\u00f3meros destas d\u00faas con presenza de distintos radicais.\nA toxina est\u00e1 producida por diferentes especies de dinoflaxelados dos x\u00e9neros \"Alexandrium\" (antes \"Gonyaulax\") (\"A. minutum\"), \"Gymnodinium\" (\"G. catenatum\") e \"Pyrodinium\".\nS\u00edntomas da intoxicaci\u00f3n.\nAs saxitoxinas son neurotoxinas hidrosolubles e termoestables que afectan \u00f3 sistema nervioso central, provocando par\u00e1lise muscular. O mecanismo de actuaci\u00f3n consiste no bloqueo dos impulsos nerviosos no punto de contacto entre as neuronas e as fibras musculares.\nO per\u00edodo de incubaci\u00f3n da intoxicaci\u00f3n por toxinas PSP \u00e9 duns 30 minutos despois da inxesti\u00f3n dos moluscos, \u00e1s veces menos. Os cadro cl\u00ednico comeza con pro\u00eddo ou quemaz\u00f3n nos labios, lingua e cara. Logo aparece un entumecemento muscular que afecta \u00f3 pescozo, brazos e pernas, con dificultade nos movementos e afasia (dificultade para falar). A intoxicaci\u00f3n pode rematar na morte por parada cardiorespiratoria. Meni\u00f1os e anci\u00e1ns son os m\u00e1is sensibles.\nEn ocasi\u00f3ns tam\u00e9n coexisten s\u00edntomas dixestivos, como n\u00e1usea, v\u00f3mitos e diarrea.\nAn\u00e1lise.\nA normativa vixente (Regulamento CE n\u00ba 853/2004 polo que se establecen normas espec\u00edficas de hixiene dos alimentos de orixe animal) fixa un l\u00edmite m\u00e1ximo para a toxina paralizante do molusco de 80 microgramos por 100 gramos de vianda (corpo enteiro do molusco ou calquera parte cosumible por separado).\nO m\u00e9todo oficial internacionalmente aceptado para a determinaci\u00f3n da toxina \u00e9 o do bioensaio en rato. Est\u00e1n desenvolv\u00e9ndose outros m\u00e9todos qu\u00edmicos por cromatograf\u00eda.\nControl.\nA \u00fanica medida de control contra a intoxicaci\u00f3n por biotoxinas \u00e9 a vixilancia da evoluci\u00f3n dos dinoflaxelados na auga de mar e as mostraxes peri\u00f3dicas de moluscos nas distintas zonas de produci\u00f3n. Cando os resultados destes controis indican que os niveis de toxina superan os l\u00edmites considerados seguros, d\u00edtase a prohibici\u00f3n de extracci\u00f3n de moluscos ata que sucesivos controis anal\u00edticos demostren o descenso da toxina e garantan a s\u00faa aptitude para o consumo.\nEstes controis anal\u00edticos son realizados, de modo oficial, polas Conseller\u00edas de Pesca e Asuntos Mar\u00edtimos e mais pola de Sanidade. Simultaneamente, os establecementos que comercialicen os moluscos (centros de depuraci\u00f3n, cocedoiros ou f\u00e1bricas de conservas), deben tam\u00e9n realiza-los seus propios controis dentro dos seus programas de autocontrol (APPCC) como responsables que son da seguridade dos produtos que po\u00f1en no mercado.\nA distribuci\u00f3n da toxina nos moluscos \u00e9 irregular, con maior concentraci\u00f3n nas v\u00edsceras (hepatop\u00e1ncreas) que nos m\u00fasculos. As\u00ed mesmo, tam\u00e9n se observan diferenzas na bioacumulaci\u00f3n nas distintas especies de moluscos, sendo maior nos mexill\u00f3ns que nas ostras.\nEn xeral, a eliminaci\u00f3n da toxina nos moluscos contaminados, unha vez que desaparecen as algas responsables \u00e9 bastante r\u00e1pida, pero adoitan quedar niveis residuais de toxina durante meses.\nEste proceso natural de detoxificaci\u00f3n resulta especialmente lento en moluscos como a vieira ou o corruco (ou \"langostillo\", \"Acanthocardia tuberculatum\"). Nesta \u00faltima especie, ausente en Galicia pero que constit\u00fae un recurso abundante e cotizado en Andaluc\u00eda, o problema era que a reduci\u00f3n da toxina chegaba a solaparse con episodios t\u00f3xicos posteriores, de modo que a s\u00faa extracci\u00f3n estaba prohibida durante longos per\u00edodos de tempo. En consecuencia, a Comunidade Europea autorizou en 1996 a Espa\u00f1a a regula-la extracci\u00f3n deste molusco con cifras de toxina superiores \u00f3 l\u00edmite est\u00e1ndar de 80 microgramos por 100 gramos, pero inferiores a un m\u00e1ximo de 300 microgramos, se previamente \u00e1 comercializaci\u00f3n se somet\u00edan a un proceso de lavado previo, evisceraci\u00f3n (para eliminar as v\u00edsceras, onde se acumulaba a toxina) e esterilizaci\u00f3n posterior, proceso sometido a estritos controis oficiais."}
{"id": "48635", "revid": "109216", "url": "https://gl.wikipedia.org/wiki?curid=48635", "title": "Columna de Traxano", "text": "A Columna de Traxano \u00e9 un monumento romano ergueito polo arquitecto Apolodoro de Damasco por orde do Senado. Est\u00e1 localizada en Roma, no Foro de Traxano, preto do Quirinal, ao norte do Foro romano.\nCompletada en 113, esta columna exenta \u00e9 famosa polos seus baixorrelevos en espiral, que cobren todo o fuste, e que conmemoran a vitoria do emperador Traxano nas guerras da Dacia (Roman\u00eda actual).\nDescrici\u00f3n.\nA columna \u00e9 do tipo \"centenaria\", \u00e9 dicir, 100 p\u00e9s de altura (equivalente a 29,78 metros, 39,86 metros se se incl\u00fae o alto pedestal da e a estatua da parte superior). Na base do z\u00f3colo da columna, aparece unha inscrici\u00f3n na que se menciona que o Senado decidiu a s\u00faa construci\u00f3n para marcar a altura do outeiro pr\u00f3ximo (o Quirinal) e o espazo que se tivo que escavar para facer unha grande obra (referencia ao Foro Traxano).\nA base estaba formada por unha xigantesca coroa de loureiro. O fuste presenta un friso, de forma helicoidal, con m\u00e1is de 150 secuencias e cunha lonxitude de 199 m de lonxitude, creado a partir de 18 enormes bloques de m\u00e1rmore de Paros, dunhas 40 toneladas de peso cada un e un di\u00e1metro de 3,83 metros.\nNo interior do fuste, unha escaleira en espiral (columna coclide), con 185 chanzos, facilita o acceso \u00e1 plataforma do cume.\nA columna estaba coroada por unha estatua de Traxano realizada en bronce dourado. A estatua foi destru\u00edda na Idade Media, e en 1588, colocouse outra de San Pedro, coas chaves na man e mirando cara a s\u00faa bas\u00edlica.\nHai autores que formulan a hip\u00f3tese de que, orixinalmente, estivera policromada pero o certo \u00e9 que foi recibiu unha cubrici\u00f3n de leite de cal que contribu\u00edu de xeito importante \u00e1 s\u00faa conservaci\u00f3n.\nAn\u00e1lise estil\u00edstica.\nNa representaci\u00f3ns dos relevos, o valor m\u00e1is relevante \u00e9 o do tratamento que se lle d\u00e1 aos inimigos, pois fronte a antecedentes doutras culturas, por exemplo os relevos asirios, aqu\u00ed os inimigos non son menosprezados, sen\u00f3n que a conquista colle valor pola dureza da campa\u00f1a: ataques, saqueos, manobras militares, a construci\u00f3n da ponte sobre o Danubio. Todas as operaci\u00f3ns b\u00e9licas est\u00e1n presentes nos diferentes episodios e serven para enaltecer a figura do conquistador. Pres\u00e9ntase m\u00e1is como unha serie de episodios \u00e9picos que como unha cr\u00f3nica as\u00e9ptica.\nA figura do emperador nunca se presenta frontalmente, sen\u00f3n de forma lateral coma se o espectador o contemplara de lonxe e de lado.\nPresc\u00edndese dunha escala realista, pois as figuras humanas aparecen con maior volume c\u00f3s cabalos, ou c\u00e1s naves cruzando o r\u00edo, ou c\u00e1s propias cidades. Igualmente, as figuras en segundo xorden por riba das que est\u00e1n no primeiro plano.\nHai autores que afirman a influencia noutras columnas posteriores como a columna de Marco Aurelio ou, f\u00f3ra das fronteiras do imperio, no relevo rupestre de Bishapur, onde se representa a gran vitoria de Sapor I sobre as tropas de Valeriano (260) no que capturou m\u00e1is de 70 000 prisioneiros que empregar\u00eda na construci\u00f3n de Gundeshapur e do dique de Shustar, no r\u00edo Karum."}
{"id": "48686", "revid": "5749", "url": "https://gl.wikipedia.org/wiki?curid=48686", "title": "Fritz Strassmann", "text": "Fritz Strassmann (Boppard, 22 de febreiro de 1902 - Maguncia, 22 de abril de 1980) foi un qu\u00edmico anal\u00edtico alem\u00e1n. \nTraxectoria.\nFormouse na Escola T\u00e9cnica Superior da cidade de Hannover e foi investigador do Instituto Kaiser Wilhelm entre os anos 1929 e 1945. Negouse a unirse ao Partido Nazi ou a calquera organizaci\u00f3n af\u00edn, e pasou a colaborar con Otto Hahn, con quen descubriu en 1938 que cando se bombardeaba con neutr\u00f3ns o n\u00facleo dun \u00e1tomo este fragment\u00e1base en dous \u00e1tomos m\u00e1is pequenos. Este fen\u00f3meno, co\u00f1ecido coma fisi\u00f3n nuclear, foi a base das primeiras bombas at\u00f3micas as\u00ed coma dos reactores nucleares.\nLevou a cabo tam\u00e9n diversos estudos referidos ao grupo de elementos qu\u00edmicos co\u00f1ecidos como transur\u00e1nidos. En 1946 foi nomeado profesor de qu\u00edmica inorg\u00e1nica da Universidade de Maguncia e en 1953 director do departamento de qu\u00edmica do Instituto Max Planck."}
{"id": "48691", "revid": "8354", "url": "https://gl.wikipedia.org/wiki?curid=48691", "title": "Nicolas L\u00e9onard Sadi Carnot", "text": "Nicolas L\u00e9onard Sadi Carnot, nado en Par\u00eds o 1 de xu\u00f1o de 1796 e finado o 24 de agosto de 1832, correntemente chamado Sadi Carnot (Sadi \u00e9 o seu \u00fanico nome propio mencionado no rexistro civil, Nicolas L\u00e9onard son nomes de bautismo), foi un f\u00edsico e enxe\u00f1eiro franc\u00e9s.\nTraxectoria.\nNon publicou m\u00e1is que un \u00fanico libro: \"R\u00e9flexions sur la puissance motrice du feu et sur les machines propres \u00e0 d\u00e9velopper cette puissance\" (\"Reflexi\u00f3ns sobre a forza motriz do lume e sobre as m\u00e1quinas apropiadas para desenvolver esta forza\"; Par\u00eds, 1824), no que explica o que ser\u00eda a obra da s\u00faa vida. Nela puxo as bases dunha disciplina enteiramente novidosa, a termodin\u00e1mica. Naquela altura, o termo non exist\u00eda, a\u00ednda que ser\u00eda William Thomson, \"Lord Kelvin\", quen o cu\u00f1ase a mediados do s\u00e9culo XIX.\nPor\u00e9n, \u00e9 Sadi Carnot, quen, a pesar da imprecisi\u00f3n dalg\u00fans dos conceptos que empregou, como a teor\u00eda do cal\u00f3rico e o axioma da conservaci\u00f3n da calor, creou esta ciencia tan fundamental tanto desde a perspectiva te\u00f3rica como pola s\u00faa fecundidade de aplicaci\u00f3ns pr\u00e1cticas. Carnot formulou a exposici\u00f3n razoada do motor t\u00e9rmico e m\u00e1is os principios b\u00e1sicos segundo os cales calquera central enerx\u00e9tica, calquera autom\u00f3bil, calquera motor a reacci\u00f3n, \u00e9 concibido hoxe. Salientabelmente, esta x\u00e9nese elaborouse cando ning\u00fan predecesor definira a\u00ednda a natureza e extensi\u00f3n do asunto. Apoi\u00e1ndose en preocupaci\u00f3ns puramente t\u00e9cnicas, como o melloramento dos rendementos da m\u00e1quina de vapor, a evoluci\u00f3n intelectual de Sadi Carnot foi orixinal e anunciou evoluci\u00f3ns importantes que xurdir\u00edan nunha \u00e9poca crucial para a ciencia moderna."}
{"id": "48692", "revid": "1131", "url": "https://gl.wikipedia.org/wiki?curid=48692", "title": "William Thomson", "text": "William Thomson, 1\u00ba Bar\u00f3n Kelvin, co\u00f1ecido tam\u00e9n como Lord Kelvin, nado o 26 de xu\u00f1o de 1824 en Belfast (Irlanda do Norte) e finado o 17 de decembro de 1907 en Largs (Escocia), foi un f\u00edsico, matem\u00e1tico, enxe\u00f1eiro e unha personalidade sobresaliente das ciencias f\u00edsicas do s\u00e9culo XIX. Realizou importantes traballos de an\u00e1lise matem\u00e1tica da electricidade e de termodin\u00e1mica. Contribu\u00edu a unificar a a\u00ednda emerxente disciplina da f\u00edsica na s\u00faa caracterizaci\u00f3n moderna.\n\u00c9 amplamente co\u00f1ecido por desenvolver a escala termom\u00e9trica de medici\u00f3n da temperatura absoluta que leva o seu nome. Thomson estabeleceu a noci\u00f3n de cero absoluto, correspondente \u00e1 ausencia absoluta de calor e presi\u00f3n dun gas. A partir de a\u00ed desenvolveu a nova escala, que se mide en graos Kelvin, utilizada no Sistema Internacional de unidades. Estabeleceu tam\u00e9n a variaci\u00f3n do punto de fusi\u00f3n do xeo en funci\u00f3n da presi\u00f3n, e descubriu ademais o arrefriamento debido \u00e1 expansi\u00f3n dos gases.\nO t\u00edtulo de Bar\u00f3n Kelvin foille concedido en honra aos seus traballos. Toma esa denominaci\u00f3n do r\u00edo Kelvin, que fl\u00fae a trav\u00e9s da universidade de Glasgow, na que exerceu.\nThomson tivo unha segunda carreira como enxe\u00f1eiro de tel\u00e9grafos e inventor, a cal lle deu sona entre o grande p\u00fablico."}
{"id": "48693", "revid": "98629", "url": "https://gl.wikipedia.org/wiki?curid=48693", "title": "Par\u00eds-Roubaix", "text": "A Par\u00eds-Roubaix \u00e9 unha das m\u00e1is antigas carreiras de ciclismo en estrada. Esta famosa proba tam\u00e9n \u00e9 co\u00f1ecida como \"A cl\u00e1sica das cl\u00e1sicas\" ou polo nome do \"Inferno do norte\". Este \u00faltimo nome util\u00edzase actualmente para facer referencia \u00e1 extrema dureza da carreira, a\u00ednda que este alcume en realidade provenlle da desoladora paisaxe de Arenberg resultado dos combates da primeira guerra mundial.\nFoi creada en 1896 trala inauguraci\u00f3n do vel\u00f3dromo de Roubaix. A proba ten lugar o segundo domingo de abril e o seu percorrido caracter\u00edzase polos duros treitos de lastro, entre os que destacan o bosque de Arenberg e o Carrefour De l'Arbre. A chegada ten lugar no vel\u00f3dromo de Roubaix, \u00f3 que ter\u00e1n que dar unha volta completa para remata-la carreira.\nEn 1968, o lugar de comezo da carreira pasou de Par\u00eds a Compi\u00e8gne.\nFormou parte da extinta Copa do Mundo de ciclismo dende a s\u00faa creaci\u00f3n en 1989 e tam\u00e9n do UCI ProTour. Actualmente forma parte do calendario do UCI WorldTour. \u00c9 unha das cinco cl\u00e1sicas que se catalogan como Monumentos do ciclismo.\nA edici\u00f3n de 2020 foi adiada por causa da COVID-19. En abril do mesmo ano a UCI anunciou a intenci\u00f3n de disputar a proba en outubro e de inclu\u00edr por vez primeira a edici\u00f3n feminina da proba."}
{"id": "48695", "revid": "736", "url": "https://gl.wikipedia.org/wiki?curid=48695", "title": "Tim\u00fcr Lang", "text": ""}
{"id": "48698", "revid": "1131", "url": "https://gl.wikipedia.org/wiki?curid=48698", "title": "Ux\u00edo Romero Pose", "text": "Ux\u00edo Romero Pose, nado en Baio (Zas) o 15 de marzo de 1949 e finado en Madrid o 25 de marzo de 2007, foi un crego cat\u00f3lico galego, escritor e bispo auxiliar de Madrid.\nTraxectoria.\nCarreira sacerdotal.\nRomero Pose cursou os estudos eclesi\u00e1sticos no Seminario de Santiago de Compostela desde 1959 ata 1969, e foi ordenado sacerdote cat\u00f3lico na igrexa parroquial de Santa Mar\u00eda de Baio polo daquela arcebispo de Santiago de Compostela, \u00c1ngel Suqu\u00eda Goicoechea, o 27 de xullo de 1974.\nLicenciado en teolox\u00eda pola Pontificia Universidade Gregoriana de Roma (1972), obtivo o doutoramento en Patr\u00edstica en 1978 nesa mesma Universidade. Posteriormente, foi director do Instituto Teol\u00f3xico Compostel\u00e1n entre 1981 e 1989, e reitor do Seminario Maior de Santiago de Compostela desde 1991 ata 1997. .\nNese momento, 7 de marzo de 1997 foi ordenado bispo auxiliar de Madrid, sendo arcebispo da capital Rouco Varela e ao mesmo tempo bispo titular da diocese africana de Turuda. Romero Pose encargouse de coordinar as delegaci\u00f3ns de catequese, liturxia, pastoral educativa escolar, misi\u00f3ns e relaci\u00f3ns Interconfesionales. Ademais, foi membro do Consello Episcopal e do Consello Presbiteral, e en 2005, tam\u00e9n formou parte do Consello de Presidencia da Comisi\u00f3n Central do III S\u00ednodo Diocesano.\nCampos de estudo.\nFoi profesor de Patr\u00edstica na Universidade de Santiago de Compostela e o 25 de novembro de 2005 foi nomeado vicegran chanceler da Universidade Pontificia de Salamanca. Era un grande especialista no Cami\u00f1o de Santiago, e tam\u00e9n en Prisciliano e en Exeria, e escribiu diversos artigos sobre patr\u00edstica e sobre estas d\u00faas figuras do cristianismo antigo en revistas como \"Encrucillada\", \"Compostelanum\" ou \"A Trabe de Ouro\".\nObra.\nEstas son algunhas das s\u00faas obras m\u00e1is extensas e importantes, ademais de multitude de artigos."}
{"id": "48699", "revid": "1093", "url": "https://gl.wikipedia.org/wiki?curid=48699", "title": "Eugenio Romero Pose", "text": ""}
{"id": "48701", "revid": "56817", "url": "https://gl.wikipedia.org/wiki?curid=48701", "title": "Allobarbital", "text": "O allobarbital \u00e9 unha droga derivada dos barbit\u00faricos creada en 1910 por Ernst Preiswerk e Ernst Grether traballando para a empresa CIBA. Foi usada primeiramente como anticonvulsionante a\u00ednda que foi substitu\u00edda por novas drogas m\u00e1is seguras no seu emprego.\nOutros usos do allobarbital son como analx\u00e9sico ou no tratamento do insomnio ou da ansiedade."}
{"id": "48702", "revid": "27155", "url": "https://gl.wikipedia.org/wiki?curid=48702", "title": "Modelo est\u00e1ndar", "text": "O Modelo Est\u00e1ndar (abreviado \u00e1s veces como SM, do ingl\u00e9s \"Standard Model\") en f\u00edsica de part\u00edculas trata de describir os fen\u00f3menos co\u00f1ecidos asociados \u00f3 mundo das part\u00edculas fundamentais e \u00e1s s\u00faas interacci\u00f3ns (o comportamento dos seis tipos de quark, seis de lept\u00f3ns, as catro interacci\u00f3ns fundamentais (ou forzas fundamentais: Interacci\u00f3n nuclear forte, interacci\u00f3n nuclear d\u00e9bil e electromagnetismo ou interacci\u00f3n elecrod\u00e9bil, e gravitaci\u00f3n)e as catro part\u00edculas asociadas a elas e o bos\u00f3n de Higgs. Un dos alicerces do modelo \u00e9 a identificaci\u00f3n de cantidades conservadas nas interacci\u00f3ns entre as part\u00edculas fundamentais e a relaci\u00f3n entre estas cantidades e o espazo-tempo ou con simetr\u00edas internas.\nO nome 'Modelo Est\u00e1ndar' foi usado por primeira vez nos anos 1970, se ben nos seus comezos, est\u00e1ndar era usado como adxecivo, no sentido de que era o modelo normalmente usado.\nO modelo est\u00e1ndar ten base experimental e non pode dar explicaci\u00f3n a toda a f\u00edsica. Necesita de 18 variables para facer as s\u00faas predici\u00f3ns, variables que necesitan ser medidas e axustadas nas ecuaci\u00f3ns e que de fieto, \u00f3 ser alguna delas medida con m\u00e1is precisi\u00f3n ten provocado a eliminaci\u00f3n de posibilidades te\u00f3ricas e as predici\u00f3ns correspondentes. Asemade, fai algunhas asunci\u00f3ns sobre o Universo, como que as leis da f\u00edsica son as mesmas en calquera parte do universo, que a probilidade se conserva, que non se roachan as relaci\u00f3ns causa-efecto, que sucesos que non intesectan no espazo son independentes, que hai un n\u00famero finito de part\u00edcuas e campos ou a veracidade da relatividade especial e a mec\u00e1nica cu\u00e1ntica.\nSegundo o Modelo Est\u00e1ndar toda a materia co\u00f1ecida esta constitu\u00edda de part\u00edculas de spin semienteiro (fermi\u00f3ns) clasificadas en dous grupos dependendo das interacci\u00f3ns que poden sufrir. As\u00ed o grupo dos lept\u00f3ns f\u00f3rmano aqueles fermi\u00f3ns que non sofren a interacci\u00f3n forte. O resto dos fermi\u00f3ns fundamentais denom\u00ednanse quarks. Tanto uns como outros agr\u00fapanse en tres familias (tam\u00e9n chamadas xeraci\u00f3ns) e os compo\u00f1entes de cada unha difer\u00e9ncianse dos do resto tan s\u00f3 na masa. Na seguinte t\u00e1boa poden verse as part\u00edculas fundamentais no Modelo Est\u00e1ndar.\nDoutra banda o Modelo Est\u00e1ndar considera a existencia de tres interacci\u00f3ns fundamentais entre os fermi\u00f3ns:\nO Modelo Est\u00e1ndar non contempla a cuarta forza fundamental co\u00f1ecida da natureza: a forza gravitatoria.\nAs interacci\u00f3ns descr\u00edbense dentro do Modelo Est\u00e1ndar por medio de teor\u00edas gauge e manif\u00e9stanse a trav\u00e9s do intercambio de part\u00edculas de spin enteiro (bos\u00f3ns). As d\u00faas primeiras interacci\u00f3ns (d\u00e9bil e electromagn\u00e9tica) est\u00e1n parcialmente unificadas segundo o modelo electrod\u00e9bil. Por\u00e9n a unificaci\u00f3n das tres forzas non se realiza dentro do Modelo Est\u00e1ndar, sen\u00f3n que se introducen tres constantes de acoplamento (unha por cada interacci\u00f3n). O marco matem\u00e1tico no que se desenvolve o ModeloEst\u00e1ndar \u00e9 a superposici\u00f3n de tres grupos de simetr\u00eda: O SU(3)C \u00d7 O SU(2)L \u00d7 U(1)E. Na seguinte t\u00e1boa poden verse os bos\u00f3ns gauge xunto coas interacci\u00f3ns \u00e1s que est\u00e1n asociados e a forza relativa de cada unha destas.\nProbas e predici\u00f3ns.\nO Modelo Est\u00e1ndar predic\u00eda a existencia dos bos\u00f3ns W e Z, o glu\u00f3n, e os quarks top (cumio) e charm (encanto) antes de que esas part\u00edculas fosen observadas. As s\u00faas propiedades preditas foron experimentalmente confirmadas con boa precisi\u00f3n.\nO \"Large Electron-Positron collider\" LEP, no CERN probou varias predici\u00f3ns entre os decaementos dos bos\u00f3ns Z, e confirmounas.\nPara obter unha idea do \u00e9xito do Modelo Est\u00e1ndar, am\u00f3sase na seguinte t\u00e1boa unha comparaci\u00f3n entre os valores medidos e preditos dalgunhas cantidades:\nDesaf\u00edos \u00f3 Modelo Est\u00e1ndar.\nA\u00ednda non hai indicaci\u00f3n experimental da existencia do bos\u00f3n de Higgs.\nAta se o Modelo Est\u00e1ndar tivo grande \u00e9xito en explicar os resultados experimentais, ten dous defectos importantes:\nDesde que se completou este modelo, realiz\u00e1ronse moitos esforzos para solucionar estes problemas. Unha tentativa para resolver o primeiro defecto \u00e9 co\u00f1ecida como grande unificaci\u00f3n. As chamadas 'Teor\u00edas de grande unificaci\u00f3n' (con siglas en ingl\u00e9s 'GUT') hipotetizan que os grupos SU(3), SU(2), e U(1) son na realidade subgrupos dun \u00fanico grupo de grande simetr\u00eda. A altas enerx\u00edas (abondo m\u00e1is grandes que as usadas agora na experimentaci\u00f3n), a simetr\u00eda do grupo unificado \u00e9 preservada; a baixas enerx\u00edas, red\u00facese a SU(3)\u00d7SU(2)\u00d7U(1) por un proceso co\u00f1ecido como rotura espont\u00e1nea de simetr\u00eda. A primeira teor\u00eda deste tipo foi proposta por Georgi e Glashow (no 1974), usando SU(5) como grupo unificador. Unha caracter\u00edstica distintiva destas GUT \u00e9 que, de xeito diverso \u00f3 Modelo Est\u00e1ndar, pred\u00edn a existencia do decaemento do prot\u00f3n. No 1999, o observatorio de neutrinos Super-Kamiokande non informara a observaci\u00f3n de ning\u00fan prot\u00f3n, o que establece un l\u00edmite inferior para a [[semivida do prot\u00f3n de 6.7\u00d7 1032 anos. Estes e outros experimentos te\u00f1en [[falsaci\u00f3n|falsado]] numerosas GUTs, inclu\u00edndo SU(5). Outro esforzo para manexar o primeiro defecto foi o desenvolvemento de modelos de [[pre\u00f3n]]s, procurando unha estrutura de part\u00edculas m\u00e1is fundamentais que as establecidas polo modelo est\u00e1ndar.\nAdemais, hai raz\u00f3ns cosmol\u00f3xicas polas que se cre que o Modelo Est\u00e1ndar \u00e9 incompleto. Nel, a [[materia]] e a [[antimateria]] est\u00e1n relacionadas pola [[simetr\u00eda CPT]] (simetr\u00eda de carga, paridade e tempo) o que suxire que debera haber igual cantidade de materia e antimateria despois do [[Big Bang]] (a 'grande explosi\u00f3n' primixenia do Universo). A\u00ednda que a preponderancia da materia no [[Universo]] pode ser explicada dicindo que o universo comezou antes de seren aplicadas estas normas, este tipo de explicaci\u00f3ns \u00e9 considerada como pouco elegante e inadecuada polos f\u00edsicos. Asemade, o Modelo Est\u00e1ndar non prov\u00e9 dun mecanismo para xerar a [[inflaci\u00f3n c\u00f3smica]] (diferente da [[expansi\u00f3n c\u00f3smica]]) que se cre se produciu \u00f3 comezo do Universo.\nO [[bos\u00f3n de Higgs]], predito polo Modelo Est\u00e1ndar, non foi observado ata o momento [[2007]] (a\u00ednda que foron observados no [[LEP]] (Large Electron-Positron Collider, Grande colisor electr\u00f3n-positr\u00f3n) alg\u00fans fen\u00f3menos relacionados con el). Unha das raz\u00f3ns para a construci\u00f3n do [[Large Hadron Collider]] ([[Gran colisor de hadr\u00f3ns]]) \u00e9 que o incremento de enerx\u00eda posible nel pode facer observable o Higgs.\nAmpliaci\u00f3n do Modelo.\nA primeira desviaci\u00f3n experimental do Modelo Est\u00e1ndar (tal como foi proposto nos 70) chegou no [[1998]], cando os cient\u00edficos do [[Super-Kamiokande]] publicaron resultados indicando a [[oscilaci\u00f3n neutrino]]. baixo o modelo, un [[neutrino]] sen masa non pode oscilar, polo que esa observaci\u00f3n implicaba a existencia de masas do neutrino diferentes de cero. Polo tanto, foi necesario revisar o modelo para permitir neutrinos con masa, o que se fixo incorporando 10 par\u00e1metros m\u00e1is que os iniciais 19.\nUnha extensi\u00f3n posterior do Modelo Est\u00e1ndar ten como orixe a teor\u00eda da [[supersimetr\u00eda]], que prop\u00f3n un compa\u00f1eiro supersim\u00e9trico para cada part\u00edcula existente no Modelo Est\u00e1ndar convencional. As part\u00edculas supersim\u00e9tricas foron xseridas como candidatas para explicar a [[materia escura]]. Por\u00e9n, ditas part\u00edculas non foron observadas ata a data, a\u00ednda que son unha das ideas m\u00e1is populares en f\u00edsica te\u00f3rica das part\u00edculas.\nNotas.\n[[Categor\u00eda:F\u00edsica]]"}
{"id": "48704", "revid": "98629", "url": "https://gl.wikipedia.org/wiki?curid=48704", "title": "Illa de Io To", "text": "I\u014d T\u014d (en xapon\u00e9s \u786b\u9ec4\u5cf6 \"I\u014d-t\u014d\", \u00abilla do xofre\u00bb), co\u00f1ecida popularmente como Iwo Jima, \u00e9 unha illa xaponesa de orixe volc\u00e1nica, que forma parte das Illas Ogasawara. Est\u00e1 situada 1040 quil\u00f3metros ao sur da costa de Toquio, de 7,2\u00a0km de lonxitude por 4 quil\u00f3metros de ancho, e 21\u00a0km\u00b2. Nela at\u00f3pase o volc\u00e1n Suribachi.\nAdministrativamente est\u00e1 pertencente \u00f3 concello de Ogasawara (\u5c0f\u7b20\u539f\u6751) na subprefectura de Ogasawara (\u5c0f\u7b20\u539f\u652f\u5e81) da prefectura de Toquio no Xap\u00f3n. Actualmente na illa est\u00e1n bases da Forza Mar\u00edtima de Autodefensa do Xap\u00f3n e da Forza A\u00e9rea de Autodefensa do Xap\u00f3n.\nHistoria.\nA illa foi descuberta en 1543 por Bernardo de la Torre a bordo da nave San Juan de Letr\u00e1n. Cara a 1887, Xap\u00f3n fai unha viaxe de investigaci\u00f3n e non \u00e9 at\u00e9 1889 cando chegan os primeiros habitantes a ocupala, formalmente un\u00edndoa \u00e1 prefectura de Toquio en 1891. Para 1943 xa exist\u00edan cerca de 1.100 civ\u00eds xaponeses establecidos na illa. A maior\u00eda deles eran tam\u00e9n empregados da cana de azucre localizada na parte nordeste da illa, ou da mina de sulfuro e refinar\u00eda localizada na mesma \u00e1rea. Os habitantes de Iwo Jima viv\u00edan nun dos cinco establecementos, distribu\u00eddos na metade norte da illa. O establecemento que se encontraba m\u00e1is ao norte era Kita (literalmente \"Norte\"), localizado na parte norte central de Iwo. A aldea de Nishi (\"Oeste\") estaba situada na parte noroeste da illa, mentres que Motoyama, a \u00e1rea urbanizada m\u00e1is grande en Iwo, estaba situada cerca das proximidades da mina e refinar\u00eda de sulfuro. As d\u00faas aldeas restantes, Higashi (\"Leste\") e Minami (\"Sur\"), estaban achantadas na parte nordeste da illa.\nNa segunda guerra mundial foi o escenario dunha das batallas mais sanguentas da guerra entre febreiro e marzo de 1945, a chamada Batalla de Iwo Jima, ao existir nela dous aer\u00f3dromos que foron un importante obxectivo para o ex\u00e9rcito estadounidense na guerra contra o Xap\u00f3n. En xu\u00f1o de 2007 os seus habitantes decidiron recuperar a pronuncia tradicional da illa, Io To, que ten o mesmo significado ca Iwo Jima, mudando a s\u00faa forma kana de \"\u300c\u3044\u304a\u3046\u3058\u307e\u300d\" a \"\u300c\u3044\u304a\u3046\u3068\u3046\"."}
{"id": "48705", "revid": "114", "url": "https://gl.wikipedia.org/wiki?curid=48705", "title": "Coco (Costa Rica)", "text": ""}
{"id": "48708", "revid": "15490", "url": "https://gl.wikipedia.org/wiki?curid=48708", "title": "Lista de v\u00edas romanas", "text": "O presente artigo amosa unha lista das principais v\u00edas romanas. Est\u00e1n clasificadas por rexi\u00f3ns e ademais da denominaci\u00f3n m\u00e1is usual da v\u00eda, aparece unha indicaci\u00f3n das principais cidades do percorrido coa denominaci\u00f3n romana e a actual. Sempre que se puido, tam\u00e9n aparece entre par\u00e9ntese o ano da creaci\u00f3n e o baixo que mandato se realizou.\nV\u00edas romanas transalpinas.\nEstas estradas unen Italia con Alema\u00f1a (Germania), Austria e a actual Eslovenia."}
{"id": "48719", "revid": "25871", "url": "https://gl.wikipedia.org/wiki?curid=48719", "title": "Life is Peachy", "text": "Life is Peachy \u00e9 o segundo \u00e1lbum da banda de nu metal Ko\u042fn. Foi editado en 1996 por Immortal/Epic Records e sa\u00edu \u00e1 venda en Estados Unidos o 15 de outubro dese ano."}
{"id": "48721", "revid": "23204", "url": "https://gl.wikipedia.org/wiki?curid=48721", "title": "Benito Soto", "text": "Benito Soto Aboal, nado en Pontevedra o 22 de marzo de 1805 e finado en C\u00e1diz ou en Xibraltar o 25 de xaneiro de 1830, foi un pirata galego con sona de acadar grandes cotas de crueldade. Moitos datos da s\u00faa biograf\u00eda son confusos e existen fontes contraditorias sobre eles. Segundo Philip Henry George Gosse, que lle concede unha ep\u00edgrafe en \"The Pirates' Who's Who\" e aborda a s\u00faa figura en \"The History of Piracy\":\nTraxectoria.\nO comezo da vida de pirata.\nFillo dun mari\u00f1eiro pontevedr\u00e9s do barrio da Moureira, f\u00edxose ao mar moi novo, e suponse que cruzou o Atl\u00e1ntico xa sendo un neno. O 22 de novembro de 1827 sae do porto brasileiro do R\u00edo de Xaneiro como tripulante do bergant\u00edn escravista \"O Defensor de Pedro\". \u00c1s poucas xornadas de viaxe estourou un mot\u00edn a bordo e a tripulaci\u00f3n, dirixida por Benito Soto, asasinou o capit\u00e1n. Outras fontes apuntan que non o asasinou, sen\u00f3n que o deixou en porto na costa da Guinea, e outras, que o mot\u00edn tivo lugar en xaneiro de 1828, despois de deixar o capit\u00e1n na colonia portuguesa de S\u00e3o Jorge de Mina (hoxe Elmina, en Ghana). O buque pasou a ser chamado \"A Burla Negra\". O seu segundo no mando cham\u00e1base V\u00edctor Barbaz\u00e1n.\nAs s\u00faas acci\u00f3ns.\nOs datos sobre a s\u00faa vida dedicada \u00e1 piratar\u00eda son confusos. As fontes coinciden en que o barco m\u00e1is importante de todos os asaltados por Soto foi o brit\u00e1nico \"Morning Star\", que vi\u00f1a cargado de ouro e riquezas cubrindo a rota entre Sri Lanka e Inglaterra, pero as versi\u00f3ns difiren sobre se foi co que iniciou a carreira de ouro e sangue ou se foi co que a rematou.\n\"el 13 de febrero de 1828 avist\u00f3 al Morning Star que volvia a Inglaterra procedente de Ceil\u00e1n\"\nSegundo as fontes que sit\u00faan o asalto o 21 de febreiro de 1832 nas costas do occidente africano, ese ser\u00eda probabelmente o derradeiro. Outros estudosos entenden que o asalto se produciu ao norte de Fisterra, o 13 de febreiro de 1828. Outros por\u00e9n, sit\u00faano ao comezo da s\u00faa traxectoria, contra 1824. Nesta segunda e terceira hip\u00f3tese continuar\u00edan abordando a fragata norteamericana \"Topaz\" que provi\u00f1a de Calcuta, onde saquearon, mataron a parte da pasaxe e incendiaron a nave. Daquela por\u00eda proa \u00e1s illas de Cabo Verde, onde abordaron un segundo bergant\u00edn ingl\u00e9s, que tam\u00e9n afundiron e oito d\u00edas despois, preto das Canarias asaltaron a fragata inglesa \"Sumbury\", que viaxaba a Saint Thomas, e aniquilaron a tripulaci\u00f3n. Nos Azores Soto abordou de maneira sanguenta un buque portugu\u00e9s procedente do R\u00edo de Xaneiro e despois o tam\u00e9n portugu\u00e9s \"Cessnok\" e o bergant\u00edn ingl\u00e9s \"New Prospect\".. Tam\u00e9n se refire o ataque ao portugu\u00e9s Ermelinda o 23 de marzo.\nEn todo caso, parece claro que a s\u00faa zona de operaci\u00f3n foi o espazo de oc\u00e9ano Atl\u00e1ntico comprendido entre o golfo da Guinea, as costas do Brasil e a fachada atl\u00e1ntica da Pen\u00ednsula Ib\u00e9rica. Esta era unha \u00e1rea cun importante tr\u00e1fico econ\u00f3mico, en parte debido ao transporte e comercializaci\u00f3n de escravos negros, dos que se beneficiaban Portugal, Espa\u00f1a e Francia, pero que o Reino Unido abandonara en 1807, e en parte debido ao comercio de ouro, especias e outros materiais m\u00e1is ou menos de luxo coa India e os pa\u00edses do sueste asi\u00e1tico.\nApresamento e morte.\nIndependentemente de se vi\u00f1an de asaltar o \"Morning Star\" ou outro barco, e independentemente de se atracaron na Coru\u00f1a para vender mercador\u00edas, se baixaron navegando pola costa galega e portuguesa ou se proced\u00edan das Canarias, a finais de 1829 ou en marzo de 1832 achegouse \u00e1 entrada do mar Mediterr\u00e1neo.\nAl\u00ed confundiron o faro de Tarifa co faro do Castelo de San Sebasti\u00e1n ou co da Illa de Le\u00f3n e comezaron a manobra de viraxe demasiado cedo. \"A Burla Negra\" naufragou as\u00ed a d\u00faas millas da ba\u00eda de C\u00e1diz, e perdeu a carga no accidente. A xustiza espa\u00f1ola prendeu ent\u00f3n gran parte da tripulaci\u00f3n e condenouna \u00e1 forca, pero Benito Soto escapou e refuxiouse en Xibraltar.\nA\u00ed, ben porque alg\u00fan supervivente da tripulaci\u00f3n do \"Morning Star\" o descubrise (bastante improb\u00e1bel), ou por calquera outra raz\u00f3n, foi apreixado polas autoridades brit\u00e1nicas. Unhas fontes apuntan a que foi xulgado e condenado en Xibraltar polos delitos de 10 asaltos e 75 asasinatos comprobados. Desta forma, ser\u00eda axustizado na forca o 25 de xaneiro de 1830. Outras, por\u00e9n, sinalan que o gobernador do penedo, \"sir\" George Don, o entregou \u00e1s autoridades espa\u00f1olas, e que foi xulgado e condenado \u00e1 forca en C\u00e1diz, e executado no porto, no que hoxe \u00e9 a praza de San Juan de Dios.\nO seu berro de despedida ser\u00eda \"Adeus todos!\" Cortaronnlle posteriormente a cabeza e pux\u00e9rona nun espeto para advertencia dos demais.\nReco\u00f1ecementos.\nA Colecci\u00f3n Benito Soto de poes\u00eda, fundada en Pontevedra no ano 1948 por Emilio \u00c1lvarez Negreira, Manuel Cu\u00f1a Nov\u00e1s e Sabino Torres, bautizouse na s\u00faa honra.\nTam\u00e9n leva o seu nome unha r\u00faa do centro hist\u00f3rico de Pontevedra, onde se conserva a casa na que se cre que naceu.\nMenci\u00f3ns e transcendencia na literatura.\nAlejandro Benisia y Fern\u00e1ndez de la Somera publicou en 1855 \"El milano de los mares\", unha novela rosa na que se narraban parte dos feitos.\nO Capit\u00e1n de Nav\u00edo Joaqu\u00edn Lazaga y Garay publicou en 1892 o ensaio \"Los piratas del Defensor de Pedro. Extracto de las causas y proceso formados contra los piratas del Bergant\u00edn brasile\u00f1o El Defensor de Pedro, que fueron ahorcados en C\u00e1diz en los d\u00edas 11 y 12 de enero de 1830\".\nJos\u00e9 Mar\u00eda Castroviejo publicou en 1955 \"La Burla Negra\", m\u00e1is fidedigna c\u00e1s anteriores, pero que non trata a Soto como protagonista da trama, sen\u00f3n a Victor Saint Cyr Barbaz\u00e1n, outro dos piratas.\nRam\u00f3n Sol\u00eds en 1971 publicou a novela \"El due\u00f1o del miedo\", onde fala de parte dos acontecementos.\nAlberto Fortes publicou en 1992 \"Amargas han sido las horas\", unha novela de ficci\u00f3n onde se xunta a vida de Edgar Allan Poe coa de Benito Soto.\nJorge Parada Mejuto publicou en 1994 \"O pirata da Moureira\" (Ed. Xerais).\nXos\u00e9 Miranda publicou en 1998 \"Morning Star\" (premio Xerais), onde se tratan os feitos de Benito Soto.\nGerardo Gonz\u00e1lez de la Vega publicou en 1999 o ensaio \"Mar Brava\", onde detalla e sintetiza as desventuras de Benito Soto entre outras historias de piratas.\nFrancisco Javier Castro Miranda e Enrique Garc\u00eda Luque publicaron en 2008 a novela \"Los Diablos del Mar. La odisea de la Burla Negra\", unha ficci\u00f3n hist\u00f3rica fiel aos datos reais.\nDise que a vida de Benito Soto puido servir de inspiraci\u00f3n a Jos\u00e9 de Espronceda para escribir o poema \"Canci\u00f3n del pirata\", publicado en 1840, non moito despois da execuci\u00f3n do pirata.\nPepy G. Clavijo, na monograf\u00eda \"Pontevedra, de los nombres de las calles\", apunta que Benito Soto foi tam\u00e9n poeta."}
{"id": "48722", "revid": "55340", "url": "https://gl.wikipedia.org/wiki?curid=48722", "title": "A Burla Negra", "text": "A Burla Negra, tam\u00e9n co\u00f1ecido na historiograf\u00eda e na literatura pola s\u00faa traduci\u00f3n inglesa de Black Joke, foi un bergant\u00edn pirata capitaneado polo galego Benito Soto a principios do s\u00e9culo XIX.\nHistoria.\nO buque era un bergant\u00edn escravista, de bandeira brasileira, de principios do s\u00e9culo XIX, con base en R\u00edo de Xaneiro. O seu nome era O Defensor de Pedro, en referencia a Pedro I, o primeiro emperador do Brasil, e pertenc\u00eda \u00e1 Armada brasileira. Logo foi vendido a mans privadas, que o dedicaron ao tr\u00e1fico de escravos entre Suram\u00e9rica e \u00c1frica.\nA finais de novembro de 1827 produciuse a bordo do barco un mot\u00edn, liderado polo galego Benito Soto, que se fixo co mando da nave. Unhas fontes din que o capit\u00e1n foi asasinado e outras que o ceibaron nas costas de Guinea. A partir dese momento, o barco mudou o seu nome polo de \"A Burla Negra\". \"A Burla Negra\" embarrancou nas augas da Ba\u00eda de C\u00e1diz entre decembro de 1829 e marzo de 1832.\nMoitos anos despois, en 2002, a Plataforma contra a Burla Negra, unha asociaci\u00f3n de artistas en protesta pola cat\u00e1strofe de Prestige, recoller\u00eda o seu nome."}
{"id": "48723", "revid": "1093", "url": "https://gl.wikipedia.org/wiki?curid=48723", "title": "Benito Soto Aboal", "text": ""}
{"id": "48726", "revid": "10599", "url": "https://gl.wikipedia.org/wiki?curid=48726", "title": "Ljubljana", "text": ""}
{"id": "48727", "revid": "1131", "url": "https://gl.wikipedia.org/wiki?curid=48727", "title": "Penedo dos Tres Reinos", "text": "O Penedo dos Tres Reinos (ou Fragua dos Tres Reinos) \u00e9 unha elevaci\u00f3n de 1025 metros de altitude, integrada no sistema monta\u00f1oso da serra de Marab\u00f3n. Toma o seu nome por ser na Idade Media fronteira entre os reinos de Portugal, Le\u00f3n, e Galiza.\nO Penedo sit\u00faase na fronteira entre a fregues\u00eda de Moimenta e Montouto, no concello portugu\u00e9s de Vinhais, a parroquia de C\u00e1davos, do concello galego da Mezquita e a localidade de Castromil no concello zamorano de Hermisende.\nA pesar de que hoxe en d\u00eda os tres reinos a que o nome da fraga aludida xa non existan (Portugal tornouse unha rep\u00fablica, e Galiza e Le\u00f3n foron integradas no reino de Espa\u00f1a), a s\u00faa vella e secular designaci\u00f3n mant\u00edvose inalterada. Coa aprobaci\u00f3n do Tratado de Lisboa en 1864 estableceuse a fronteira actual entre Portugal e Espa\u00f1a (A Raia), que mantivo a fronteira de s\u00e9culos nesta rexi\u00f3n.\nToponimia.\nComo corresponde aos dialectos galego-surorientais o voc\u00e1bulo \"fraga\" \u00e9 un equivalente de \"penedo\", \"rocha\", con correlatos no trasmontano fraga. \"Fragua\" semella unha deformaci\u00f3n popular."}
{"id": "48728", "revid": "27155", "url": "https://gl.wikipedia.org/wiki?curid=48728", "title": "Ribosoma", "text": "Os ribosomas son complexos de prote\u00ednas e ARN encargados de levar a cabo a s\u00edntese de prote\u00ednas. Para iso, empregan a informaci\u00f3n xen\u00e9tica que reciben do ADN transcrita en forma de ARN mensaxeiro (ARNm). S\u00f3 son visibles ao microscopio electr\u00f3nico, debido ao seu reducido tama\u00f1o (uns 30 nan\u00f3metros). Con microscopio electr\u00f3nico aparecen como estruturas arredondadas, densas aos electr\u00f3ns. Con microscopio \u00f3ptico vese que son os responsables da basofilia que presentan algunhas c\u00e9lulas. Est\u00e1n presentes en todas as c\u00e9lulas ag\u00e1s nos espermatozoides. Tradicionalmente consid\u00e9ranse org\u00e1nulos que carecen de membrana ou son tratados como complexos macromoleculares.\nEn c\u00e9lulas eucariotas, os ribosomas fabr\u00edcanse no nucl\u00e9olo do n\u00facleo pero desempe\u00f1an a s\u00faa funci\u00f3n de s\u00edntese s\u00f3 no citoplasma. Est\u00e1n formados por ARN ribos\u00f3mico (ARNr) e por prote\u00ednas. Estruturalmente, te\u00f1en d\u00faas subunidades de distinto tama\u00f1o, maior e menor, formadas por separado no n\u00facleo. Saen do n\u00facleo e poden permanecer separadas no citoplasma, pero para que o ribosoma funcione as d\u00faas subunidades deben estar unidas. Acabada a s\u00edntese as subunidades sep\u00e1ranse de novo. As subunidades mant\u00e9\u00f1ense unidas por cargas el\u00e9ctricas, e ao diminu\u00edr experimentalmente a concentraci\u00f3n de Mg2+, as subunidades tenden a separarse. Cando os ribosomas est\u00e1n completos, poden estar illados ou formando grupos (polisomas ou polirribosomas). Tanto os ARNr como as subunidades dos ribosomas poden distinguirse polo seu coeficiente de sedimentaci\u00f3n en unidades svedberg (S). En eucariotas os ribosomas do citoplasma son de 80 S. En mitocondrias e plastos de eucariotas, as\u00ed como en procariotas, son de 70 S. Esta similitude dos ribosomas de bacterias, mitocondrias e plastos indica unha orixe evolutiva com\u00fan.\nOs exames de cristalograf\u00eda dos ribosomas mostran que as prote\u00ednas do org\u00e1nulo non est\u00e1n preto dos sitios de reacci\u00f3n para a s\u00edntese dos polip\u00e9ptidos, o que suxire que os compo\u00f1entes proteicos act\u00faan no ribosoma como un armaz\u00f3n estrutural que reforza a capacidade catal\u00edtica de ribozima do ARNr, que \u00e9 o que realmente participa na cat\u00e1lise. A actividade similar aos ribozimas dos ribosomas fai pensar que son restos do \"mundo de ARN\", que se pensa que existiu no per\u00edodo da orixe da vida na Terra.\nOs ribosomas foron descubertos na d\u00e9cada de 1950 polo bi\u00f3logo roman\u00e9s George Palade usando microscopio electr\u00f3nico como part\u00edculas ou gr\u00e1nulos densos, polo cal recibiu o premio Nobel. Pero o termo ribosoma foi proposto polo cient\u00edfico Richard B. Roberts en 1958, e v\u00e9n de \"ribo\" (ribonucleico) e \"soma\" (corpo).\nLocalizaci\u00f3n.\nPoden atoparse no citosol da c\u00e9lula eucari\u00f3tica ou procari\u00f3tica ou aparecer asociados \u00e1s membranas do ret\u00edculo endoplasm\u00e1tico rugoso ou \u00e1s da cara citopl\u00e1smica da membrana nuclear. Tam\u00e9n hai ribosomas dentro das mitocondrias e cloroplastos.\nTanto os ribosomas libres coma os unidos a membranas son iguais e s\u00f3 se diferencian na s\u00faa localizaci\u00f3n. Que un ribosoma estea libre no citosol ou unido a membranas depende da presenza dunha secuencia de sinalizaci\u00f3n que o destina ao ret\u00edculo endoplasm\u00e1tico presente na prote\u00edna que se est\u00e1 empezando a sintetizar, o que quere dicir que as prote\u00ednas inician a s\u00faa s\u00edntese nos ribosomas citos\u00f3licos pero contin\u00faana no ret\u00edculo endoplasm\u00e1tico cando levan ese sinal. Un mesmo ribosoma pode unirse ao ret\u00edculo endoplasm\u00e1tico cando sintetiza unha prote\u00edna e non facelo se sintetiza outra prote\u00edna distinta (sen esa secuencia). Os ribosomas do ret\u00edculo endoplasm\u00e1tico rugoso f\u00edxanse \u00e1 superficie deste org\u00e1nulo por medio dunhas prote\u00ednas da membrana do ret\u00edculo endoplasm\u00e1tico chamadas riboforinas.\nOs ribosomas libres citos\u00f3licos de 80 S poden estar en calquera parte do citosol, pero non no n\u00facleo nin noutros org\u00e1nulos. As prote\u00ednas que se forman nestes ribosomas son liberadas no citosol e usadas dentro da c\u00e9lula (non son exportadas f\u00f3ra). Como o citosol cont\u00e9n grandes cantidades de glutati\u00f3n e \u00e9 un ambiente redutor, as prote\u00ednas que conte\u00f1en pontes disulfuro, formadas por residuos de ciste\u00edna oxidados, non se poden sintetizar no citosol.\nNos ribosomas do ret\u00edculo endoplasm\u00e1tico rugoso as prote\u00ednas formadas pasan ao interior das cisternas de dito ret\u00edculo e son transportadas ao seu destino en ves\u00edculas pola v\u00eda secretora. Estas prote\u00ednas son prote\u00ednas de membrana destinadas xeralmente \u00e1 membrana plasm\u00e1tica ou prote\u00ednas de exportaci\u00f3n, que ser\u00e1n secretadas f\u00f3ra da c\u00e9lula por exocitose.\nTipos de ribosomas.\nExisten varios tipos de ribosomas segundo o tipo de organismo, pero todos os ribosomas comparten a mesma estrutura central, con diferenzas de tama\u00f1o pero moi similar en todos. A maior\u00eda do ARN est\u00e1 moi organizado en varios motivos de estrutura terciaria, por exemplo pseudon\u00f3s que mostran amoreamento coaxial. O ARN extra dos ribosomas de 80 S aparece en varias inserci\u00f3ns continuas longas, de modo que forma bucles que saen da estrutura central sen distorsionala nin cambiala. Toda a actividade catal\u00edtica do ribosoma a leva a cabo o ARNr; as prote\u00ednas est\u00e1n na parte superficial e parecen servir para estabilizar a estrutura.\nDistinguiremos os seguintes tipos de ribosomas:\nRibosomas procariotas.\nOs ribosomas das c\u00e9lulas procariotas son os m\u00e1is estudados. Son de 70S, a s\u00faa masa molecular \u00e9 de 2.500 kilodaltons, e o di\u00e1metro de 20\u00a0nm. As mol\u00e9culas de ARNr forman o 65% do ribosoma e as prote\u00ednas representan o 35%. As mol\u00e9culas de ARN ribos\u00f3mico son ricas en adenina e guanina e forman unha h\u00e9lice arrededor das prote\u00ednas. Os ribosomas est\u00e1n formados por d\u00faas subunidades. :\nOs ribosomas procariotas son afectados por antibi\u00f3ticos que non alteran os ribosomas eucari\u00f3ticos de 80S. Os ribosomas mitocondriais illados in vitro tam\u00e9n se ven afectados pero na c\u00e9lula non, porque est\u00e1n protexidos pola dobre membrana do org\u00e1nulo.\nRibosomas eucariotas.\nEn eucariotas os ribosomas son de 80S. O seu peso molecular \u00e9 de 4.200 Kd e o di\u00e1metro \u00e9 de 25-30\u00a0nm. Conte\u00f1en un 40% de ARNr e 60% de prote\u00ednas. Igual que os procariotas, div\u00eddense en d\u00faas subunidades de distinto tama\u00f1o.:\nRibosomas mitocondriais.\nAs mitocondrias te\u00f1en o seu propio aparato de s\u00edntese proteica que incl\u00fae ribosomas, ARNt e ARNm. Os ribosomas mitocondriais das c\u00e9lulas animais conte\u00f1en dous tipos de ARN ribos\u00f3mico, de 12S e 16S, que se transcriben a partir de xenes do ADN mitocondrial, e son transcritos por unha ARN polimerase mitocondrial espec\u00edfica. Todas as prote\u00ednas que forman parte dos ribosomas mitocondriais est\u00e1n codificadas por xenes do n\u00facleo celular, cuxos ARNm son traducidos no citosol e despois as prote\u00ednas transportados ata as mitocondrias.\nRibosomas de plastos.\nOs ribosomas que aparecen en plastos son similares aos procariotas. Son, igual que os procariotas, de 70S, pero na subunidade maior hai un ARNr 4S que \u00e9 equivalente ao de 5S procariota.\nPolisomas.\nA un mesmo ARNm poden unirse varios ribosomas \u00e1 vez formando en conxunto un polisoma ou polirribosoma. Deste modo o ARNm pode ser traducido por todos os ribosomas \u00e1 vez, orixin\u00e1ndose rapidamente moitas copias da mesma prote\u00edna. Poden formarse polirribosomas cos ribosomas do ret\u00edculo endoplasm\u00e1tico rugoso ou cos ribosomas citos\u00f3licos eucari\u00f3ticos ou procari\u00f3ticos.\nFunci\u00f3ns.\nOs ribosomas son os org\u00e1nulos encargados da s\u00edntese de prote\u00ednas, proceso co\u00f1ecido como traduci\u00f3n. A informaci\u00f3n necesaria para esa s\u00edntese enc\u00f3ntrase no ARN mensaxeiro (ARNm), cuxa secuencia de nucle\u00f3tidos determina a secuencia de amino\u00e1cidos da prote\u00edna; pero \u00e1 s\u00faa vez, a secuencia do ARNm \u00e9 unha copia complementaria transcrita dun xene do ADN, que \u00e9 a mol\u00e9cula que almacena de forma permanente a informaci\u00f3n xen\u00e9tica. O ARN de transferencia leva os amino\u00e1cidos aos ribosomas, onde se incorporan ao polip\u00e9ptido que est\u00e1 sendo sintetizado.\nTraduci\u00f3n.\nO ribosoma le o ARN mensaxeiro e ensambla os amino\u00e1cidos fornecidos polos ARN de transferencia \u00e1 prote\u00edna en crecemento, proceso co\u00f1ecido como traduci\u00f3n ou s\u00edntese de prote\u00ednas.\nTodas as prote\u00ednas est\u00e1n formadas por amino\u00e1cidos. Nas prote\u00ednas aparecen normalmente 20 amino\u00e1cidos. Os nucle\u00f3tidos do ARNm, agrupados de tres en tres en todas as combinaci\u00f3ns, forman os cod\u00f3ns do c\u00f3digo xen\u00e9tico, cada un dos cales codifica un amino\u00e1cido. Como hai 64 cod\u00f3ns e s\u00f3 20 amino\u00e1cidos proteicos t\u00edpicos, cada amino\u00e1cido pode estar codificado por m\u00e1is dun cod\u00f3n. Isto fai que o c\u00f3digo sexa redundante (\"dexenerado\"). O c\u00f3digo xen\u00e9tico non \u00e9 outra cousa que as correspondencias entre cada cod\u00f3n e cada amino\u00e1cido. No c\u00f3digo xen\u00e9tico tam\u00e9n hai 3 cod\u00f3ns que non codifican amino\u00e1cidos e funcionan como sinais de parada da traduci\u00f3n.\nA traduci\u00f3n comeza polo cod\u00f3n AUG no extremo 5' do ARNm, chamado cod\u00f3n de iniciaci\u00f3n, que codifica o amino\u00e1cido metionina, que vai ser o primeiro amino\u00e1cido, no extremo N-terminal da prote\u00edna. As prote\u00ednas eucariotas que saen do ribosoma sempre empezan por metionina, a\u00ednda que despois poden sufrir alteraci\u00f3ns postraducionais que a eliminan. As das bacterias empezan por \"N\"-formilmetionina. O ribosoma pode identificar o cod\u00f3n de iniciaci\u00f3n grazas \u00e1 secuencia Shine-Dalgarno do ARNm en procariotas ou \u00e1 secuencia Kozak en eucariotas.\nDespois do cod\u00f3n de iniciaci\u00f3n ve\u00f1en os cod\u00f3ns que codifican os sucesivos amino\u00e1cidos da prote\u00edna por orde, e ao final da secuencia enc\u00f3ntrase un cod\u00f3n que indica o final da traduci\u00f3n; \u00e9 o cod\u00f3n de terminaci\u00f3n, que \u00e9 \"mudo\" (non codifica amino\u00e1cido). O c\u00f3digo xen\u00e9tico \u00e9 universal con poucas excepci\u00f3ns porque cada cod\u00f3n codifica o mesmo amino\u00e1cido para a gran maior\u00eda dos organismos (pode variar nun ou dous cod\u00f3ns en certos microorganismos e ADN mitocondrial).\nPor exemplo, este ARNm: AUG-CCC-GCC-AAC-GGC-AUG-CCU-ACU-UAG\norixinar\u00eda este polip\u00e9ptido: metionina-prolina-alanina-arxinina-glicina-metionina-prolina-serina,\nporque esas son as correspondencias ente eses cod\u00f3ns cos amino\u00e1cidos e col\u00f3canse por orde. Vese como hai dous cod\u00f3ns (CCC e CCU) que codifican a prolina (dexeneraci\u00f3n do c\u00f3digo), e como o cod\u00f3n final UAG \u00e9 un cod\u00f3n de parada que non codifica amino\u00e1cido.\nO ribosoma presenta tres centros ou sitios de uni\u00f3n para os ARNt, que son os sitios A, P e E. No sitio A entra o ARNt que leva o novo amino\u00e1cido que vai ser introducido na prote\u00edna en crecemento. No sitio P est\u00e1 o ARNt que leva a cadea proteica en crecemento. O sitio E (de expulsi\u00f3n ou sa\u00edda) \u00e9 o lugar desde onde son expulsados do ribosoma os ARNt que xa deixaron o seu amino\u00e1cido e volven ao citosol. \nCando entra un ARNt no ribosoma, que trae un novo amino\u00e1cido, toda a cadea polipept\u00eddica formada ata ese momento se une ao novo amino\u00e1cido, formando unha cadea cun amino\u00e1cido m\u00e1is. O enlace entre a cadea polipept\u00eddica e o novo amino\u00e1cido \u00e9 un enlace pept\u00eddico, que se establece grazas \u00e1 actividade de peptidil transferase do ribosoma, que pode considerarse unha actividade de ribozima , xa que nela o ARNr xoga un papel fundamental, formando os sitios activos.\nBiox\u00e9nese dos ribosomas.\nNas bacterias os ribosomas sintet\u00edzanse no citoplasma por medio da transcrici\u00f3n de m\u00faltiples oper\u00f3ns de xenes ribos\u00f3micos. Nos eucariotas a ensamblaxe das subunidades ten lugar no nucl\u00e9olo, a\u00ednda que as prote\u00ednas proceden do citoplasma. O proceso de ensamblaxe das subiunidades implica o funcionamento coordinado de 200 prote\u00ednas para a s\u00edntese e procesamento dos catro ARNr necesarios, e a s\u00faa ensamblaxe entre si e coas prote\u00ednas ribos\u00f3micas.\nOrixe.\nO ribosoma puido orixinarse inicialmente como un protorribosoma na Terra prebi\u00f3tica, que posiblemente conti\u00f1a un centro de peptidil transferase (PTC), nun mundo de ARN, aparecendo como un complexo autorreplicante no que s\u00f3 m\u00e1is tarde evolucionou a capacidade de sintetizar prote\u00ednas cando empezaron a aparecer os amino\u00e1cidos. Diversos estudos suxiren que os antigos ribosomas constru\u00eddos soamente con ARN ribos\u00f3mico puideron ter desenvolvido a capacidade de crear enlaces pept\u00eddicos. Ademais, as evidencias existentes apuntan claramente a que os antigos ribosomas eran complexos autorreplicantes, nos que o ARNr dos ribosomas ti\u00f1a prop\u00f3sitos informacionais, estruturais e catal\u00edticos porque posiblemente pod\u00eda codificar os ARN transferentes e prote\u00ednas necesarias para a autorreplicaci\u00f3n do ribosoma. Os hipot\u00e9ticos organismos celulares con ARN autorreplicante pero sen ADN denom\u00ednanse ribocitos (ou riboc\u00e9lulas).\nA medida que apareceron gradualmente os amino\u00e1cidos no mundo de ARN nas condici\u00f3ns prebi\u00f3ticas, as s\u00faas interacci\u00f3ns co mundo de ARN catal\u00edtico far\u00edan incrementar tanto en rango coma en eficiencia o funcionamento das mol\u00e9culas de ARN catal\u00edticas. As\u00ed, a forza impulsora para a evoluci\u00f3n do ribosoma desde unha antiga m\u00e1quina autorreplicante \u00e1 s\u00faa forma actual de m\u00e1quina traducional puido ser a presi\u00f3n selectiva para incorporar prote\u00ednas aos mecanismos autorreplicantes dos ribosomas, para as\u00ed incrementar a s\u00faa capacidade de autorreplicaci\u00f3n."}
{"id": "48730", "revid": "1833", "url": "https://gl.wikipedia.org/wiki?curid=48730", "title": "Epinefrina", "text": ""}
{"id": "48731", "revid": "23204", "url": "https://gl.wikipedia.org/wiki?curid=48731", "title": "Efedrina", "text": "A efedrina \u00e9 unha amina simpaticomim\u00e9tica de orixe vexetal, principio activo illado orixinalmente de \"Ephedra vulgaris\", co\u00f1ecida en extremo oriente como \"Ma huang\", herba amplamente empregada na medicina tradicional chinesa. Este alcaloide tam\u00e9n pode atoparse en \"Sida cordifolia\", pero en menor concentraci\u00f3n."}
{"id": "48733", "revid": "7802", "url": "https://gl.wikipedia.org/wiki?curid=48733", "title": "Cadete", "text": "Co termo cadete podemos estar a referirnos a:"}
{"id": "48736", "revid": "23204", "url": "https://gl.wikipedia.org/wiki?curid=48736", "title": "Lista de mangas de Dragon Ball", "text": "Dragon Ball \u00e9 un manga e anime, creado por Akira Toriyama. A seguir l\u00edstanse t\u00f3dolos tomos, 42 na primeira edici\u00f3n (tank\u014dbon) e 34 na segunda (kanzenban), que se publicaron no Xap\u00f3n; cos cap\u00edtulos, a data de edici\u00f3n xaponesa e o t\u00edtulo de cada un deles."}
{"id": "48741", "revid": "10599", "url": "https://gl.wikipedia.org/wiki?curid=48741", "title": "Real Club Deportiu Espanyol", "text": ""}
{"id": "48743", "revid": "1131", "url": "https://gl.wikipedia.org/wiki?curid=48743", "title": "T\u00e1boas de barro de Astorga", "text": "As T\u00e1boas de barro de Astorga, tam\u00e9n denominadas Itinerario de Astorga ou, simplemente, Itinerario de barro, son catro placas de barro cocido, conservadas actualmente no Museo Arqueol\u00f3gico de Asturias, que conte\u00f1en itinerarios de v\u00edas romanas de Hispania, nas que se sinalan mansi\u00f3ns de diversas etapas das mesmas. A s\u00faa dataci\u00f3n \u00e9 insegura; mentres Antonio Garc\u00eda Bellido as asigna ao s\u00e9culo I, Tranoy indica unha pos\u00edbel redacci\u00f3n no s\u00e9culo II.\nAs placas, encontradas na cidade leonesa de Astorga, pertenceron a Sebasti\u00e1n Soto Cort\u00e9s, veci\u00f1o de Cangas de On\u00eds, Asturias, quen as vendeu ao Museo de Oviedo. Foron atopadas en anacos fragmentados que deberon ser reconstru\u00eddas. En total conte\u00f1en cinco itinerarios moi resumidos. Cada unha das placas, numeradas polos investigadores, informa das seguintes rutas:\nAs placas van asinadas polo duumviro C(aius) Lep(idus) M(arci) filius: Caio L\u00e9pido fillo de Marco, a\u00ednda que s\u00f3 nunha das t\u00e1boas se conserva completo, actualmente, o seu nome. Garc\u00eda Bellido indicou que as placas ser\u00edan para ser penduradas, posibelmente, da parede dunha mansi\u00f3n viaria, a fin de poder ser consultadas publicamente (unha das placas conserva un buraco para pasar alg\u00fan tipo de colgadura), mentres Tranoy defende un uso privado do propio Caio L\u00e9pido.\nControversia sobre a s\u00faa autenticidade.\nAs t\u00e1boas deunas a co\u00f1ecer por vez primeira Antonio Bl\u00e1zquez en 1920, no \"Bolet\u00edn da Real Academia da Historia\", e xa ent\u00f3n mostrou d\u00fabidas sobre a autenticidade das placas. A mesma postura mant\u00edvoa, seguidamente, o franc\u00e9s Besnier. Por\u00e9n, Jos\u00e9 Manuel Rold\u00e1n Herv\u00e1s, en 1971, foi m\u00e1is preciso, pois sostivo que s\u00f3 unha das t\u00e1boas, a II\u00aa, ser\u00eda aut\u00e9ntica.\nOs argumentos utilizados polos que reputaban a s\u00faa falsidade, son de dous tipos: paleogr\u00e1ficos (certas rarezas no trazado dalgunhas letras) e erros groseiros nas asignaci\u00f3n de distancias nalgunhas etapas.\nEstes argumentos foron combatidos por Claudio S\u00e1nchez Albornoz, primeiro, e m\u00e1is demoradamente, por Antonio Garc\u00eda Bellido, nun artigo de 1975. Este autor mostrou que as variantes paleogr\u00e1ficas eran correntes e normais. A respecto dos erros en distancias, indicou que, a \u00fanica un tanto chocante, provi\u00f1a da identificaci\u00f3n gratu\u00edta, por parte dos investigadores, de Legio, con Le\u00f3n, cando na s\u00faa opini\u00f3n, na altura que el sup\u00f3n que foran redactados os documentos, debe ser reducido a Segisamo (hoxe Sasam\u00f3n), onde estivera acampada a Lexi\u00f3n IV. Uns anos despois Joaqu\u00edn Gonz\u00e1lez Echegaray negou tam\u00e9n que fosen falsas.\nEn anos posteriores o investigador franc\u00e9s Alain Tranoy defendeu, con argumentos similares, a autenticidade das T\u00e1boas astorganas. Por\u00e9n Tranoy discrepa un tanto na dataci\u00f3n das mesmas.\nV\u00e9xase tam\u00e9n.\nOutros artigos.\nV\u00eda romana"}
{"id": "48744", "revid": "98629", "url": "https://gl.wikipedia.org/wiki?curid=48744", "title": "Saturday Night Wrist", "text": "Saturday Night Wrist \u00e9 o quinto \u00e1lbum da banda estadounidense de nu metal Deftones, lanzado \u00e1 venda o 31 de outubro de 2006 a trav\u00e9s do selo Maverick Records.\nHistoria.\nA banda comezou a compo\u00f1er novos riffs logo de terminar \u00e1 s\u00faa xira de 2003 e logo de intentar traballar no seu estudo durante un tempo, alugaron a casa de Malib\u00fa onde Incubus gravara o disco Morning View. Al\u00ed gravaron varias demos e, tras entrevistarse con varios produtores, optaron por gravar con Bob Ezrin en Connecticut no canto de traballar co seu produtor de tantos anos Terry Date.\nFinalmente en abril a banda terminou a gravaci\u00f3n do disco, esta vez con Shaun Lopez como produtor e participaci\u00f3ns de Annie Hardy de Giant Drag na canci\u00f3n 'Pink Cell Phone' e Serj Tankian de System of a Down na canci\u00f3n 'Mein.'\nO primeiro single do \u00e1lbum foi \"Hole in the Earth\" e o seu v\u00eddeo dirixido por Brian Lazzaro."}
{"id": "48745", "revid": "1131", "url": "https://gl.wikipedia.org/wiki?curid=48745", "title": "Antonio Garc\u00eda Bellido", "text": "Antonio Garc\u00eda Bellido, nado en Villanueva de los Infantes (Cidade Real) o 10 de febreiro de 1903 e finado en Madrid o 26 de setembro de 1972, foi un arque\u00f3logo espa\u00f1ol.\nTraxectoria.\nEstudou Filosof\u00eda e Letras en Madrid, onde tivo como mestres, entre outros, a Jos\u00e9 Ram\u00f3n M\u00e9lida, Manuel G\u00f3mez Moreno, Hugo Obermaier e El\u00edas Tormo, quen dirixiu a s\u00faa tese doutoral sobre os Churriguera e que foi mentor seu para o ingreso na Real Academia da Historia. Esta formaci\u00f3n inicial en Historia da Arte tivo a s\u00faa importancia metodol\u00f3xica para posteriores traballos sobre o urbanismo e a arquitectura do mundo antigo, a cer\u00e1mica grega ou a escultura romana.\nEn 1931 obtivo a c\u00e1tedra de Arqueolox\u00eda Cl\u00e1sica na Universidade de Madrid, e tras a guerra civil iniciou dous novos campos de investigaci\u00f3n: a colonizaci\u00f3n grega, fenicia e p\u00fanica en Occidente, e a arqueolox\u00eda dos pobos prerromanos do Norte peninsular, neste caso participando nas escavaci\u00f3ns que Juan Ur\u00eda Riu, da Universidade de Oviedo, promovera no castro de Coa\u00f1a.\nEn 1949 sae a s\u00faa obra \"Esculturas romanas de Espa\u00f1a y Portugal\", publicada polo Consello Superior de Investigaci\u00f3ns Cient\u00edficas, instituci\u00f3n na que fundar\u00eda, dous anos despois, o Instituto de Arqueolox\u00eda Rodrigo Caro, onde sair\u00eda, \u00e1 s\u00faa vez, a revista \"Archivo Espa\u00f1ol de Arqueolog\u00eda\", convert\u00e9ndose, desde ent\u00f3n, ambas as d\u00faas, instituci\u00f3n e publicaci\u00f3n, no duplo n\u00facleo de toda a actividade de Garc\u00eda Bellido, centrada xa fundamentalmente en todos os aspectos do mundo hispanorromano.\nParalelamente producirase o seu reco\u00f1ecemento internacional polo seu labor como arque\u00f3logo e historiador: doutor \"honoris causa\" pola Universidade de Bordeos, ingreso na Academie de Inscriptions et Belles Letres, membro da Hispanic Society of New York e da Comisi\u00f3n hist\u00f3rica da UNESCO, entre outras moitas distinci\u00f3ns.\nActualmente consid\u00e9rase a Garc\u00eda Bellido coma un dos grandes impulsores dos estudos de Arqueolox\u00eda Cl\u00e1sica en Espa\u00f1a e coma creador de frut\u00edferas li\u00f1as de investigaci\u00f3n na Arqueolox\u00eda hispanorromana."}
{"id": "48746", "revid": "22570", "url": "https://gl.wikipedia.org/wiki?curid=48746", "title": "Chino Moreno", "text": "Chino Moreno, nado como Camilo Wong Moreno o 20 de xu\u00f1o de 1973 en Sacramento (California), \u00e9 o cantante do grupo estadounidense Deftones. Ten ascendencia ecuatoriana e mexicana. Tam\u00e9n \u00e9 membro dos proxectos paralelos Team Sleep, Crosses e Palms."}
{"id": "48747", "revid": "98629", "url": "https://gl.wikipedia.org/wiki?curid=48747", "title": "Ill Ni\u00f1o", "text": "Ill Ni\u00f1o \u00e9 un grupo estadounidense de latin metal formado en Nova Jersey a comezos do ano 2000. T\u00f3dolos integrantes do grupo te\u00f1en orixe latinoamericana, sendo orixinarios ou descendentes de pa\u00edses coma Per\u00fa, Guatemala, Venezuela, Brasil, M\u00e9xico e Rep\u00fablica Dominicana.\nHistoria.\nO grupo creouse no ano 1998, ano no que gravaron un EP, sendo Jorge Rosado o vocalista, c\u00f3 t\u00edtulo de \"El Ni\u00f1o\". Este era tam\u00e9n o nome do grupo nos seus comezos, facendo referencia ao fen\u00f3meno meteorol\u00f3xico do mesmo nome. En 1999 o grupo formalizouse oficialmente. Trala marcha de Jorge Rosado do grupo, El Ni\u00f1o firmou coa discogr\u00e1fica Roadrunner Records no ano 2000, pero tiveron que mudar o nome do grupo \u00e1 \"Ill Ni\u00f1o\" xa que o anterior xa o ti\u00f1a outro grupo.\nO seu primeiro \u00e1lbum, \"Revolution Revoluci\u00f3n\", sa\u00edu ao mercado o 18 de setembro do 2001. A banda formou parte das xiras Ozzfest e \"J\u00e4germeister\" en 2002. A comezos do 2003 Marc Rizzo deixou o grupo, por conflitos persoais e o desexo de perseguir proxectos diferentes, e Danny Couto uniuse ao grupo. Pouco antes da sa\u00edda ao mercado de \"Confession\", Ahrue Luster, anteriormente membro de Machine Head, uniuse ao grupo.\n\"Confession\" foi lanzado ao mercado o 30 de setembro de 2003. O \u00e1lbum debutou no n\u00famero 37 na lista Billboard 200. O single principal do disco, \"How Can I Live\", inclu\u00eduse na banda sonora do filme Freddy vs. Jason, e foi o seu primeiro single que chegou a lista Billboard. O \u00e1lbum vendeu m\u00e1is de 110,000 copias nos Estados Unidos nos seus primeiros 5 meses no mercado.\nO seu terceiro disco, \"One Nation Underground\", sa\u00edu \u00e1 venda o 27 de setembro do 2005. O grupo anunciou que remataba o seu contrato coa discogr\u00e1fica Roadrunner Records o 15 de xullo do 2006, e asinou un novo acordo co selo discogr\u00e1fico Cement Shoes Records.\nTras asinar coa nova discogr\u00e1fica, o grupo gravou un EP de cinco temas, \"The Under Cover Sessions\", o 7 de novembro do 2006. Tres dos temas eran versi\u00f3ns, inclu\u00edndo a canci\u00f3n do grupo Faith No More \"Zombie Eaters\", \"Territorial Pissings\" de Nirvana e \"Red Rain\" de Peter Gabriel. Vendeu 1,300 copias na s\u00faa primeira semana no mercado.\nO cuarto \u00e1lbum do grupo, \"Enigma\", ti\u00f1a como data de sa\u00edda ao mercado o 9 de outubro do 2007, pero atrasouse varias veces, sa\u00edndo finalmente o 11 de marzo do 2008.\nNo 2009 comezaron unha xira por Europa chamada \"There Goes the Neighborhood\" xunto a God Forbid e Exilia, sendo un dos concertos da xira en Vigo o 13 de marzo.\nEn marzo de 2010 o grupo anunciou o seu acordo con Victory Records para a gravaci\u00f3n dun novo \u00e1lbum producido por eles mesmos e os co-produtores Sahaj Ticotin e Clint Lowery. O \u00e1lbum foi titulado \"Dead New World\" e publicouse o 25 de outubro de 2010.\nEn febreiro de 2012, Ill Ni\u00f1o anunciou o comezo da gravaci\u00f3n do que ser\u00eda o seu sexto \u00e1lbum de estudio, de novo baixo o selo de Victory Records. Este novo \u00e1lbum foi gravado en estudios de Hoboken, Austin e Denver, e foi finalmente publicado o 22 de outubro de 2012 baixo o t\u00edtulo \"Epidemia\". Posteriormente, o 1 de outubro de 2013 o percusionista Daniel Couto deixou o grupo, sendo substitu\u00eddo por Oscar Santiago, e o 22 de xullo de 2014 o grupo publicou un novo \u00e1lbum de estudio, titulado \"Till Death La Familia\"."}
{"id": "48748", "revid": "75439", "url": "https://gl.wikipedia.org/wiki?curid=48748", "title": "Castro de Coa\u00f1a", "text": "O castro de Coa\u00f1a, tam\u00e9n chamado El Castrillon ou Castil\u00f3n, \u00e9 un castro sito na fregues\u00eda de Villacondide, preto do lugar de Porto, no concello de Coa\u00f1a, na zona occidental do Asturias, en Espa\u00f1a. At\u00f3pase na beira esquerda do r\u00edo Navia, nun pequeno outeiro sobre o rego Xarriou.\nO castro data do s\u00e9culo I, perdendo importancia a partir do s\u00e9culo III. Foi o primeiro castro que se estudou. \u00c9 actualmente Monumento Hist\u00f3rico Art\u00edstico e conta desde 1993 cunha Aula Did\u00e1ctica.\nMorfolox\u00eda.\nO castro consta dunha acr\u00f3pole rodeada dunha muralla, que s\u00f3 se conserva na s\u00faa parte oeste, un poboado defendido cunha muralla m\u00e1is d\u00e9bil e cun baixo nivel de urbanizaci\u00f3n, pola desorde construtiva que amosan as vivendas, exentas e, na maior\u00eda, de planta circular. F\u00f3ra das fortificaci\u00f3ns hai un terceiro espazo que \u00e9 co\u00f1ecido como o \"recinto sacro\", onde destaca a existencia de estanques.\nArqueolox\u00eda.\nO castro foi escavado por Jos\u00e9 Mar\u00eda Fl\u00f3rez en 1877; por Antonio Garc\u00eda Bellido e Juan Ur\u00eda Riu en 1940; e por Francisco Jord\u00e1 Cerd\u00e1 en 1958."}
{"id": "48766", "revid": "1093", "url": "https://gl.wikipedia.org/wiki?curid=48766", "title": "RC Celta de Vigo", "text": ""}
{"id": "48767", "revid": "88215", "url": "https://gl.wikipedia.org/wiki?curid=48767", "title": "\u00c1ngel L\u00f3pez Ruano", "text": "\u00c1ngel Domingo L\u00f3pez Ruano, co\u00f1ecido como \u00c1ngel, nado nas Palmas de Gran Canaria o 10 de marzo de 1981, \u00e9 un exfutbolista espa\u00f1ol, que xogaba de defensa ou centrocampista. Foi internacional coa selecci\u00f3n espa\u00f1ola.\nTraxectoria.\nLogo de xogar nas categor\u00edas inferiores e nos equipos B e A do UD Las Palmas, \u00c1ngel chega ao Celta no mercado de inverno da tempada 2002-03, con Miguel \u00c1ngel Lotina no banqui\u00f1o celeste. Esa tempada acabou disputando 15 partidos. O seu debut produciuse un 9 de febreiro de 2003, contra o Mallorca, nun encontro que o Celta ga\u00f1ou 0-2. \u00c1ngel xogara de titular como interior dereito.\nCustoulle ter un sitio no equipo e convencer a afecci\u00f3n. Foi con Fernando V\u00e1zquez en Segunda Divisi\u00f3n cando se fixo un imprescindible no once titular. O adestrador xa o co\u00f1ec\u00eda do seu paso polo Las Palmas. Ti\u00f1a contrato co Celta ata o ano 2012, pero no 2007 marchou ao Villarreal.\nO adestrador da selecci\u00f3n espa\u00f1ola Luis Aragon\u00e9s cconvocouno por primeira vez o 10 de novembro de 2006. O seu debut como internacional tivo lugar o 16 de novembro de 2006 no amig\u00e1bel Espa\u00f1a-Roman\u00eda (0-1), onde xogou de titular durante 73 minutos. Repetiu o 7 de febreiro de 2007 ante Inglaterra, onde xogou 45 minutos. O seu debut en partido oficial foi o 24 de marzo de 2007, cando foi titular no Espa\u00f1a-Dinamarca (2-1), nun partido de clasificaci\u00f3n para a Eurocopa de f\u00fatbol 2008, e onde recibiu un cart\u00f3n amarelo.\nCaracter\u00edsticas.\nA\u00ednda que comezou como mediocentro, reconverteuse a lateral dereito (con Fernando V\u00e1zquez), posici\u00f3n na que xogou varias tempadas. Tecnicamente bo, posu\u00eda unha boa condici\u00f3n f\u00edsica."}
{"id": "48768", "revid": "98629", "url": "https://gl.wikipedia.org/wiki?curid=48768", "title": "Literatura galega dos S\u00e9culos Escuros", "text": "A creaci\u00f3n literaria en lingua galega foi practicamente nula durante os s\u00e9culos XVI, XVII e XVIII, raz\u00f3n pola que estes se denominan S\u00e9culos Escuros.\nContexto hist\u00f3rico.\nAlg\u00fans estudosos consideran que o cronista Fern\u00e3o Lopes (s\u00e9culo XV) \u00e9 o \u00faltimo escritor medieval pertencente \u00e1 literatura galego-portuguesa. A partir dese momento, os sistemas literarios galego e portugu\u00e9s ficar\u00e1n separados con desenvolvementos aut\u00f3nomos.\nNon obstante, a desaparici\u00f3n da escola trobadoresca galego-portuguesa medieval non se realizou de maneira brusca. Fronte \u00e1 opini\u00f3n tradicional que vi\u00f1a minusvalorando estes textos, os actuais historiadores da literatura galega ve\u00f1en reivindicando o valor dos poetas da mal chamada \"escola galego-castel\u00e1\" -singularmente no \"Cancioneiro de Baena\"- e a\u00ednda os presentes no \"Cancioneiro Geral\" de Garc\u00eda de Resende (1511), en Portugal. Ambas as direcci\u00f3ns amosan, na obra de autores como o Arcediago de Toro ou Mac\u00edas o Namorado, un af\u00e1n por superar os t\u00f3picos trobadorescos xa reelabor\u00e1ndoos xa procurando novos xeitos que vaian m\u00e1is al\u00f3 do convencionalismo do amor cort\u00e9s. Desta maneira, os Ep\u00edgonos Trobadorescos significan m\u00e1is ben un per\u00edodo de transici\u00f3n no que, por mor das circunstancias socio-pol\u00edticas, o galego vai ceder o seu protagonismo, como lingua literaria, ao emerxente castel\u00e1n. Diversas circunstancias motivan semellante proceso:\nEn primeiro lugar, durante o desenvolvemento das guerras trastamaristas (1370), a alta nobreza galega apoiou a Pedro I no seu intento de subir ao trono de Castela. Por\u00e9n, o vencedor deste conflito b\u00e9lico foi o seu rival, Henrique de Trast\u00e1mara. Como consecuencia disto, Henrique II de Castela (ou Henrique de Trast\u00e1mara) substitu\u00edu parte da nobreza galega por nobres castel\u00e1ns, proceso bautizado polos historiadores como a primeira substituci\u00f3n nobiliaria. Repetir\u00edase a historia pouco m\u00e1is dun s\u00e9culo m\u00e1is tarde. Nunha nova guerra pola sucesi\u00f3n ao trono castel\u00e1n, a nobreza galega apoiou a Xoana a Beltranexa (herdeira lex\u00edtima), mais o vencedor foi o bando de Isabel I de Castela, tam\u00e9n co\u00f1ecida como Isabel a Cat\u00f3lica. Ap\u00f3s a guerra, os Reis Cat\u00f3licos decidiranse por unha pol\u00edtica que asegure o predominio do poder real en Galiza; tr\u00e1tase do denominado, polo padre Zurita, como o proceso de \"Doma y castraci\u00f3n del Reino de Galicia\", mediante o cal a nobreza galega quedar\u00e1 totalmente \"descabezada\" e, o que \u00e9 decisivo para a literatura, sen capacidade para producir un sistema literario en lingua galega. O galego continuou sendo a lingua habitual de toda a poboaci\u00f3n, pero sen uso entre a alta nobreza, pois a emerxente clase fidalga a\u00ednda manter\u00eda ata a s\u00faa desaparici\u00f3n o uso da lingua galega en \u00e1mbitos informais, como pode verse nas novelas de Ram\u00f3n Otero Pedrayo. \nE se a nobreza laica foi substitu\u00edda, o mesmo ocorrer\u00e1 coa eclesi\u00e1stica. Mentres os bispos galegos exerc\u00edan os seus cargos noutros lugares da Pen\u00ednsula Ib\u00e9rica, especialmente en Sevilla, a Galiza chegaban bispos castelan\u00f3fonos e favorec\u00edan os nobres castel\u00e1ns. A nobreza eclesi\u00e1stica empregaba o lat\u00edn, ag\u00e1s nas relaci\u00f3ns persoais dos bispos e nalg\u00fans usos administrativos, onde empregaba o castel\u00e1n. Isto segu\u00eda sendo as\u00ed mesmo cando alg\u00fan galego dirix\u00eda as dioceses galegas.\nMais sendo importantes todos estes apartados, acaso o factor fundamental que explica a decadencia pol\u00edtica de Galiza -e xa que logo das letras galegas, en directa relaci\u00f3n co anterior- \u00e9 o feito de que o pa\u00eds galego atinxe a Idade Moderna sen un monarca de seu e, sobre todo, sen a presenza de instituci\u00f3ns propias. A\u00ednda que mant\u00e9n o car\u00e1cter de \"reino\", Galiza pasa a formar parte da coroa de Castela sen que exista ningunha instituci\u00f3n aut\u00f3noma que poida servir de contrapeso \u00e1 pol\u00edtica centralizadora; polo contrario, as novas que se crean -Capitan\u00eda Xeneral de Galicia, Real Audiencia de Galicia- non far\u00e1n m\u00e1is que afianzar esa dependencia con respecto da corte. Afastada dos centros de decisi\u00f3n, Galiza pasa a ser unha simple provincia que asiste, desde unha posici\u00f3n marxinal, \u00e1 emerxencia da monarqu\u00eda hisp\u00e1nica centrada no reino de Castela.\nA partir do s\u00e9culo XVI a lingua galega non ten estamentos de poder que lle sirvan de alicerce, ficando carente do prestixioso sistema literario do que gozara durante a Idade Media. A\u00ednda as\u00ed, cons\u00e9rvanse manifestaci\u00f3ns literarias destes S\u00e9culos Escuros.\nA poes\u00eda dos S\u00e9culos Escuros.\nS\u00e9culo XVI.\nA primeira manifestaci\u00f3n po\u00e9tica dos S\u00e9culos Escuros ach\u00e1mola no ano 1506. Tr\u00e1tase dunha composici\u00f3n feita en homenaxe ao consorte da ra\u00ed\u00f1a Xoana I de Castela (popularmente co\u00f1ecida como \"Xoana a Tola\"), Filipe o Fermoso, con motivo do desembarco da parella na cidade da Coru\u00f1a. A respecto desa cantiga, dixo Xos\u00e9 Mar\u00eda \u00c1lvarez Bl\u00e1zquez que: \"non \u00e9 aventurado supor que xurdise como consigna dos nobres galegos, desexosos de gabar o novo Rei\". Atrib\u00faelle este estudoso, pois, unha finalidade pol\u00edtica \u00e1 creaci\u00f3n desta composici\u00f3n. En efecto, o rei Fernando II de Arag\u00f3n, \"o Cat\u00f3lico\", non favorecera demasiado \u00e1 nobreza galega. Fora a s\u00faa esposa, de feito, quen levou a termo o chamado \"proceso de doma e castraci\u00f3n do Reino de Galicia\". Por isto, os nobres galegos non ver\u00edan con malos ollos, \"a priori\", o goberno deste monarca, posto que poder\u00eda supor unha mudanza (que non se produciu) nas relaci\u00f3ns entre Galiza e Castela.\nTam\u00e9n do s\u00e9culo XVI data un hipot\u00e9tico ciclo de romances nos que se conta a historia da morte do Mariscal Pardo de Cela. Desta serie de composici\u00f3ns cons\u00e9rvanse s\u00f3 dous testemu\u00f1os escritos, entre os que destaca o chamado \"Lamento da Frouseira\". Este \u00faltimo, elaborado entre 1530 e 1540, foi atribu\u00eddo erroneamente ao poeta portugu\u00e9s Lu\u00eds de Cam\u00f5es. Neste tipo de composici\u00f3ns enx\u00e1lzase e ideal\u00edzase a figura deste personaxe hist\u00f3rico, que aparece caracterizado como un se\u00f1or feudal insubmiso \u00e1 vontade da ra\u00ed\u00f1a Isabel I de Castela, \"a Cat\u00f3lica\", defensor da terra, que s\u00f3 pode ser derrotado a trav\u00e9s da traiz\u00f3n dos seus achegados. Esta mesma imaxe ser\u00e1 recollida por Ram\u00f3n Cabanillas e Ant\u00f3n Villar Ponte na s\u00faa obra dram\u00e1tica \" O Mariscal\" (1926). Nas d\u00faas creaci\u00f3ns po\u00e9ticas citadas n\u00e1rrase o momento da tr\u00e1xica morte do Mariscal e do seu fillo, axustizados pola Coroa de Castela. Tam\u00e9n do s\u00e9culo XVI \u00e9 o \"Soneto de Monterrei\".\nTam\u00e9n se ten falado do poema de \"La Araucana\" (1589) de Isabel de Castro e Andrade (condesa de Altamira) como outro testemu\u00f1o literario dos S\u00e9culos Escuros realizado no s\u00e9culo XVI. Mais, realmente, esta composici\u00f3n est\u00e1 escrita en lingua portuguesa e, polo tanto, de acordo co canon estabelecido en 1963 por Ricardo Carballo Calero (\"s\u00f3 \u00e9 literatura galega a escrita en galego\"), pertencer\u00eda \u00e1 literatura portuguesa, non \u00e1 galega. Si pertencer\u00edan \u00e1 literatura galega unha serie de sonetos da autor\u00eda da mesma condesa, dos que tan s\u00f3 se conserva un.\nAdemais, nos cancioneiros musicais espa\u00f1ois dos s\u00e9culos XV e XVI a\u00ednda se recollen canci\u00f3ns paralel\u00edsticas semellantes \u00e1s da l\u00edrica trobadoresca. As\u00ed se pode constatar nos cancioneiros do Palacio Real, de Madrid, de Uppsala, de Luis de Mil\u00e1n, de Juan V\u00e1zquez e nalg\u00fans m\u00e1is. En total existen sobre vinte cancionci\u00f1as que recordan a cantiga de amigo.\nDo s\u00e9culo XVI -arredor de 1594- data a composici\u00f3n \"Canci\u00f3n galega en loor de don Diego das Mari\u00f1as Parragu\u00e9s\", de autor desco\u00f1ecido (acaso Gaspar de Teves) e cuxa funci\u00f3n \u00e9 louvar a figura do que foi o primeiro galego que alcanzou o cargo de Capit\u00e1n Xeneral de Galiza. O texto est\u00e1 redactado en once estanzas, forma estr\u00f3fica que atinxe o seu apoxeo no S\u00e9culo de Ouro. Este poema estaba inclu\u00eddo nun libro que chegou \u00e1s mans de Diego Sarmiento de Acu\u00f1a (Conde de Gondomar), e conti\u00f1a composici\u00f3ns elaboradas en lingua castel\u00e1.\nS\u00e9culo XVII.\nPor outra parte, en 1612 publicarase un cancioneiro das \"Exequias \u00e1 Ra\u00ed\u00f1a Margarida\", no cal se recollen composici\u00f3n elex\u00edacas que supo\u00f1\u00edan un lamento polo pasamento da ra\u00ed\u00f1a Margarida de Austria. A publicaci\u00f3n desta obra correu a cargo da Real Audiencia do Reino de Galiza. Entre elas, hai dous sonetos creados en lingua galega, un da autor\u00eda de Xo\u00e1n G\u00f3mez Tonel e outro da colleita de Pedro V\u00e1zquez de Neira. De todas as maneiras, estes non ser\u00e1n os \u00fanicos textos destes autores que aparezan neste poemario: G\u00f3mez Tonel escribiu sete poemas en espa\u00f1ol e sete en lat\u00edn; V\u00e1zquez de Neira, pola s\u00faa banda, compuxo tres sonetos en lat\u00edn, tres en espa\u00f1ol e mais outro no que utiliza estas d\u00faas linguas. A este respecto, comentaba Xes\u00fas Alonso Montero que era curioso que dous prol\u00edferos poetas en espa\u00f1ol escribiran naquela altura cadanseu soneto en galego. Por isto varios investigadores, entre eles o profesor Xos\u00e9 Mar\u00eda Dobarro Paz, chegaron \u00e1 conclusi\u00f3n de que a utilizaci\u00f3n do galego nestes dous poemas responde a motivos est\u00e9ticos. As\u00ed, a lingua galega ser\u00eda utilizada coa mesma finalidade coa que se usa un determinado tipo de metro, de rima ou de recursos ret\u00f3ricos.\nDe 1617 datar\u00eda unha composici\u00f3n an\u00f3nima onde se narra o saqueo de Cangas polos turcos. Tam\u00e9n \u00e9 an\u00f3nimo un canto ao monte Medulio que Xos\u00e9 Mar\u00eda \u00c1lvarez Bl\u00e1zquez dubida se \u00e9 do s\u00e9culo XVII ou XVIII.\nP\u00e9nsase que \u00e9 de antes de 1630 as \"D\u00e9cimas ao ap\u00f3stolo Santiago\", de frei Mart\u00edn Torrado, que pese a non seren imprentadas, foron moi populares no seu tempo. Nelas rec\u00f3llese a pol\u00e9mica consistente en considerar se o Ap\u00f3stolo Santiago deb\u00eda de ser o \u00fanico patr\u00f3n das Espa\u00f1as ou se, pola contra, deb\u00eda compartir esa honra con Santa Tareixa de Xes\u00fas.\nEn 1697 foron publicados os nove romances escritos en galego contidos no volume conmemorativa das Festas Minervais celebradas naquel ano. Da presenza da lingua galega nestas Festas Minervais afirma Xes\u00fas Alonso Montero que se trata dunha comparecencia anecd\u00f3tica e, como acontecera no volume das \"Exiquias \u00e1 Ra\u00ed\u00f1a Margarida\", a s\u00faa finalidade ser\u00eda m\u00e1is ben est\u00e9tica. A\u00ednda as\u00ed, como indica Ram\u00f3n Mari\u00f1o Paz, tr\u00e1tase de textos lonxincuos do romance galego popular escritos por intelectuais de gran categor\u00eda, entre os que o propio Mari\u00f1o destaca a Joseph Gil de Taboada e a Fabi\u00e1n Pardi\u00f1as Vilardefrancos. Por outra parte, segundo Anxo Tarr\u00edo, parece ser que as Festas Minervais se vi\u00f1an celebrando desde 1536, en homenaxe ao impulsor da Universidade de Santiago de Compostela Alonso III de Fonseca, alcu\u00f1ado \"O Grande\". Mais na maior\u00eda dos casos non se conserva ning\u00fan volume similar ao de 1697, polo que poder\u00edan existir m\u00e1is composici\u00f3ns en lingua galega das que non se ten constancia.\nS\u00e9culo XVIII.\nDe 1702 \u00e9 un poema no que se narra a batalla de Rande, atribu\u00eddo a Anselmo Feixoo e Montenegro. No ano 1707 tiveron lugar na cidade de Ourense unhas celebraci\u00f3ns con motivo do nacemento do pr\u00edncipe Lu\u00eds Xacobe, fillo de Filipe V e de Mar\u00eda Lu\u00edsa de Savoia. Co gallo destes festexos, foi elaborado un volume conmemorativo no que se recolle un romance an\u00f3nimo escrito en lingua galega, dedicado \u00e1 Virxe da Reza e atribu\u00eddo por Xos\u00e9 Mar\u00eda \u00c1lvarez Bl\u00e1zquez a Noguerol e Camba.\nPor outra parte, tense noticia de que o galego estivo presente nas festas celebradas en Santiago de Compostela con motivo da canonizaci\u00f3n de P\u00edo V, xa que se sabe que no volume conmemorativo houbo composici\u00f3ns en italiano, galego e espa\u00f1ol. Seguindo neste s\u00e9culo XVIII, segundo Ram\u00f3n Mari\u00f1o Paz, o volume das \"Sagradas Flores del Parnaso\", publicado en Madrid en 1723, contaba con d\u00faas glosas en galego.\nUn dos froitos literarios m\u00e1is destacados destes S\u00e9culos Escuros \u00e9 o \"Coloquio de 24 Gallegos R\u00fasticos\", da autor\u00eda de Frei Mart\u00edn Sarmiento. Este libro, composto por 1201 coplas, foi elaborada entre 1746 e 1747 e narra en verso a morte e o enterro de Filipe V e a coroaci\u00f3n do seu fillo Fernando VI. M\u00e1is que un grande valor literario, o \"Coloquio\" ten un enorme valor did\u00e1ctico, posto que con frecuencia aparecer\u00e1n enormes listados de enumeraci\u00f3ns onde se recollen sin\u00f3nimos dun mesmo voc\u00e1bulo. Este m\u00e9todo ser\u00e1 utilizado posteriormente por Xo\u00e1n Manuel Pintos (1853) no seu libro \"A gaita gallega\".\nPor outra banda, \u00e9 tam\u00e9n do s\u00e9culo XVIII, un romance en ton humor\u00edstico da autor\u00eda de Mar\u00eda Francisca de Isla e Losada e dirixido ao Diego Antonio Cernadas Castro (co\u00f1ecido como \"o cura de Fru\u00edme\"), datado entre 1774 e 1777. \u00c9 prob\u00e1bel que esta mesma autora escribise m\u00e1is textos en galego \u00e1 parte deste.\nPrecisamente \"o Cura de Fru\u00edme\" foi autor dun reducido n\u00famero de composici\u00f3ns en galego, publicadas en Madrid entre 1778 e 1781.\nFinalmente, Manuel Murgu\u00eda deu noticia de tres poemas de Jos\u00e9 Cornide escritos en galego e que non chegaron a ser publicadas na vida do autor.\nO teatro dos S\u00e9culos Escuros.\nMalia que se conservan poucos textos dram\u00e1ticos dos S\u00e9culos Escuros escritos en galego, s\u00e1bese que a actividade teatral na Galiza nestes s\u00e9culos foi importante. O teatro, naquela altura, constitu\u00eda un dos m\u00e1is importantes elementos de ocio, unha das principais v\u00edas de escape dos problemas rutineiros. Cumprir\u00eda o teatro, pois, un papel similar ao que desempe\u00f1an na actualidade a televisi\u00f3n, o cinema, os deportes de masa ou internet.\nA diferenza do que sucede hoxe en d\u00eda, o teatro en Galiza era seguido especialmente polas clases populares. S\u00e1bese que tanto en Portugal como no reino de Castela existiron lugares onde as persoas de todos os extractos sociais conflu\u00edan (que non se mesturaban) para contemplar as representaci\u00f3ns dram\u00e1ticas (os \"p\u00e1tios\" e os \"corrales\", respectivamente). Por\u00e9n, non se ten co\u00f1ecemento de que no caso galego existisen este tipo de locais. Mais, o teatro popular, est\u00e1 amplamente documentado en Galiza. A trav\u00e9s dos documentos da \u00e9poca, e de traballos como as \"Notas Viejas Galicianas\" (1925-1926) de Pablo P\u00e9rez-Constanti, tense constancia de que a representaci\u00f3n dram\u00e1tica constitu\u00eda todo un acontecemento sociocultural nas vilas e n\u00facleos rurais galegos. Estas representaci\u00f3ns eran levadas a termo por compa\u00f1\u00edas teatrais, as cales deb\u00edan representar as s\u00faas funci\u00f3ns primeiramente ante o alcalde e mais unha representaci\u00f3n de \"traballadores\" do concello onde ter\u00edan lugar estas postas en escena, coa finalidade de censurar anacos ou obras teatrais completas se for necesario. Nos n\u00facleos rurais eran os propios veci\u00f1os obrigados a interpretar as personaxes das obras representadas, baixo a pena de fortes multas e outro tipo de represalias no caso de que alg\u00fan dos veci\u00f1os se negase.\nMais, a pesar de toda esta actividade teatral, cons\u00e9rvanse moi poucos testemu\u00f1os dram\u00e1ticos escritos en lingua galega. As\u00ed, inserido na \"Comedia de la invenci\u00f3n de la sortija\" aparece un entrem\u00e9s en galego. Outro texto \u00e9 \"Di\u00e1logo de Alberte e Bieito\", datado cara a 1595 e proveniente do c\u00edrculo do Conde de Gondomar. Tr\u00e1tase dun pequeno documento que pon, non obstante, en evidencia a presenza dun teatro escrito, pero non impreso, dado que o seu destino era a representaci\u00f3n -por unha ou escasas veces- de car\u00e1cter inmediato.\nNon obstante, a peza m\u00e1is co\u00f1ecida \u00e9 o orixinal de Gabriel Feixoo de Ara\u00faxo \"A Contenda dos Labradores de Caldelas\". Pese a que esta obra data do ano 1671, non foi co\u00f1ecida a s\u00faa existencia ata 1953, ano no que o polifac\u00e9tico Ferm\u00edn Bouza-Brey editou esta peci\u00f1a co t\u00edtulo de \"Entrem\u00e9s famoso sobre da pesca do r\u00edo Mi\u00f1o\". Nela, rec\u00f3llese en verso un conflito entre galegos e portugueses por mor da explotaci\u00f3n da pesca no r\u00edo Mi\u00f1o. O confronto v\u00e9n derivado da intenci\u00f3n dun fidalgo portugu\u00e9s de non atender aos acordos secularmente estabelecidos e de querer que os portugueses dean d\u00faas redadas por cada unha que dean os galegos. En vista de non poder resolver o problema co di\u00e1logo, os galegos, encabezados por un personaxe chamado Borgorio, fan valer pola forza os seus dereitos. Finalmente, remata a obra coa reconciliaci\u00f3n entre galegos e portugueses e cun baile que sela a nova paz conseguida entre os dous pobos irm\u00e1ns.\nO an\u00f3nimo \"Entrem\u00e9s do Portugu\u00e9s\", do s\u00e9culo XVIII, estivo in\u00e9dita ata 1985, ano no que a publicou e a editou Jos\u00e9 Luis Pensado. \u00c9 un entrem\u00e9s de corte popular. A existencia desta peza fai supor que houbo unha certa tradici\u00f3n entremes\u00edstica en Galiza, algo que xa supo\u00f1\u00edan seis anos antes da aparici\u00f3n desta peza, en 1979, Manuel Lourenzo e Francisco Pillado, no seu libro \"O Teatro Galego\". Esta tradici\u00f3n entremes\u00edstica non \u00e9 en absoluto estra\u00f1a, pois a obra principal de cada funci\u00f3n deb\u00eda ir acompa\u00f1ada de loas e entremeses.\nComo resumo do \"Entrem\u00e9s do Portugu\u00e9s\" p\u00f3dese dicir que a obra se abre cunha disputa entre un portugu\u00e9s, un franc\u00e9s e mais un andaluz, quen rivalizan sobre cal deles \u00e9 o m\u00e1is guapo, o m\u00e1is valente e o m\u00e1is destro no manexo da espada. En plena discusi\u00f3n, cr\u00fazase un galego, que v\u00e9n de Castela, das segas. P\u00eddenlle ao galego que sexa el quen decida cal deles \u00e9 o que pos\u00fae mellor presenza, e este responde que acepta a cambio de cartos. Unha vez que tanto o portugu\u00e9s como o andaluz, as\u00ed tam\u00e9n o franc\u00e9s, lle pagan nas respectivas moedas dos seus gobernos, o galego dita como sentenza que o mellor de todos os al\u00ed presentes era el. Os outros tres al\u00edanse na s\u00faa intenci\u00f3n de matar o galego, mais este non s\u00f3 se defende sen\u00f3n que humilla ao portugu\u00e9s (sobre todo), ao andaluz e ao franc\u00e9s. Non por casualidade, Pensado intu\u00eda que esta peza fora escrita por un galego ou por algu\u00e9n que sentise afinidade polo pa\u00eds.\nOs vilancicos de Nadal e Reis.\nDurante os s\u00e9culos XVII, XVIII, e a\u00ednda na primeira metade do XIX, circularon unha gran cantidade de vilancicos de Nadal e Reis escritos en lingua galega. Trat\u00e1base de creaci\u00f3ns en verso, en estrofas breves, musicadas, e cun certo aire popular, compostas normalmente por m\u00fasicos de grande formaci\u00f3n.\nAs catedrais de Mondo\u00f1edo e Santiago de Compostela contaron cunha grande tradici\u00f3n no que respecta \u00e1 elaboraci\u00f3n destas panxoli\u00f1as ou aninovos. Amais, os vilancicos de Nadal e Reis escritos en galego traspasaron as fronteiras de Galiza, e eran cantadas en catedrais como a de Toledo ou Sevilla (o cal non \u00e9 raro, tendo en conta que, durante estes anos, a curia hispalense contou cun gran n\u00famero de bispos galegos). Derivado disto, circula a an\u00e9cdota de que nestes lugares, ao escoitar estes cantos relixiosos en galego (e unido a un cruzamento entre Galilea e Galiza) chegouse a pensar que o Mes\u00edas era orixinario de Galiza.\nOs principais cultivadores de nome co\u00f1ecido foron Carlos Pati\u00f1o (1600-1675), frei Francisco de Santiago (1578?-1644), Gabriel D\u00edaz, frei Jer\u00f3nimo Gon\u00e7alves e Manuel Bravo de Velasco y Pantoja (1622-1660).\nA prosa nos S\u00e9culos Escuros.\nAo longo dos s\u00e9culos XV, XVI e XVII circularon alg\u00fans textos en prosa escritos en lingua galega con falsificaci\u00f3ns hist\u00f3ricas. Estas falsificaci\u00f3ns mand\u00e1ranas redactar persoas pertencentes \u00e1 nobreza co af\u00e1n de lexitimar o se\u00f1or\u00edo da s\u00faa li\u00f1axe, a semellanza dos antigos libros de li\u00f1axes e imitando a lingua medieval. O concepto do que \u00e9 literario ou do que non o \u00e9 var\u00eda conforme a \u00e9poca, e naquela altura, estas creaci\u00f3ns eran consideradas textos literarios. De todas estas falsificaci\u00f3ns, destaca a \"Historia de Don Servando\" (1625-1635), que mandou redactar, seguramente, Xo\u00e1n Fern\u00e1ndez Bo\u00e1n e Ara\u00faxo.\nA\u00ednda as\u00ed, hai casos que non son falsificaci\u00f3ns, como o \"Theatro Moral y Pol\u00edtico de la Noble Academia Compostelana\", redactada por orde de Pablo Mendoza de los R\u00edos.\nEn 2009 descubriuse un manuscrito titulado \"Historia da Santa Igrexa de Iria Flavia\" datado entre 1713 e 1735 que presenta grande extensi\u00f3n, da autor\u00eda de Pedro Otero Romero Torres, e que \u00e9 unha versi\u00f3n da \"Cr\u00f3nica de Santa Mar\u00eda de Iria\" (1468)."}
{"id": "48773", "revid": "89787", "url": "https://gl.wikipedia.org/wiki?curid=48773", "title": "Fraortes, rebelde", "text": "Fraortes (\u00bf- -521), fillo de Upadaranma, foi rei de Media do -522 ao -521.\nTraxectoria.\nContexto hist\u00f3rico.\nA causa inmediata da revolta de Fraortes foi a morte do rei persa Cambises II na primavera do -522 e a usurpaci\u00f3n do trono por parte do mago Gaumata, quen non pertenc\u00eda \u00e1 dinast\u00eda aquem\u00e9nida e \u00e9 pos\u00edbel que fose medo de nacemento. Seis nobres partidarios da familia real persa axudaron a Dar\u00edo I a se converter en novo rei, asasinando a Gaumata no seu castelo de \"Sikayauvati\u0161\" en Media o 29 de setembro.\nCase inmediatamente dous reis rebel\u00e1ronse: Nidintubel en Babilonia e Assina en Elam. Cando Dar\u00edo reprimiu estas rebeli\u00f3ns e estaba en Babilonia, Fraortes botou o seu pulso ao poder. Reivindicou que era descendente do antigo rei meda Ciaxares e tomou o nome de Khshathrita para o trono. Marchou a Ecbatana, a capital de Media, cidade que tomou en decembro do -522. M\u00e1is ou menos polas mesmas datas, estoupou unha nova rebeli\u00f3n en Elam, esta vez baixo o rei Martiya, e outras revoltas fix\u00e9ronse extensivas a m\u00e1is provincias como Armenia, Partia e Asiria.\nFraortes, rei dos medos.\nOs persas foron incapaces de suprimiren a rebeli\u00f3n meda deseguida. Na inscrici\u00f3n de Behist\u00fan, Dar\u00edo afirma que o seu xeneral Hidarnes ga\u00f1ou unha batalla en Marush (Mehriz, ao sur do actual Yazd) o 12 de xaneiro do -521. Por\u00e9n esta batalla non foi de ning\u00fan modo decisiva e non prexudicou seriamente a posici\u00f3n de Fraortes en Media, s\u00f3 serviu para impedir que o medo invadise Persia nin puidese tampouco tomar contacto con outro rebelde, Vahyazdata. Outro factor que xogaba a favor de Fraortes era que o ex\u00e9rcito de Dar\u00edo estaba formado por tropas medas. Estas serviran ben ao rei en Babilonia, pero era improb\u00e1bel que atacasen o seu propio pa\u00eds.\nNo entanto, se Dar\u00edo non pod\u00eda sacar partido da s\u00faa vitoria, Fraortes tampouco pod\u00eda explotar a situaci\u00f3n, xa que en Partia, que era leal ao medo, hab\u00eda unha gornici\u00f3n persa. Estaba comandada polo pai de Dar\u00edo, Histaspes. O 8 de marzo de -521, os partos e os seus aliados, os hircanios, atacaron a gornici\u00f3n persa, pero foron derrotados.\nMentres os persas de Partia puidesen atacar a s\u00faa retagarda, Fraortes non pod\u00eda atacar a Dar\u00edo, quen tivo tempo para recrutar un novo ex\u00e9rcito. Na primavera, o l\u00edder persa penetrou en Media a partir do oeste, e o 8 de maio do -521, derrotou a Fraortes nun sitio chamado Kunduru, que \u00e9 probabelmente a actual Bisotun, onde a inscrici\u00f3n de Behist\u00fan pode verse a\u00ednda. Fraortes fuxiu para os partos, pero foi capturado cando se dirix\u00eda ao centro relixioso dos magos, Rhagae (actual Teher\u00e1n). Dar\u00edo narra na inscrici\u00f3n de Behist\u00fan que el persoalmente lle cortou ao medo o nariz, as orellas e m\u00e1is a lingua, sacoulle os ollos e crucificouno en Ecbatana. Os seus partidarios foron esfolados e a s\u00faa pel reenchida con palla.\nDespois desta vitoria, Dar\u00edo puido enviar tropas a Armenia e Partia, onde os seus xenerais acabaron cos rebeldes restantes."}
{"id": "48775", "revid": "3054", "url": "https://gl.wikipedia.org/wiki?curid=48775", "title": "Selecci\u00f3n nacional de f\u00fatbol de Galiza", "text": ""}
{"id": "48787", "revid": "15490", "url": "https://gl.wikipedia.org/wiki?curid=48787", "title": "Asia (provincia romana)", "text": "A provincia romana de Asia ou Asiana (), nos tempos de Bizancio \u00e1s veces chamada Frixia, foi unha unidade administrativa engadida ao final da Rep\u00fablica. Era unha provincia senatorial gobernada por un proc\u00f3nsul. O acordo mant\u00edvose sen cambios na reorganizaci\u00f3n do Imperio romano no 211.\nAntecedentes.\nA palabra \"Asia\" prov\u00e9n da palabra grega, , orixinalmente s\u00f3 se aplicou \u00e1 costa oriental do mar Exeo, co\u00f1ecido polos lidios que a ocuparon como Assuwa. Foi usado polos gregos para toda Lidia (a parte noroeste do que hoxe \u00e9 Turqu\u00eda), sendo esta costa a parte m\u00e1is pr\u00f3xima de Lidia a Grecia. A provincia romana de Asia ocupou case exactamente a \u00e1rea do reino lidio. A medida que pasaba o tempo, o extremo oeste usou a palabra para referirse a unha zona cada vez m\u00e1is vaga ao leste deles, ata que se usou xenericamente para todo o continente.\nAnt\u00edoco III o Grande tivo que abandonar Asia cando os romanos esmagaron ao seu ex\u00e9rcito na hist\u00f3rica batalla de Magnesia, no 190 a.C. Despois do Tratado de Apamea (188 a.C.), todo o territorio foi entregado a Roma e posto baixo o control dun rei cliente en P\u00e9rgamo.\nXeograf\u00eda.\nA provincia romana de Asia comprend\u00eda orixinalmente Caria, a Lidia, Misia, Frixia, a Tr\u00f3ade e o corredor terrestre a trav\u00e9s de Pisidia a Pamfilia. As cidades eran numerosas : P\u00e9rgamo, Esmirna, \u00c9feso, Mileto. As Illas do Exeo, ag\u00e1s Creta, formaban parte da Insulae (provincia) de Asiana. Parte de Frixia foi dada a Mitr\u00eddates V Euergetes antes de que fose recuperado como parte da provincia no 116 a.C. A Licaonia engadiuse antes do 100 a.C, mentres que a \u00e1rea ao redor de Cibira engadiuse no 82 a.C. A provincia sueste de Asia foi posteriormente reasignada \u00e1 provincia de Cil\u00edcia. Durante o imperio a provincia de Asia estaba limitada por Bitinia ao norte, Licia ao sur e Galacia cara ao leste. \nAnexi\u00f3n.\nSen un herdeiro aparente, Atalo III de P\u00e9rgamo logo de ser un leal aliado de Roma, decidiu legar o seu reino a Roma. Tras a morte de Atalo no 133 a.C., o pretendiente at\u00e1lido Eumenes III provocou unha rebeli\u00f3n. Derrotou a un dos c\u00f3nsules no 131 a.C., Craso Muciano. O seguinte c\u00f3nsul, Marco Perperna, acabou pronto coa guerra. Derrotou a Eumenes no primeiro combate, e seguiu a s\u00faa vitoria asediando Estratonicea, onde fuxiu Eumenes. A cidade viuse obrigada a renderse pola fame, polo que o rei caeu nas mans do c\u00f3nsul. Manio Aquilio estableceu oficialmente a rexi\u00f3n como provincia de Asia. O legado do reino at\u00e1lido a Roma presentou serias implicaci\u00f3ns para os territorios veci\u00f1os. Foi neste per\u00edodo cando Ponto estivo baixo o dominio de Mitr\u00eddates VI. Ser\u00eda un inimigo formidable para o \u00e9xito de Roma na provincia de Asia e m\u00e1is al\u00f3.\nTributaci\u00f3n.\nRoma sempre fora moi renuente a involucrarse en asuntos do leste. Normalmente contaba cos aliados para arbitrar no caso dun conflito. Moi raramente Roma enviar\u00eda delegaci\u00f3ns ao leste, e moito menos ter\u00eda unha forte presenza gobernamental. Esta apat\u00eda non cambiou moito nin sequera despois do agasallo de Atalo no 133 a.C. De feito, partes do reino de P\u00e9rgamo foron abandonadas voluntariamente a diferentes naci\u00f3ns. Por exemplo, a Frixia Maior foi dada a Mitr\u00eddates V do Ponto.\nMentres o Senado dubidaba en involucrarse nos asuntos asi\u00e1ticos, outros non ti\u00f1an tal desgana. Unha lei aprobada por Caio Sempronio Graco Gaius Gracchus no 123 a.C. concedeu o dereito \u00e1 recadaci\u00f3n de impostos en Asia aos membros da clase ecuestre. O privilexio de recadar impostos foi case seguro explotado por individuos da Rep\u00fablica.\nNo caso de que unha comunidade non puidese pagar impostos, ti\u00f1an que pedir pr\u00e9stamos a prestamistas romanos pero con taxas exorbitantes. Isto causou con frecuencia o incumprimento dos devanditos pr\u00e9stamos e consecuentemente levou aos prestamistas romanos a apoderarse das terras do prestatario, o seu \u00faltimo activo de valor restante. Deste xeito e mediante a compra directa, os romanos dispers\u00e1ronse por toda a provincia de Asia.\nMitr\u00eddates e Sila.\nNo 88 a.C., Mitr\u00eddates VI do Ponto conquistara practicamente toda Asia. Aproveitando o odio \u00e1s pr\u00e1cticas romanas corruptas, Mitr\u00eddates instou unha rebeli\u00f3n masiva contra Roma, ordenando a matanza de todos os romanos e it\u00e1licos na provincia. As estimaci\u00f3ns contempor\u00e1neas de baixas var\u00edan entre as 80.000 e as 150.000.\nTres anos despois, Sila derrotou a Mitr\u00eddates na Primeira Guerra Mitrid\u00e1tica e no 85 a.C. reorganizou a provincia en once distritos do penal, cada un dos cales era o centro dunha serie de cidades menores e subordinadas. Estes centros, que se desenvolveron nas dioceses romanas, inclu\u00edan \u00c9feso, P\u00e9rgamo, a antiga capital at\u00e1lida, Esmirna, Adramyttium, Cyzicus, Synnada, Apamea, Mileto e Halicarnaso. As tres primeiras cidades, \u00c9feso, P\u00e9rgamo e Esmirna, competiron para ser a cidade-estado dominante na provincia de Asia. A vella rivalidade entre as cidades continuou inhibindo calquera progreso cara \u00e1 unidade provincial.\nPresenza militar.\nA parte de reprimir as revoltas ocasionais, houbo unha presenza militar m\u00ednima na provincia de Asia, ata que as forzas dirixidas por Sila fixeron campa\u00f1a contra Mitr\u00eddates VI. De feito, a provincia de Asia era \u00fanica porque era unha das poucas provincias non protexidas do imperio. Se ben nunca ningunha lexi\u00f3n completa estivo estacionada dentro da provincia, isto non quere dicir que non existise ningunha presenza militar.\nOs destacamentos lexionarios estaban presentes nas cidades frixianas de Apamea e Amorium. Cohortes auxiliares romanas estiveron estacionadas en Frixia Eumeneia mentres que grupos m\u00e1is pequenos de soldados patrullaban regularmente as rexi\u00f3ns monta\u00f1osas. A alta presenza militar nas rexi\u00f3ns rurais ao redor do s\u00e9culo III a.C. causou grandes disturbios civ\u00eds na provincia.\nAugusto.\nDespois de que Augusto chegou ao poder, estableceu un proconsulado para a provincia de Asia, abarcando as rexi\u00f3ns de Misia, Lidia, Caria e Frixia. Ao leste estableceuse a provincia de Galacia. O proc\u00f3nsul pasou gran parte do seu per\u00edodo dun ano viaxando por toda a provincia atendendo casos e dirixindo outros asuntos xudiciais en cada un dos centros de asistencia. A transici\u00f3n de Roma da Rep\u00fablica ao comezo do Imperio viu un cambio importante no papel das cidades provinciais existentes, que evolucionaron desde cidades-estado aut\u00f3nomos ata centros administrativos imperiais.\nO comezo do principado de Augusto tam\u00e9n marcou o ascenso de novas cidades en Misia, Lidia e Frixia. A provincia converteuse nun elaborado sistema de cidades aut\u00f3nomas, cada unha delas responsable da s\u00faa econom\u00eda, impostos e leis no seu territorio. O reinado de Augusto marcou a\u00ednda m\u00e1is o inicio da urbanizaci\u00f3n da provincia de Asia, xa que os edificios p\u00fablicos convert\u00e9ronse na caracter\u00edstica definidora dunha cidade.\nAdoraci\u00f3n ao emperador.\nO culto ao emperador era predominante nas comunidades provinciais durante o imperio romano. Pouco despois de que Augusto chegase ao poder, os templos levantados no seu honor xurdiron en toda a provincia de Asia. O establecemento de centros provinciais de culto ao emperador xerou cultos locais. Estes sitios serviron como modelo seguido por outras provincias de todo o imperio.\nO culto ao emperador serviu como unha forma para que os subditos da provincia de Asia chegaran a un acordo co goberno imperial no marco das s\u00faas comunidades. As pr\u00e1cticas relixiosas eran un asunto p\u00fablico e os cidad\u00e1ns implicados en todos os seus aspectos, inclu\u00edndo a oraci\u00f3n, o sacrificio e as procesi\u00f3ns. Os rituais en honra dun emperador particular frecuentemente superaron en n\u00famero aos doutros deuses. Ning\u00fan outro culto coincid\u00eda co culto imperial en termos de dispersi\u00f3n e similitude.\nDeclive.\nO s\u00e9culo III d.C. marcou un grave declive na provincia de Asia, derivado en parte dunha enfermidade epid\u00e9mica, comezando coa peste antonina, a indisciplina dos soldados locais e tam\u00e9n a diminuci\u00f3n dos casos de xenerosidade c\u00edvica voluntaria. As invasi\u00f3ns g\u00f3ticas dos anos 250 e 260, parte da crise do terceiro s\u00e9culo, contribu\u00edron aos sentimentos de seguridade errados. Ademais, a medida que a \u00e9nfase pol\u00edtica e estrat\u00e9xica afastouse da provincia de Asia, perdeu gran parte do seu antigo protagonismo.\nNo s\u00e9culo IV, Diocleciano dividiu a provincia de Asia en sete provincias m\u00e1is pequenas. Asia, Illas, Helesponto, Lidia , Caria, Frixia I\u00aa e II\u00aa todas baixo a autoridade dun \u00fanico proc\u00f3nsul.\nConstantino e os seus sucesores, forma tres dioceses :\nDurante o s\u00e9culo V e ata mediados do s\u00e9culo VI as cidades e provincias do oeste de Anatolia experimentaron un renacemento econ\u00f3mico. Pero despois da gran praga do 543 moitas cidades cara ao interior da provincia decaeron ata o punto de ser indistinguibles das aldeas com\u00fans no momento das invasi\u00f3ns persas e \u00e1rabes do s\u00e9culo VII. Por outra banda, as principais cidades do primeiro imperio, inclu\u00edndo \u00c9feso, Sardes e Afrodisia mantiveron gran parte da s\u00faa antiga gloria e pasaron a servir como novas capitais de provincia. Asia permaneceu durante s\u00e9culos como un centro da cultura romana e helen\u00edstica no leste. O territorio permaneceu como parte do Imperio bizantino ata o final do s\u00e9culo XIII, cando foi conquistado polo Imperio otom\u00e1n."}
{"id": "48790", "revid": "1235", "url": "https://gl.wikipedia.org/wiki?curid=48790", "title": "Lista de grupos terroristas da UE", "text": ""}
{"id": "48792", "revid": "23204", "url": "https://gl.wikipedia.org/wiki?curid=48792", "title": "Lista de bandeiras de Espa\u00f1a", "text": "Esta \u00e9 unha lista de bandeiras que algunha vez foron oficiais en Espa\u00f1a. Para m\u00e1is informaci\u00f3n sobor o pavill\u00f3n nacional, visite o artigo Bandeira de Espa\u00f1a."}
{"id": "48794", "revid": "98629", "url": "https://gl.wikipedia.org/wiki?curid=48794", "title": "Guerra civil rusa", "text": "A guerra civil rusa (en ruso \"R\u00fasskaia grazhd\u00e1nskaia voin\u00e1\", \u0420\u0443\u0441\u0441\u043a\u0430\u044f \u0433\u0440\u0430\u0436\u0434\u0430\u043d\u0441\u043a\u0430\u044f \u0432\u043e\u0439\u043d\u0430, transliteraci\u00f3n internacional \"Russkaja gra\u017edanskaja vojna\") confrontaci\u00f3n civil entre os comunistas bolxeviques (Ex\u00e9rcito Vermello) e un ex\u00e9rcito formado por un grupo heterox\u00e9neo conservadores, dem\u00f3cratas, socialistas, nacionalistas e o chamado Ex\u00e9rcito Branco. O conflito durou de 1917/18 a 1920 ou 1921. O momento exacto do comezo \u00e9 discutido polos historiadores. Alg\u00fans fano coincidir coa Revoluci\u00f3n de Outubro de 1917, outros coa primavera de 1918.\nA guerra foi dura e brutal, e inclu\u00edu ataques contra poboaci\u00f3n civil; os mortos calc\u00falanse nuns oito mill\u00f3ns. A participaci\u00f3n de forzas estranxeiras da Entente e dos Imperios centrais contribu\u00edu a aumenta-la s\u00faa duraci\u00f3n e violencia. A Uni\u00f3n Sovi\u00e9tica perdeu como consecuencia da guerra o control dunha gran parte do Imperio Ruso: ademais da xa independente Polonia, que comprend\u00eda parte das actuais Ucra\u00edna e Belar\u00fas, os estados b\u00e1lticos e Finlandia conseguiron a independencia. O conflito acabou coa vitoria do Ex\u00e9rcito Vermello sobre as \u00faltimas tropas brancas en Crimea en novembro de 1920.\nL\u00edmites temporais.\nO per\u00edodo que abrangue a guerra \u00e9 discutido tanto entre os historiadores occidentais como entre os rusos. Unha corrente de opini\u00f3n sit\u00faa o comezo da guerra en maio de 1918, coincidindo co alzamento da Lexi\u00f3n checa contra o Ex\u00e9rcito Vermello, a outra marca o inicio da guerra coa revoluci\u00f3n de outubro, en novembro de 1917. Os partidarios da primeira postura inciden nas consecuencias das influencias estranxeiras no conflito. Os da segunda toman en consideraci\u00f3n os alzamentos conta o poder sovi\u00e9tico que comezaron case coa mesma revoluci\u00f3n. O problema da dataci\u00f3n exacta do per\u00edodo da guerra \u00e9 causado polo mesmo desenvolvemento desta. \u00c1mbolos dous bandos levaban a cabo campa\u00f1as sen unha estratexia a longo prazo e provocados m\u00e1is axi\u00f1a polo propio desenvolvemento dos acontecementos. A intervenci\u00f3n estranxeira e a guerra polaco-sovi\u00e9tica contrib\u00faen a\u00ednda m\u00e1is a esvaecer os l\u00edmites da guerra.\n1918 Afirmaci\u00f3n do poder dos Soviets.\nDespois de asegurar militar e politicamente o control dos carozos do vello imperio tsarista os comunistas comezaron a estender o seu poder cara \u00e1s zonas perif\u00e9ricas. Foi ent\u00f3n cando apareceron as primeiras resistencias que prefiguraron as li\u00f1as de conflito da guerra civil. Estas tiveron lugar nas fronteiras rexionais, nacionais e sociais do estado plurinacional ruso, este per\u00edodo do conflito co\u00f1\u00e9cese como \"A guerra do ferrocarril\", e caracter\u00edzase polas acci\u00f3ns militares improvisadas de unidades revolucionarias que, partindo dos centros ferroviarios de Petrogrado e Moscova, se desprazaban \u00e1s diferentes \u00e1reas de conflito. Esta fase foi de triunfos continuos do Ex\u00e9rcito Vermello e durou ata o ataque dos imperios centrais en febreiro de 1918.\nA resistencia cosaca.\nOs cosacos,considerados de etnia rusa, formaban unha minor\u00eda cun status especial. Estaban asentados como forzas defensivas nas zonas fronteirizas do imperio e formaban como tropas de cabalar\u00eda, un corpo de elite militar. Como contrapartida ti\u00f1an unha gran capacidade de autogoberno e amplas posesi\u00f3ns de terras, que cultivaban por si mesmos ou arrendaban a campesi\u00f1os non cosacos. A s\u00faa estrutura social, o seu monarquismo e os dereitos especiais que posu\u00edan fac\u00edanos pouco receptivos \u00f3 marxismo e mostr\u00e1ronse contrarios, en xeral, \u00e1 toma do poder polo partido de Lenin. \nXa en 1917 o atam\u00e1n Durov, da rexi\u00f3n cosaca siberiana de Orenburgo, tentara organiza-la resistencia armada contra os comunistas, pero os campesi\u00f1os-soldados cansos de loitar nas frontes da primeira guerra mundial non estaban en condici\u00f3ns de formar unidades de combate apropiadas. Orenburgo foi tomada por Gardas Vermellos o 31 de xaneiro de 1918.\nM\u00e1is consistencia tivo o alzamento dos cosacos da zona do Don. Al\u00ed o atam\u00e1n e antigo xeneral Kaledin quixo formar un ex\u00e9rcito para restaura-lo imperio. Intentou mobilizar os habitantes non cosacos coa creaci\u00f3n do \"Goberno Unido da rexi\u00f3n\". Unha vez m\u00e1is o cansazo da guerra nos soldados e a falta de apoio dos agricultores da rexi\u00f3n do Don que agardaban que o poder sovi\u00e9tico puxera fin \u00f3s privilexios territoriais dos cosacos e repartise as terras, non permitiron consolidar a resistencia. A reacci\u00f3n do Ex\u00e9rcito Vermello foi inmediata, pola posici\u00f3n estrat\u00e9xica da rexi\u00f3n do Don, que era cruzado polas li\u00f1as de tren que vi\u00f1an do C\u00e1ucaso e pola ameaza que a insurrecci\u00f3n supo\u00f1\u00eda para o importante n\u00facleo industrial da zona do Donets. En novembro de 1917 o comisario do ministerio da guerra, Antonov-Ovsejenko,foi encargado de tomar medidas especiais. Co traslado de traballadores armados desde Petrogrado, o recrutamento de soldados voltos da fronte do C\u00e1ucaso e a mobilizaci\u00f3n de traballadores da conca do Donets tivo \u00e1 s\u00faa disposici\u00f3n unha forza de combate suficiente para derrotar \u00e1s tropas cosacas e conquistar Novocherkask, capital da rexi\u00f3n do Don, o 25 de febreiro de 1918 e acabou coa revolta.\nImportante para o futuro da guerra foi a constituci\u00f3n do \"ex\u00e9rcito de voluntarios\" (\"Dobrovoltsaia armia\"), dirixida polo xeneral Kornilov, que co seu intento de golpe de estado de xullo de 1917 fora decisivo para acelerar a toma do poder polos comunistas. Na \u00e9poca da campa\u00f1a do Don eran s\u00f3 4000 soldados pero ser\u00eda o n\u00facleo do futuro Ex\u00e9rcito branco no sur de Rusia. Despois da derrota na rexi\u00f3n do Don, os voluntarios asent\u00e1ronse na estepa \u00f3 sur desa rexi\u00f3n. Al\u00ed morreu durante un combate de artillar\u00eda o 10 de abril de 1918 Kornilov, que foi substitu\u00eddo por Denikin que \u00eda dirixir as forzas conservadoras do sur de Rusia durante o ano seguinte.\nDespois de acabar coa sublevaci\u00f3n do Don, o Ex\u00e9rcito Vermello atacou tam\u00e9n a zona cosaca do Kuban acadando a s\u00faa capital Iekaterinodar o 13 de marzo.\nLevantamentos das minor\u00edas nacionais.\nUcra\u00edna.\nOs ucra\u00ednos eran a minor\u00eda nacional m\u00e1is numerosa do Imperio Ruso e viv\u00edan nu territorio ben delimitado. Xa no s\u00e9culo XIX aparecera un sentimento nacionalista entre os ucra\u00ednos que se afirmou en 1917 na constituci\u00f3n da \"Rada\" (parlamento ucra\u00edno) perante a debilidade do poder central. A \"Rada\" estivo dominada por socialrevolucionarios e marxistas pero mantivo o desexo de busca-la soberan\u00eda nacional. \nO goberno leninista non quer\u00eda tolerar unha soberan\u00eda ucra\u00edna de tipo parlamentario, especialmente porque Ucra\u00edna era a orixe de boa parte dos alimentos e materias primas que precisaba Rusia. O intento de soluci\u00f3n do problema foi a constituci\u00f3n, por orde de Petrogrado, o 4 de decembro de 1917 dun \"Congreso dos soviets de t\u00f3dolos ucra\u00ednos\" que deb\u00eda actuar como contrapoder da Rada. O mesmo d\u00eda os bolxeviques deron un ultimato \u00f3 parlamento ucra\u00edno esix\u00edndolle o reco\u00f1ecemento do \"Congreso dos Soviets\" e ameazando con usa-la forza. O intento de illar o parlamento ucra\u00edno fracasou pola pouca forza dos leninistas na zona e a falta de apoio da poboaci\u00f3n. O mesmo d\u00eda da s\u00faa constituci\u00f3n os parlamentarios do Congreso dos Soviets tiveron que deixar K\u00ediv e marchar a Kh\u00e1rkov, onde a poboaci\u00f3n era maioritariamente rusa. Len\u00edn encargou a soluci\u00f3n militar \u00f3 socialrevolucionario e antigo oficial tsarista Mikha\u00edl Muravjov. A \"Rada\" non foi quen de organizar unha resistencia militar s\u00f3lida e o 26 de xaneiro de 1918 a \"Garda Vermella\" tomou K\u00ediv.\nFinlandia.\nFinlandia ti\u00f1a baixo os tsares unha autonom\u00eda considerable. Elix\u00eda un parlamento propio que era o centro pol\u00edtico da naci\u00f3n xa no Imperio. Os fineses estaban liberados da chamada a filas obrigatoria. Tam\u00e9n al\u00ed os bolxeviques influ\u00edron no movemento obreiro. Unha crise pol\u00edtica, a falta de alimentos e as tensi\u00f3n sociais provocaron o intento revolucionario de derrubar \u00f3 goberno do 27 de xaneiro de 1918, que triunfou no sur e foi suprimido polas tropas \"brancas\" gobernamentais no norte, e continuou na guerra civil finlandesa entre Brancos e Vermellos que se decidiu a favor dos primeiros polo mellor adestramento militar dos soldados e polo regreso de Alema\u00f1a das unidades de \"cazadores\" al\u00ed formadas. Len\u00edn, que reco\u00f1ecera en xaneiro a independencia finesa foi obstaculizado de axudar os vermellos polo tratado de Brest-Litovsk. O 5 de maio de 1918 os brancos comandados por Carl Gustaf Mannerheim conseguiron acabar coa resistencia vermella.\nBesarabia.\nEn Besarabia, actual Moldavia as tropas bolxeviques sufriron outro rev\u00e9s cando os habitantes romaneses da provincia constitu\u00edron en xaneiro de 1818 a Rep\u00fablica Democr\u00e1tica de Moldavia. Os gardas vermellos chegados \u00f3 apuro desde Odesa foron vencidos coa axuda de tropas vidas de Roman\u00eda. En abril de 1918 a nova rep\u00fablica uniuse a Roman\u00eda. O goberno ruso conformouse con tomar o embaixador roman\u00e9s como ref\u00e9n e con quedar coas reservas de ouro da antiga Besarabia que estaban en Petrogrado, pero non tentou recupera-lo territorio.\n1918 - Intervenci\u00f3n Austro-Alem\u00e1.\nA operaci\u00f3n Faustschlag.\nA administraci\u00f3n Bolxevique estaba dividida sobre as futuras actuaci\u00f3ns en relaci\u00f3n cos poderes centrais e a continuaci\u00f3n da guerra. S\u00f3 unha pequena parte do partido con Len\u00edn \u00e1 cabeza estaba disposta a unha paz sen condici\u00f3ns. A maior\u00eda dos comunistas rexeitaban ceder \u00f3s imperios alem\u00e1n e austr\u00edaco m\u00e1is territorios. O resultado foi que, durante as conversaci\u00f3ns de paz, Lev Trotski manifestou que Rusia non aspiraba nin \u00e1 paz nin \u00e1 guerra con Alema\u00f1a e o Imperio Austroh\u00fangaro.\nO mando alem\u00e1n dirixido por Erich Ludendorff decidiu ent\u00f3n a continuaci\u00f3n dos ataques para obrigar \u00f3s comunistas a asinar un tratado de paz. A operaci\u00f3n Faustschlag supuxo un ataque combinado das tropas de Austria-Hungr\u00eda e Alema\u00f1a \u00f3 longo de toda a fronte do Leste. A operaci\u00f3n comezou o 18 de febreiro de 1918 e en s\u00f3 tres d\u00edas caeu Minsk, o 24 de febreiro Xitomir e o 3 de marzo K\u00ediv. Un d\u00eda despois a delegaci\u00f3n dirixida por Trotski aceptou a paz polo tatado de Brest-Litovsk. Len\u00edn conseguira convencer \u00f3 partido despois das derrotas militares. O pacto deulle a Alema\u00f1a o control de Ucra\u00edna, Crimea e parte de Belar\u00fas e a Rusia do sur, ademais o avance das tropas dos imperios centrais continuou despois da sinatura do tratado.\nConsecuencias da paz de Brest-Litovsk.\nO tratado serviu coma unha sorte de catalizador das tensi\u00f3ns pol\u00edticas entre os partidos burgueses. Os bolxeviques foron derrotados en todas as zonas de avance das tropas alem\u00e1s. A ocupaci\u00f3n deu un novo potencial \u00e1s facci\u00f3ns que foran marxinadas durante a fase de consolidaci\u00f3n do poder vermello. As\u00ed a entrada dos alem\u00e1ns en Crimea coincidiu cun alzamento dos t\u00e1rtaros musulm\u00e1ns que asasinaron os membros do consello do comisariado popular da Rep\u00fablica Sovi\u00e9tica de Crimea.\nEn Ucra\u00edna as tropas alem\u00e1s, que contaran co apoio dos ferroviarios ucra\u00ednos durante a toma de Xitomir, permitiron a toma do poder polos nacionalistas que volveron a constitu\u00edr un parlamento en K\u00ediv, que foi suprimido o 29 de abril polos ocupantes alem\u00e1ns que o tem\u00edan por estar dominado polos marxistas. Tomou o poder o nacionalista conservador Pavlo Skoropadskyi, que tomou o t\u00edtulo de hetman e se constitu\u00edu en ditador, a\u00ednda que se mantivo no poder s\u00f3 ata a derrota dos alem\u00e1ns na primeira guerra mundial, momento no que a Rada retomou o poder para volver perdelo dous meses despois en beneficio da Uni\u00f3n Sovi\u00e9tica.\nA ocupaci\u00f3n alem\u00e1 tivo nas Rep\u00fablicas B\u00e1lticas consecuencias m\u00e1is duradeiras. En Estonia a implantaci\u00f3n dos bolxeviques era escasa e a presenza alem\u00e1 evitou que puidesen formar unha organizaci\u00f3n pol\u00edtica s\u00f3lida para contrarrestar a situaci\u00f3n. Trala fin da primeira guerra mundial os conservadores puideron atraer \u00f3s campesi\u00f1os \u00f3 expropiar \u00f3s agricultores de orixe alem\u00e1. A consecuencia foi a constituci\u00f3n dun goberno nacionalista dirixido polos socialdem\u00f3cratas de etnia estonia que puido resistir militarmente fronte \u00f3s Vermellos. Len\u00edn uniu Lituania \u00e1 Uni\u00f3n Sovi\u00e9tica mediante a constituci\u00f3n dunha Rep\u00fablica Sovi\u00e9tica local, pero o intento fracasou pola intervenci\u00f3n polaca e a resistencia das forzas burguesas. En Letonia a situaci\u00f3n foi m\u00e1is complexa polo equilibrio entre nacionalistas e comunistas. En xaneiro de 1919 o Partido comunista quixo aproveitar o avance do Ex\u00e9rcito Vermello no seu prol, pero as forzas nacionalistas aproveitaron os seus triunfos iniciais para toma-lo poder. A vitoria dos nacionalistas let\u00f3ns foi facilitada polo pacto cos let\u00f3ns de etnia alem\u00e1. En maio de 1919 o corpo de voluntarios alem\u00e1n-let\u00f3n, dirixido polo antigo xeneral alem\u00e1n R\u00fcdiger Graf von der Goltz tomou baixo o seu control a cidade de Riga e eliminou das Rep\u00fablicas B\u00e1lticas o \u00faltimo punto de control sovi\u00e9tico.\nConsecuencias militares.\nEntre a direcci\u00f3n bolxevique hab\u00eda d\u00faas posturas sobre o xeito de organizar o Ex\u00e9rcito Vermello. A posici\u00f3n da ideolox\u00eda marxista, apoiada entre outros por Stalin e o primeiro comandante xeneral Krylenko, esix\u00eda a constituci\u00f3n dun \"ex\u00e9rcito revolucionario\" en forma dunha milicia sen rangos e dirixida por oficiais escollidos pola tropa. Esta foi a postura seguida dende o triunfo da Revoluci\u00f3n. A ofensiva alem\u00e1 amosou claramente o fracaso do sistema. As unidades improvisadas dos Vermellos foron incapaces de resistir os ataques de febles unidades da infantar\u00eda alem\u00e1.Krylenko foi relevado e Trotski foi comisionado para organizar o ex\u00e9rcito segundo o seu criterio. Trotski proxectou un ex\u00e9rcito adoutrinado ideoloxicamente, mais no que se mantivesen a disciplina e a obediencia \u00f3s superiores. O resultado da s\u00faa direcci\u00f3n foi a constituci\u00f3n dun corpo de 700.000 soldados \u00f3 acabar o ano 1918. As unidades irregulares que a\u00ednda quedaban ti\u00f1an que servir como forza de loita case simb\u00f3lica diante unha posible intervenci\u00f3n exterior.\n1918 Consolidaci\u00f3n das forzas antibolxeviques.\nRevolta dos Socialrevolucionarios.\nDespois da invasi\u00f3n alem\u00e1 o poder bolxevique estaba nunha situaci\u00f3n tan insegura e fr\u00e1xil coma despois da revoluci\u00f3n de outubro. Un elemento externo axudou ademais a provocar a serie de revoltas contra o poder do partido de Len\u00edn que se seguiron no ano 1918. A Lexi\u00f3n checa, formada nos tempos do tsar principalmente con prisioneiros checos do ex\u00e9rcito austroh\u00fangaro para loitar do lado ruso, constitu\u00eduse na primeira ameaza militar para o goberno comunista. \u041e corpo, formado por 40.000 homes iniciou, de acordo cos aliados da Entente, o seu retorno a Europa partindo do porto ruso de Vladivostok. Os soldados estaban repartidos en varios puntos debido \u00e1s dificultades do transporte. O d\u00eda 14 de maio produciuse un enfrontamento entre soldados checos e prisioneiros de guerra h\u00fangaros, que acabou con varios mortos. Trotski deu orde de desarmar as tropas estranxeiras. Os checos, que desconfiaban dos bolxeviques despois da paz destes cos alem\u00e1ns, rexeitaron a orde rusa. Trotski ordenou daquela disparar a todo membro armado da Lexi\u00f3n. A orde non tivo en conta que o d\u00e9bil Ex\u00e9rcito Vermello na zona do Volga e Siberia non estaba en condici\u00f3ns de enfrontarse \u00f3s checos, superiores en instruci\u00f3n militar.\nA situaci\u00f3n foi aproveitada por alg\u00fans grupos pol\u00edticos para instrumentalizar a lexi\u00f3n Checa. Os socialrevolucionarios da rexi\u00f3n de Samara convenceron a parte dos checos para que tomasen parte nunha rebeli\u00f3n antibolxevique. E foi fundado en Samara o Comit\u00e9 dos membros do pacto constitu\u00ednte (KOMUCH), co que os socialistas tentaban crear unha asemblea constitu\u00ednte con forzas democr\u00e1ticas opostas \u00f3s bolxeviques.\nCoa axuda checa o Komuch acadou o control das rexi\u00f3ns de Samara e Ufa e espallouse a parte das provincias lim\u00edtrofes. A continuaci\u00f3n intentaron formar un ex\u00e9rcito voluntario de 30.000 soldados na \u00e1rea que controlaban. A falta de voluntarios (s\u00f3 se presentaron uns 10.000, obrigou finalmente \u00e1 recruta forzada e causou a impopularidade dos socialrevolucionarios, entre outras cousas porque ata daquela os bolxeviques formaran as s\u00faas tropas s\u00f3 con voluntarios, reduciu o esp\u00edrito de loita dos recrutados forzosos e non permitiu \u00f3 Komuch sacar partido da s\u00faa inicial popularidade entre os agricultores. Perante a negativa dos menxeviques marxistas a se rebelaren contra o poder sovi\u00e9tico e a imposibilidade de convencer \u00f3s campesi\u00f1os pobres e \u00f3s traballadores xa decantados cara \u00f3 goberno de Petrogrado, o apoio o Komuch vi\u00f1a exclusivamente das capas sociais burguesas e da intelectualidade. Esta debilidade fixo que a s\u00faa supervivencia dependese s\u00f3 da reacci\u00f3n do goberno comunista. Trotski foi acumulando soldados durante o ver\u00e1n de 1918 e, en outubro o grupo Leste do Ex\u00e9rcito Vermello comandado por Tukhachevski contaba con 100.000 efectivos. Tukhachevski non quer\u00eda esperar e comezara xa os ataques antes de contar con t\u00f3dalas forzas. Despois do fracaso do intento do Ex\u00e9rcito popular do Komuch baixo as ordes de Kappel de cortar a li\u00f1a ferroviaria con Moscova a desmoralizaci\u00f3n das tropas foi a\u00ednda meirande. Xa en setembro os Vermellos capturaron Kaz\u00e1n e Simbirsk e o 7 de outubro Samara. Despois da ca\u00edda desta, o comandante local da Lexi\u00f3n Checa, Svec, suicidouse e as unidades checas retir\u00e1ronse sen loitar cara \u00f3 leste.\nNovos alzamentos cosacos.\nS\u00f3 un mes despois da supresi\u00f3n da primeira revolta dos cosacos do Don, empezou unha nova rebeli\u00f3n. O de 6 de maio foi conquistada polo Ex\u00e9rcito branco a capital dos cosacos do Don, Novocherkask. \u00c1 ca\u00edda da cidade contribu\u00edu a insatisfacci\u00f3n da poboaci\u00f3n, cosaca e non cosaca, cos bolxeviques. As requisas de alimentos para ser enviados \u00e1 desabastecida Petrograd provocaron conflitos coas autoridades bolxeviques agravados m\u00e1is a\u00ednda polos m\u00e9todos draconianos das unidades do Ex\u00e9rcito Vermello (que segu\u00edan a formulaci\u00f3n de Trotski de utilizar o Terror como m\u00e9todo de dominar \u00f3s rebeldes) e que inclu\u00edan toma de ref\u00e9ns e fusilamentos.\nOutro factor externo colaborou na recuperaci\u00f3n dos contrarrevolucionarios: o avance dos soldados alem\u00e1ns polos territorios pr\u00f3ximos obrigou a retirarse \u00e1s forzas sovi\u00e9ticas. Deste xeito a nova rebeli\u00f3n cosaca foi indirectamente favorecida polos seus antigos inimigos. As tropas alem\u00e1s cortaron o ferrocarril na zona do Don, entorpecendo a chegada de novas tropas sovi\u00e9ticas. Ademais, as armas requisadas \u00f3 Ex\u00e9rcito Vermello foron entregadas \u00f3s rebeldes. Dese xeito o ex\u00e9rcito comandado polo xeneral Krasnov contaba en xu\u00f1o con 40.000 homes armados. Krasnov aproveitou militarmente esta vantaxe. En agosto de 1918 o xeneral Mamontov comezou un ataque de cabalar\u00eda contra [Zaryzin]. Foi a primeira acci\u00f3n masiva de cabalar\u00eda da guerra civil rusa e obrigou \u00f3 Ex\u00e9rcito Vermello a crear as s\u00faas propias unidades montadas. A cidade foi cercada polos brancos e a batalla o redor dela durou ata outubro e a dura resistencia dos sitiados serviu para que os Vermellos comparasen a cidade con Verd\u00fan. O papel de Iosif Stalin na loita foi glorificado na s\u00faa \u00e9poca de xefe de estado. A finais do ano os cosacos do Don conseguiran s\u00f3 pequenos avances f\u00f3ra da s\u00faa \u00e1rea orixinaria.\nO bloqueo alem\u00e1n da rexi\u00f3n do Kuban en Rusia do sur, que separou esta rexi\u00f3n e maila Rep\u00fablica Sovi\u00e9tica do C\u00e1ucaso Norte de Rusia central, marcou tam\u00e9n o inicio da revolta dos cosacos do Kuban. O comandante dos cosacos, Denikin, formou un corpo duns 9.000 voluntarios, m\u00e1is deles veteranos da primeira guerra mundial e dirixidos por oficiais de carreira. Fronte deles as forzas do goberno estaban constitu\u00eddas por entre 80.000 e 100.000 soldados sen adestramento militar e dirixidos por un antigo suboficial do ex\u00e9rcito tsarista. Esta situaci\u00f3n permitiu \u00f3s Brancos a conquista de Ekaterinodar o 18 de agosto de 1918.\nO movemento Branco en Siberia.\nA presenza das forzas bolxeviques en Siberia era escasa, en parte pola menor confrontaci\u00f3n social na zona. As tensi\u00f3ns entre os grandes propietarios rurais e os arrendadores era menor ca noutras zonas de Rusia e o n\u00famero de traballadores industriais era pequeno. Politicamente dominaban os socialrevolucionarios e nas cidades os antigos conservadores manti\u00f1an o poder. A postura antibolxevique da Lexi\u00f3n checa acabou por eliminar case completamente o poder vermello en Siberia, o tomar baixo o seu control o ferrocarril transiberiano. Os checos tomaron Ekaterinenburg, o centro administrativo dos comunistas na zona, o 25 de xu\u00f1o de 1918 despois dunha semana de sitio, obrigando \u00e1s tropas do Ex\u00e9rcito Vermello a retirarse cara \u00f3 oeste. Dous d\u00edas despois foi constitu\u00eddo un goberno provisional en Omsk dirixido por Piotr Vassilievich Vologodski e formado por rexionalistas e socialrevolucionarios.\nO movemento anticomunista apoi\u00e1base, \u00e1 parte de nos intelectuais urbanos e nas forzas estranxeiras, nos cosacos de Siberia e nuns 8.000 antigos oficiais tsaristas residentes na zona. Estes, partidarios dunha Rusia unida rexeitaban por igual as ideas dos rexionalistas e as de cambio social dos socialrevolucionarios. Os militares conservadores aproveitaron a debilidade do goberno provisional para daren un golpe de estado incruento o 17 de novembro de 1918 que acabou coa fase parlamentaria da resistencia anticomunista. O almirante Kolchak substitu\u00edu o goberno por unha ditadura militar, estableceuse coma dirixente m\u00e1ximo do movemento dos Brancos en toda Rusia e marcou o desenvolvemento das operaci\u00f3n militares nos anos a seguir. Kolchak marcou como obxectivo do seu goberno a derrota dos comunistas e o restablecemento da orde social, pero renunciando especificamente a permitir a pol\u00edtica de partidos, o que se demostrar\u00eda coma un dos grandes erros do movemento antibolxevique. Os meses a seguir marcaron o estancamento das operaci\u00f3n militares dos dous bandos, que se preparaban para o ano seguinte.\nIntervenci\u00f3n da Entente.\nO tratado de paz sen condici\u00f3ns de Brest-Litowsk asinado por Len\u00edn serviu para aliviar a presi\u00f3n dos ataques alem\u00e1ns e austr\u00edacos pero empeorou as relaci\u00f3ns cos estados que formaba a Entente que, xa antes da fin da primeira guerra mundial, comezaron a enviar soldados a territorio ruso para evitar a posible colaboraci\u00f3n sovi\u00e9tico-alem\u00e1. \nO primeiro continxente brit\u00e1nico, duns 600 homes, desembarcou en xu\u00f1o de 1918 no porto de M\u00farmansk, no oc\u00e9ano \u00e1rtico. O porto, afastado dos centros neur\u00e1lxicos de Rusia foi tomado, mais non se seguiron outras operaci\u00f3ns. O seguinte paso foi o desembarco en Odesa dun ex\u00e9rcito franco-grego de 1.000 homes, apoiado por unidades da mari\u00f1a francesa. Estas tropas retir\u00e1ronse perante o avance dos Brancos e o 7 de abril de 1919 xa non quedaban tropas da Entente en Ucra\u00edna.\nA seguinte operaci\u00f3n foi en agosto cando 600 soldados franceses e brit\u00e1nicos, reforzados despois por 5.000 m\u00e1is dos Estados Unidos, entraron en Arkhangelsk, para evitar que os dep\u00f3sitos de armas da cidade caesen en mans alem\u00e1s ou sovi\u00e9ticas. Alg\u00fans pol\u00edticos americanos apoiaron a intervenci\u00f3n por sentirse obrigados a axudar a Lexi\u00f3n checa, que, de feito, se atopaba moi lonxe da zona. As tropas expedicionarias avanzaron uns centos de quil\u00f3metros. Despois dun ano de loitas espor\u00e1dicas con unidades do Ex\u00e9rcito Vermello non se chegou a ningunha situaci\u00f3n de vantaxe estrat\u00e9xica clara. As tropas estranxeiras abandonaron a zona en xullo de 1919.\nA ocupaci\u00f3n estranxeira de m\u00e1is duraci\u00f3n foi a de Vladivostok, o porto ruso no Pac\u00edfico m\u00e1is importante. A ocupaci\u00f3n inici\u00e1rana en abril de 1918 tropas xaponesas e brit\u00e1nicas, \u00e1s que seguiu un corpo expedicionario de 8.000 soldados estadounidenses. Vladivostok deb\u00eda servir de punto de apoio para as tropas de Kolchak, que pola s\u00faa postura contrar\u00eda \u00f3s alem\u00e1ns era considerado pola Entente como o lex\u00edtimo gobernante de Rusia. As tropas ocupantes permaneceron nesa zona ata a derrota final dos contra-revolucionarios, sendo reforzados por 70.000 soldados xaponeses que non chegaron a entrar en combate. Vladivostok non foi recuperada polos sovi\u00e9ticos ata 1922.\nA importancia da intervenci\u00f3n aliada na guerra foi moi destacada polos historiadores sovi\u00e9ticos, pero as s\u00faas consecuencias militares son discutibles por limitarse a unha zona perif\u00e9rica. \u00c9 certo que facilitaron a entrega de material \u00f3s Brancos en Siberia e no sur de Rusia, contribu\u00edndo se cadra a alongar a guerra.\n1919.\nOfensiva e derrota das forzas de Kolchak.\nBaixo o mando do almirante Kolchak cristalizou unha ditadura militar en Siberia e na zona do Ural No inverno de 1918/19 estableceuse un goberno firme, favorecido polas preocupaci\u00f3ns internacionais do goberno comunista, daquela xa asentado en Moscova. Os bolxeviques agardaban unha extensi\u00f3n internacional do movemento revolucionario, sentimento favorecido pola revoluci\u00f3n de novembro de 1918 en Alema\u00f1a. Por outro lado Trotski consideraba que a situaci\u00f3n dos frontes de guerra era a comezos de 1919 tranquila e con vantaxe para os comunistas.\nNese clima a ofensiva do Ex\u00e9rcito Branco do 4 de marzo de 1919 foi inicialmente un golpe duro para o poder sovi\u00e9tico. O obxectivo do ataque era Ufa, n\u00f3 central de comunicaci\u00f3ns ferroviarias dos Urais. Foi levado a cabo por dous grupos de ex\u00e9rcito. O grupo do oeste, dirixido pola xeneral Khanzin dirixiuse directamente a Ufa. O ex\u00e9rcito siberiano comandado polo xeneral checo Gajda estaba 200\u00a0km \u00f3 norte e deb\u00eda atacar dende Perm. Conseguiu avanzar 300\u00a0km en territorio vermello, pero nunha \u00e1rea na que non hab\u00eda nin cidades importantes nin puntos de importancia estrat\u00e9xica para o transporte. O pulo dos Brancos pillou por sorpresa \u00f3s dirixentes militares comunistas. O grupo oeste dos brancos conquistou Ufa o 28 de abril de 1919 e cortou o acceso ferroviario \u00f3s Urais. Os defensores perderon uns 20.000 soldados, pero a situaci\u00f3n estrat\u00e9xica dos vencedores era complexa. Controlaban unha \u00e1rea de 300\u00a0km de longo e s\u00f3 150 de ancho en territorio inimigo na que quedaban moi expostos e co ex\u00e9rcito de Gajda moi afastado para axudarlles. O mesmo 28 de abril os Vermellos empezaron o contraataque, recuperaran Ufa e os Brancos perderan todo o territorio ga\u00f1ado.\nA direcci\u00f3n bolxevique tomou por fin en serio a ameaza na s\u00faa fronte oriental e Len\u00edn proclamou a necesidade de recuperar a zona do Ural antes do inverno para evitar o fracaso da Revoluci\u00f3n. Os grupos do ex\u00e9rcito vermello no leste foron reforzados, pasando de 84.000 a 360.000 homes a fins de maio de 1819 fronte \u00f3s 100.000 dos inimigos. A ofensiva vermella do ver\u00e1n de 1919 foi devastadora. O 1 de xullo caeu Perm provocando a retirada desordenada dos Brancos cara \u00f3 leste. D\u00faas semanas despois capturaron Ekaterinburg, o n\u00facleo industrial m\u00e1is importante dos Urais, o 24 de xullo Cheliabinsk e os brancos foron expulsado dos montes Urais.\nA perda desta li\u00f1a defensiva foi un desastre para o movemento antibolxevique. O terceiro grupo meirande dos que o formaban, o ex\u00e9rcito do sur dirixido por Belov, quedou illado nos arredores de Orenburg e tivo que renderse en setembro de 1919. Os outros dous grupos non tiveron m\u00e1is sorte, o avance Vermello era imparable. En outubro estaban xa preto de Omsk, centro do goberno de Kolchak. A cidade rendiuse sen loitar o 14 de novembro.\nO movemento branco na Rusia europea.\nA ofensiva de Denikin.\nA situaci\u00f3n dos brancos en Rusia do sur era a comezos de 1919 ambivalente. Separados do te\u00f3rico comandante Kolchak, desenvolveron a s\u00faa propia estratexia militar e tiveron \u00e9xito nas operaci\u00f3ns no C\u00e1ucaso. O ex\u00e9rcito do Don, dirixido polo l\u00edder cosaco Piotr Krasnov estaba envolto nunha loita de desgaste contra o Ex\u00e9rcito vermello de Vladimir Gittis, que compensaba a falta de adestramento militar e disciplina dos seus homes coa superioridade num\u00e9rica e as acci\u00f3ns de castigo da Cheka e os xu\u00edzos militares sumar\u00edsimos. En febreiro de 1919 o ex\u00e9rcito cosaco reduc\u00edase a 15.000 homes e Krasnov foi obrigado a renunciar \u00f3 mando, sendo substitu\u00eddo por Bogaevski, colaborador pr\u00f3ximo de Anton Denikin o xefe dos Brancos en Rusia do sur. O novo xefe cosaco aceptou a autoridade de Denikin sobre as s\u00faas tropas e rompeu os vencellos de Krasnov cos alem\u00e1ns que imped\u00eda a Denikin recibir axuda de Gran Breta\u00f1a.\nXa como dirixente indiscutible dos contrarrevolucionarios na rexi\u00f3n do Don, Denikin puido coordinar as acci\u00f3ns das tropas cosacas coas das s\u00faas propias e ordenou \u00f3 Ex\u00e9rcito de Voluntarios axudar \u00f3s cosacos do Don. Os Voluntarios partiron do C\u00e1ucaso e foron levados \u00e1 conca do Donets para reforza-lo lado oeste do ex\u00e9rcito do Don, nun momento no que a loita se intensificara. O Ex\u00e9rcito dos Voluntarios comandado por Vladimir Mai-Maievski conseguiu, grazas \u00f3 control da rede de trens, conter a ofensiva Vermella e pasar \u00f3 ataque en xu\u00f1o, provocando a retirada dos sovi\u00e9ticos e conseguindo tomar Kharkov, centro comunista en Ucra\u00edna.\n\u00d3 leste, Denikin deu o mando das tropas Brancas \u00f3 xeneral Piotr Wrangel que consolidou as posici\u00f3ns contrarrevolucionarias e en maio comezou unha ofensiva que levou \u00e1 conquista de Tsarytsin. Os brancos tomaron a iniciativa no fronte do sur e Denikin puido pensar en empresas m\u00e1is importantes.\nA derrota Vermella no sur foi unha sorpresa, sendo causada en boa parte por dificultades na retagarda. O l\u00edder anarquista Nestor Makhno, antigo aliado do goberno sovi\u00e9tico decidira a principios de 1919 rebelarse contra o poder sovi\u00e9tico. Os cosacos, cansos da guerra de desgaste, que decidiran non aceptar as chamadas \u00e1 mobilizaci\u00f3n de Krasnov, foron movidos de novo \u00e1 resistencia polo avance dos vermellos e as medidas anticosacas decretadas polo Comit\u00e9 Central do Partido Comunista, que impulsaban a desaparici\u00f3n dos cosacos como clase social e a s\u00faa integraci\u00f3n no sistema pol\u00edtico sovi\u00e9tico, utilizando medidas sumarias.\nPor outro lado as reformas de Trotski para a reforma do ex\u00e9rcito estaban a\u00ednda sendo postas en marcha, o que reduc\u00eda a capacidade operativa das tropas Vermellas. Trotski dese\u00f1ou un sistema no que utilizaba a antigos comandantes do ex\u00e9rcito imperial que eran controlados por comisarios pol\u00edticos e que non estaba a\u00ednda disposto a mediados do 1919. A incapacidade de integrar os labregos recrutas nas forzas armadas era evidente e as deserci\u00f3ns multiplic\u00e1banse. A falta de oficiais cualificados fac\u00eda preciso recorrer a suboficiais procedentes das capas m\u00e1is radicais de soldados o que provocaba problemas dentro da organizaci\u00f3n.\nA ofensiva de Iudenich.\nCoincidindo cos ataques do ex\u00e9rcito de Denikin no sur un novo perigo para o goberno sovi\u00e9tico apareceu no noroeste. Na fronteira con Estonia formaranse baixo protecci\u00f3n alem\u00e1 o ano 1918 unidades militares contrarrevolucionarias que foron rexeitadas cara \u00e1 rep\u00fablica b\u00e1ltica polos sovi\u00e9ticos durante a Revoluci\u00f3n Alem\u00e1 de 1918. Os Brancos derrotados refuxi\u00e1ronse en Estonia e en maio de 1919 6.000 homes dirixidos polo xeneral Nikolai Iudenich cruzaron a fronteira e, en poucas semanas, ocuparon un territorio duns 18.000\u00a0km\u00b2 centrado na cidade de Pskov. A finais de setembro atacaron en direcci\u00f3n a Petrogrado e, o 21 de outubro estaban s\u00f3 a 30\u00a0km da antiga capital rusa.\nOs bolxeviques v\u00edronse forzados a retirar tropas da fronte do sur. En poucos d\u00edas concentr\u00e1ronse en Petrogrado m\u00e1is de 70.000 soldados vermellos. Os brancos contaban con 15.000 homes, moitos deles desertores do Ex\u00e9rcito Vermello, e recursos limitados. A falta dun programa pol\u00edtico concreto non facilitaba a colaboraci\u00f3n dos habitantes do territorio ocupado con Iudenich. En novembro os brancos foran de novo rexeitados \u00e1 fronteira con Estonia. O goberno desta rep\u00fablica acolleu \u00f3s fuxidos, que d\u00edas despois foron, por\u00e9n, desarmados e internados. En decembro Estonia asinou un tratado de alto o fogo cos bolxeviques.\nA derrota de Denikin.\nEn xullo de 1919 Denikin preparou a s\u00faa estratexia de ataque. O seu ex\u00e9rcito, dividido en tres grupos deb\u00eda envolver Moscova e tomar a capital bolxevique. O golpe final deb\u00eda dalo o Ex\u00e9rcito dos Voluntarios dirixido por Vladimir Mai-Maievski. Este corpo de elite dos Brancos conseguira grandes \u00e9xitos no outono, conquistando Kursk. O 14 de outubro tomaron Oriol e estaban s\u00f3 a 400\u00a0km o sur de Moscova. As tropas brancas en Ucra\u00edna conseguiran tam\u00e9n expulsar \u00f3s sovi\u00e9ticos. Do lado Vermello xa desde setembro estaba a prepararse unha unidade de choque formada por cosacos leais \u00f3s comunistas, cabalar\u00eda e o grupo de fusileiros let\u00f3ns. Esa unidade recuperou axi\u00f1a Oriol e a decisi\u00f3n do xeneral Semion Budionny de atacar coa s\u00faa cabalar\u00eda cara \u00f3 oeste, e non \u00e1s tropas brancas do C\u00e1ucaso como lle fora ordenado, permitiu \u00f3s Vermellos tomar a cidade ferroviaria estrat\u00e9xica de Voronesh, e corta-las comunicaci\u00f3ns entre o Ex\u00e9rcito de Voluntarios e o resto das forzas brancas. Denikin perdeu a iniciativa e non puido evitar a retirada das s\u00faas desmoralizadas tropas. O 13 de decembro os Vermellos retomaron K\u00ediv e en xaneiro recuperaran xa toda a conca do Don. Rostov, a capital cosaca caeu o 7 de xaneiro, os Brancos fuxiron e 37.000 soldados do seu ex\u00e9rcito, entre eles Denikin, foron evacuados de Novorossisk en Crimea por barcos ingleses. Os 60.000 que quedaron en terra foron feitos prisioneiros. Denikin, que perdeu toda a s\u00faa ascendencia por causa da derrota abandonou Rusia en abril e morreu en 1947 nos Estados Unidos. A ofensiva de Denikin foi a ameaza m\u00e1is importante para os bolxeviques en toda a guerra, e coa s\u00faa fin desapareceron as posibilidades dos contrarrevolucionarios de retomar o coraz\u00f3n de Rusia.\nAs causas da Derrota de Denikin son, coma no caso de Kolchak, tanto militares como pol\u00edticas e sociais. O seu ex\u00e9rcito loitaba nunha fronte de 1.000 quil\u00f3metros contra forzas superiores en n\u00famero. Nunca tivo m\u00e1is de 99.000 soldados \u00e1 s\u00faa disposici\u00f3n, diante dos 150.000 vermellos, \u00f3s que se sumaban 677.000 m\u00e1is na reserva. Pero o seu fracaso principal foi supor que \u00eda encontrar o apoio xeral da poboaci\u00f3n. O alzamento anticomunista que agardaba provocar co seu ataque non se produciu. Os agricultores non recibiron ben as tropas Brancas que, faltas de medios, foron autorizadas a requisar as colleitas, alimentos e outras propiedades. A medida acabou en saqueos. O xeneral Wrangel queixouse por carta a Denikin de que os Brancos non se diferenciaban nos seus m\u00e9todos de requisa dos Vermellos. O cura militar Georgi Schawelski expresou sobre o comportamento do Ex\u00e9rcito de Voluntarios: \u201cRoubo, especulaci\u00f3n, descaro e desvergo\u00f1a apodrenta o esp\u00edrito do ex\u00e9rcito. Un ex\u00e9rcito que saquea non \u00e9 un ex\u00e9rcito: \u00e9 unha banda\u201d.\nEn xeral os erros de Denikin son semellantes \u00f3s de Kolchak e outros dirixentes Brancos. Nin iniciou reformas, nin propuxo un programa pol\u00edtico detallado. En oposici\u00f3n \u00f3s bolxeviques, non foi quen de formular unha visi\u00f3n global que permitira \u00f3 seu movemento acadar unha base nacional ampla. Para territorios que chegou a controlar, habitados por 42 mill\u00f3ns de persoas no momento de m\u00e1xima expansi\u00f3n, pensou s\u00f3 nunha ditadura militar transitoria sen preparar un plan de futuro. As capas ilustradas acabaron por afastarse dos militares Brancos, que non estiveron en condici\u00f3ns de establecer un aparato pol\u00edtico e administrativo eficaz, entre outras cousas pola falta de colaboraci\u00f3n da \u201cintelixencia\u201d. A falta de organizaci\u00f3n agravou os problemas de abastecemento e facilitou o incremento dos saqueos.\n1920. O \u00faltimo reduto Branco en Crimea.\nDespois das derrotas no Don e en Siberia o \u00faltimo reduto das tropas anticomunistas era a pen\u00ednsula de Crimea. Al\u00ed o xeneral Wrangel formou un ex\u00e9rcito de 37.000 soldados (o Ex\u00e9rcito Ruso) con tropas evacuadas de Novosibirsk. A guerra polaco-sovi\u00e9tica favorec\u00eda a situaci\u00f3n de Wrangel na pen\u00ednsula e permitiulle agrupar soldados ata abril de 1921. No mes de xu\u00f1o dese ano comezou unha ofensiva cara \u00f3 norte. A forza defensiva sovi\u00e9tica na zona cedeu e, a finais de mes, un corpo da cabalar\u00eda vermella foi eliminado case por completo. Cando o 13 ex\u00e9rcito comunista reaccionou, as tropas de Wrangel chegaran xa \u00f3 r\u00edo Dni\u00e9per. O contraataque bolxevique consistiu en establecerse preto do istmo da pen\u00ednsula para illar no posible os Brancos das bases en Crimea. A\u00ednda as\u00ed estes puideron tomar Mariopol e Alexandrov, \u00e1 beira do mar de Azov. Wrangel era, por\u00e9n, consciente de que a s\u00faa situaci\u00f3n era inestable. O seu ataque en direcci\u00f3n \u00e1 rexi\u00f3n cosaca de Kuban fracasou e un intento en outubro de cruza-lo Dni\u00e9per para manter a iniciativa militar usando os soldados sobreviventes do Ex\u00e9rcito dos Voluntarios tampouco tivo \u00e9xito. \nO 12 de outubro Polonia asinou o armisticio coa Uni\u00f3n Sovi\u00e9tica que permitiu a esta dispor de tropas novas para contrarrestar a Wrangel. Comandados por Mikhail Frunse os Vermellos empurraron \u00f3 inimigo, que perdeu 20.000 soldados nos combates. Wrangel ti\u00f1a xa preparada a evacuaci\u00f3n e, por medio da antiga frota tsarista do mar Negro consegue sacar de Crimea antes do 16 de novembro a 146.000 persoas, m\u00e1is deles civ\u00eds, que foron levadas a Turqu\u00eda. Moitos dos que non puideron ser evacuados caeron v\u00edtima da represi\u00f3n que seguiu \u00e1 vitoria Vermella. \nNo curto per\u00edodo do seu comando Wrangel foi politicamente m\u00e1is activo c\u00e1 Kolchak ou Denikin. Levou a cabo unha reforma do chan en Crimea, que inclu\u00eda expropiaci\u00f3ns. Intentou alianzas con t\u00f3dolos partidos, inclu\u00eddos os anarquistas de Nestor Makhno para formar unha fronte com\u00fan contra os comunistas. Sen renunciar \u00e1 ditadura militar, tentou atraer \u00e1 intelixencia do territorio que ocupaba. Esta pol\u00edtica permit\u00edulle dispo\u00f1er dunha retagarda segura, da que careceran outros comandantes Brancos.\nOs combates despraz\u00e1ronse daquela a zonas perif\u00e9ricas, sobre todo \u00f3 extremo leste, onde a loita polo control total de Siberia non acabou ata 1922, cando os xaponeses retiraron en outubro as s\u00faas tropas da rexi\u00f3n do Amur, que tiveran intenci\u00f3n de anexionarse. As rexi\u00f3ns de Kamchatka e o norte da illa de Sakhalin estiveron en mans nipoas ata o tratado de 1925 coa Uni\u00f3n Sovi\u00e9tica.\nOutros contendentes na guerra.\n\u00c1 parte de Brancos e Vermellos, falase na historiograf\u00eda da guerra civil rusa doutro partido: os Verdes. Este estar\u00eda formado principalmente por labregos que rexeitaron as propostas comunistas e formaron grupos guerrilleiros que loitaban contra os Vermellos. En Ucra\u00edna loitaba ademais un ex\u00e9rcito partisano anarquista, a \"makhnochina\", dirixido por Nestor Machno. Este grupo loitou en principio a favor dos bolxeviques e m\u00e1is tarde en contra e acabou sendo eliminado polos Vermellos. \u00c1 confusi\u00f3n xeral da guerra contribu\u00edron tam\u00e9n ex\u00e9rcitos partisanos de todo tipo e se\u00f1ores da guerra coma Roman Ungern von Sternberg que actuaban por libre.\nConsecuencias da guerra.\nConsecuencias humanitarias.\nA guerra civil foi a\u00ednda m\u00e1is catastr\u00f3fica para Rusia c\u00e1 primeira guerra mundial. Morreron en combate uns 770.000 soldados, dos que se calcula que un 80% eran do ex\u00e9rcito comunista. Outros 700.000 combatentes morreron por enfermidades durante o servizo. O n\u00famero de civ\u00eds mortos nas campa\u00f1as de Terror dos dous bandos non esta a\u00ednda fixado. O n\u00famero de executados polos Vermellos oscila segundo a historiograf\u00eda occidental entre 50.000 e 200.000. A cantidade de mortos causados por represi\u00f3ns sen condena a morte expresa non se co\u00f1ecen. Do lado Branco os datos est\u00e1n pouco documentados. As estimaci\u00f3ns van de 20.000 a 100.000 asasinatos de simpatizantes comunistas. A eles haber\u00eda que engadir de 50.000 a 100.000 v\u00edtimas de orixe hebrea provocados polos pogroms no lado contrarrevolucionario.\nA destruci\u00f3n de infraestrutura econ\u00f3mica e o caos provocados pola guerra provocaron mill\u00f3ns de v\u00edtimas causadas pola fame e as pragas. Segundo o censo levado a cabo en 1923 os habitantes de Rusia eran 10 mill\u00f3ns menos c\u00e1 en 1920. Entre eles cont\u00e1banse 2 mill\u00f3ns de emigrados. En total catro veces m\u00e1is perdas que durante a guerra mundial.\nConsecuencias pol\u00edticas.\nA vitoria comunista cambiou a actitude das potencias estranxeiras cara \u00e1 Uni\u00f3n Sovi\u00e9tica. Gran Breta\u00f1a encetou relaci\u00f3ns comerciais co novo r\u00e9xime en 1920, Francia decidiuse por unha pol\u00edtica de illamento dos comunistas que s\u00f3 rompeu parcialmente despois da fin da guerra polaco-sovi\u00e9tica. S\u00f3 co Pacto de R\u00e1pallo de 1920 conseguiu a Uni\u00f3n Sovi\u00e9tica un aliado, a\u00ednda que se tratara de Alema\u00f1a, daquela tam\u00e9n exclu\u00edda do concerto internacional. As consecuencias pol\u00edticas foron m\u00e1is importantes dentro do propio estado. A guerra civil foi un dos mitos fundacionais da ditadura comunista. As causas internas da guerra foron, debido \u00f3 seu car\u00e1cter de clase, postas \u00f3 mesmo nivel c\u00e1s provocadas polos ataques de inimigos exteriores. Durante o stalinismo a historia da guerra civil foi interpretada para salientar o rol de Stalin en contra dos seus rivais pol\u00edticos coma Trotski. Trotski pola s\u00faa parte, desde o exilio, f\u00edxoo mesmo en senso inverso. O nacionalismo dos Brancos reforzou a tendencia bolxevique a fuxir de calquera forma de patriotismo, tendencia que se mantivo ata a segunda guerra mundial."}
{"id": "48795", "revid": "336", "url": "https://gl.wikipedia.org/wiki?curid=48795", "title": "Isabel a Cat\u00f3lica", "text": ""}
{"id": "48796", "revid": "111586", "url": "https://gl.wikipedia.org/wiki?curid=48796", "title": "Leixapr\u00e9n", "text": "O leixapr\u00e9n (palabra medieval composta de \"leixa\" -deixa- e \"pren\" -colle-) \u00e9 un recurso estil\u00edstico caracter\u00edstico das cantigas de amigo galego-portuguesas (a\u00ednda que apareza tam\u00e9n, moi esporadicamente, nas cantigas de amor). Consiste na repetici\u00f3n dos segundos versos dun par de estrofas como primeiros versos do par seguinte.\nUn exemplo p\u00f3dese ver nesta cantiga de Mart\u00edn de Xinzo:\nComo se observa, os versos 2 e 5 (os segundos das d\u00faas primeiras estrofas) rep\u00edtense como primeiros da 3\u00aa e 4\u00aa estrofas, respectivamente."}
{"id": "48797", "revid": "23204", "url": "https://gl.wikipedia.org/wiki?curid=48797", "title": "Bioestratinom\u00eda", "text": "A Bioestratinom\u00eda \u00e9 a disciplina paleontol\u00f3xica do campo da Tafonom\u00eda que estuda as transformaci\u00f3ns que sofren os restos biol\u00f3xicos dende a morte do organismo, se esta se produciu, ata o seu enterramento. Entre estas transformaci\u00f3ns incl\u00faense os procesos de produci\u00f3n e os de alteraci\u00f3n tafon\u00f3mica que te\u00f1en lugar en interacci\u00f3n coa Biosfera, Atmosfera e Hidrosfera.\nIntroduci\u00f3n.\nAlg\u00fans autores utilizaron as aplicaci\u00f3ns da Bioestratinom\u00eda cara outras ciencias xeol\u00f3xicas. As\u00ed por exemplo, nas investigaci\u00f3ns bioestratin\u00f3micas utiliz\u00e1ronse os f\u00f3siles como part\u00edculas sedimentarias, estandarizadas en tama\u00f1o e forma, para reconstru\u00edr os procesos sedimentarios e revelar o ambiente f\u00edsico no que viviu o organismo. Deste modo, sucesos como a acumulaci\u00f3n de cunchas fracturadas en xacementos, a mi\u00fado indican o nivel de enerx\u00eda ou forza da auga e do transporte trala morte do organismo.\nO concepto Bioestratonom\u00eda foi desenvolvido por Weigelt, entre 1919 e 1927, para denotar o estudo da maneira na que os f\u00f3siles chegan a estar orientados e dispostos nas rochas; m\u00e1is adiante outros autores substitu\u00edron o termo orixinal de Bioestratonom\u00eda polo de Bioestratinom\u00eda por raz\u00f3ns etimol\u00f3xicas. A\u00ednda que alg\u00fans autores seguiron empregando o termo orixinal, na actualidade prevalece o de Bioestratinom\u00eda. (Etimolox\u00eda \u201cBioestratinom\u00eda\u201d: Palabra que ven do grego que significa, \u201cbios=vida\u201d + \u201cnomos=ref\u00edrese \u00e1 lei\u201d e do lat\u00edn \u201cStratum=capa ou estrato\u201d.)\nProcesos Bioestratin\u00f3micos.\nO estudo dos procesos bioestratin\u00f3micos p\u00f3dennos proporcionar informaci\u00f3n acerca de:\nOs procesos tafon\u00f3micos que suceden durante a fase bioestratin\u00f3mica son moi selectivos. A maior\u00eda das ditas transformaci\u00f3ns son de car\u00e1cter destrutivo e poden ser de car\u00e1cter f\u00edsico, qu\u00edmico ou biol\u00f3xico.\nTransformaci\u00f3ns f\u00edsicas.\nEntre os procesos f\u00edsicos, o principal \u00e9 o transporte, o cal se dar\u00e1 antes de que se produza o enterramento dos restos org\u00e1nicos; este movemento dos restos denom\u00ednase neocrocinese e pode ser levado a cabo por diferentes axentes, como as ondas do mar, as correntes, os r\u00edos, o vento ou os organismos (paxaros etc).\nAs consecuencias do transporte son a selecci\u00f3n dos restos, ou a desarticulaci\u00f3n e/ou a fracturaci\u00f3n dos mesmos, polo que podemos obter poboaci\u00f3ns mesturadas que antes se encontraban separadas e o enterramento destas produciuse en distintos ambientes nos que se atopaban inicialmente. Os restos org\u00e1nicos poden transportarse de moitas maneiras.\nA capacidade do transporte relaci\u00f3nase directamente coa separaci\u00f3n que ter\u00e1n os corpos ou as s\u00faas partes. Tam\u00e9n, a capacidade de flotaci\u00f3n \u00e9 moi importante, posto que xoga un papel na dispersi\u00f3n e distribuci\u00f3n dos organismos, sobre todo nos que carecen de forza ascensional. O transporte produce unha separaci\u00f3n dos organismos e restos segundo o tama\u00f1o, peso e forma.\nNa fase estratin\u00f3mica poden producirse cambios f\u00edsicos moi importantes na forma e estrutura dos elementos conservados, que producen gran n\u00famero de restos a partir dun elemento orixinal. Estes cambios incl\u00faen:\nMoitos restos presentan unha alta resistencia mec\u00e1nica contra a abrasi\u00f3n, a fragmentaci\u00f3n ou a desarticulaci\u00f3n tanto en etapas iniciais como nas avanzadas, existindo probas de cad\u00e1veres, froitos e outros restos \u00edntegros tras un furac\u00e1n ou anos expostos \u00e1 intemperie.\nTransformaci\u00f3ns qu\u00edmicas.\nA disoluci\u00f3n e a corrosi\u00f3n dos restos son os dous tipos de transformaci\u00f3ns qu\u00edmicas m\u00e1is importantes que suceden durante a fase bioestratin\u00f3mica da fosilizaci\u00f3n. Estes procesos son regulados, en xeral, polas condici\u00f3ns de Eh (potencial redox) e do pH da auga. Estes par\u00e1metros condicionan a estabilidade dos diferentes minerais e da materia org\u00e1nica que constit\u00fae o corpo dos organismos ou os seus restos, de maneira que poden favorecer a s\u00faa conservaci\u00f3n ou a s\u00faa desaparici\u00f3n. O nivel de compensaci\u00f3n dos carbonatos \u00e9 outro mecanismo qu\u00edmico que pode condiciona-la s\u00faa preservaci\u00f3n.\nTransformaci\u00f3ns biol\u00f3xicas.\nEntre os procesos biol\u00f3xicos, o principal \u00e9 a acci\u00f3n dos organismos sobre os restos que, coa s\u00faa actividade, debilitan os substratos org\u00e1nicos e fainos m\u00e1is fr\u00e1xiles fronte \u00f3 transporte e m\u00e1is d\u00e9biles ante os axentes qu\u00edmicos. Un exemplo no medio continental \u00e9 o caso dos animais carniceiros que dispersan os restos da presa tras devorala, de modo que dificultan o proceso de enterramento conxunto.\nA momificaci\u00f3n ou aseptizaci\u00f3n do medio atrasan a descomposici\u00f3n, pero a biocolonizaci\u00f3n e a bioerosi\u00f3n a aceleran, facilitando a actuaci\u00f3n dos organismos.\nModos de enterramento.\nO modo de enterramento dos restos org\u00e1nicos \u00e9 importante porque axuda a interpretar algunhas caracter\u00edsticas do medio no que se produce a sedimentaci\u00f3n.\na) Enterramento aut\u00f3ctono: Prod\u00facese durante a vida dos organismos, no mesmo lugar onde viven, sen que haxa transporte. T\u00edpico dos organismos que viven enterrados no fondo.\nb) Enterramento al\u00f3ctono: Despois da s\u00faa morte e antes do seu enterramento, a maior\u00eda dos organismos sofren alg\u00fan tipo de transporte, o que pode producir unha disgregaci\u00f3n dos seus restos.\nSe o organismo sofre o enterramento moi cedo (como cando \u00e9 enterrado vivo) as posibilidades de fosilizaci\u00f3n son maiores."}
{"id": "48801", "revid": "98629", "url": "https://gl.wikipedia.org/wiki?curid=48801", "title": "Hidrograma", "text": "O hidrograma \u00e9 un gr\u00e1fico que mostra a variaci\u00f3n no tempo dalgunha informaci\u00f3n hidrol\u00f3xica tal como o nivel da auga, o caudal, a carga de sedimentos... para un r\u00edo, un regato ou unha canle. Tipicamente representa o caudal fronte ao tempo. Isto \u00e9 equivalente a dicir que \u00e9 o gr\u00e1fico da descarga (L3/T) dun fluxo en funci\u00f3n do tempo. Estes poden ser hidrogramas de tormenta e hidrogramas anuais, os que \u00e1 s\u00faa vez se dividen en perennes e intermitentes.\nPermite observar:\nOs hidrogramas son \u00fatiles, entre outras cousas, para comparar os tempos de descarga e caudais pico de varias correntes ou cuncas hidrogr\u00e1ficas, para as\u00ed co\u00f1ecer as diferenzas entre as s\u00faas capacidades de resposta ante avenidas.\nTipos.\nHidrograma unitario.\n\u00c9 a curva b\u00e1sica de resposta a unha unidade de precipitaci\u00f3n que describe a forma na que unha cunca devolve un ingreso de choiva distribu\u00eddo no tempo. Bas\u00e9ase no principio de que a dita relaci\u00f3n entrada-sa\u00edda \u00e9 lineal, \u00e9 dicir, que poden sumarse linealmente. Constr\u00faese con base nun \"Hidrograma en S\", que, \u00e1 s\u00faa vez, se constr\u00fae detallando varias tormentas e os seus hidrogramas reais producidos.\nOs seguintes pasos util\u00edzanse na aplicaci\u00f3n do m\u00e9todo do hidrograma unitario:\nO m\u00e9todo est\u00e1 limitado a cuncas homox\u00e9neas.\nC\u00e1lculo dun hidrograma.\nPara o c\u00e1lculo dun hidrograma unitario, que \u00e9 unha constante da cunca e representa o efecto de todos os factores f\u00edsicos que a caracterizan, e debido \u00e1 inexistencia de medias de caudal na cunca, \u00f3ptase por utilizar un m\u00e9todo sint\u00e9tico de c\u00e1lculo, exactamente o m\u00e9todo de Mockus.\nHidrograma Sint\u00e9tico.\n\u00c9 un hidr\u00f3grama unitario estimado con base en f\u00f3rmulas que incl\u00faen par\u00e1metros f\u00edsicos da cunca en estudo como \u00e1rea, lonxitude do leito principal, pendente media e outros. Son os hidrogramas sint\u00e9ticos m\u00e1is co\u00f1ecidos o triangular do USDA, o de Schneider e o de Clark."}
{"id": "48802", "revid": "89787", "url": "https://gl.wikipedia.org/wiki?curid=48802", "title": "Nicho ecol\u00f3xico", "text": "Un nicho, en ecolox\u00eda, \u00e9 a capacidade das especies de vivir baixo unhas condici\u00f3ns ambientais concretas. O nicho ecol\u00f3xico \u00e9 aquilo que define a ecolox\u00eda dunha especie, como \u00e9 o seu h\u00e1bitat ou a s\u00faa funci\u00f3n no ecosistema. Os nichos describen como os organismos ou as poboaci\u00f3ns responden \u00e1 distribuci\u00f3n dos recursos do h\u00e1bitat, dos seus competidores (sexan depredadores, parasitos ou pat\u00f3xenos) e como iso fai que esas condici\u00f3ns muden.\nExisten varias definici\u00f3n de nicho que non recollen ao completo os mesmos conceptos. Os nichos segundo Grinnell est\u00e1n definidos polos h\u00e1bitats nos que as especies viven e para as que te\u00f1en adaptaci\u00f3ns etol\u00f3xicas. Segundo, Elton este concepto incl\u00fae tam\u00e9n os cambios no ambiente segundo as especies medran nel e o seu comportamento. A definici\u00f3n de Hutchinson, e as posteriores, inciden no espazo definido por varios recursos ou propiedades do h\u00e1bitat nos que un grupo de organismos ou especies no que poden, ou de facto o fan, persistir e reproducirse.\nO concepto de nicho \u00e9 central na ecolox\u00eda bioxeogr\u00e1fica, que est\u00e1 centrada nos patr\u00f3ns de distribuci\u00f3n espaciais das comunidades ecol\u00f3xicas. A modificaci\u00f3n dos nichos polos seus habitantes \u00e9 o tema de estudo da construci\u00f3n de nichos.\nConceptos de nicho.\nNicho de Grinnell.\nO termo de nicho acu\u00f1ouno R. Johnson no 1910 empregando o termo \"nicher\", do franc\u00e9s medieval que significaba un \"ni\u00f1o\", que se empregaba para referirse aos espazos en muros que se fac\u00edan para albergar estatuas Por\u00e9n, o primeiro en empregalo foi Joseph Grinnell que o usou nunha publicaci\u00f3n de 1917 sobre \"as relaci\u00f3ns de nicho\" da ave \"Toxostoma redivivum\".\nO concepto de nicho de Grinnell asume que os nichos das especies est\u00e1n determinados polos h\u00e1bitats no que viven e que est\u00e1n acompa\u00f1ados de adaptaci\u00f3ns etol\u00f3xicas. Os nichos, co cal, ser\u00edan a suma de todos os requirimentos de h\u00e1bitat e de comportamento que as especies te\u00f1en para poder sobrevivir e reproducirse. Grinnell relatouno explicando que o comportamento desta ave o explican a s\u00faa vida en zonas de matoxeiras, a s\u00faa alimentaci\u00f3n por debaixo destas e escapando dos pes \u00e1s polas das matogueiras dos seus depredadores. O seu nicho def\u00edneno logo as caracter\u00edsticas do seu comportamento e as f\u00edsicas, como a cor e \u00e1s curtas, dentro dese h\u00e1bitat.\nEsta perspectiva de nicho acepta que coexistan especies equivalentes nun mesmo nicho ou que estean desocupados. Un equivalente ecol\u00f3xico dun organismos ser\u00eda outro dun grupo taxon\u00f3mico diferente que ten adaptaci\u00f3ns similares a h\u00e1bitat parecidos. Como exemplo, as especies de plantas suculentas como as americanas Euphorbia e as africanas cacto. Outro caso son o exemplo infrecuente de converxencia evolutiva, radiaci\u00f3n adaptativa e equivalencia ecol\u00f3xica que son as lagartas do x\u00e9nero \"Anolis\" das Antillas Maiores. Estas especies de \"Anolis\" evolucionaron dun xeito en microh\u00e1bitats similares, so que independentemente en diferentes illas, e que resultaron en diferentes especies ecomorfas nas catro illas.\nNicho de Elton.\nEn 1927 o brit\u00e1nico Charles Elton definiu os nichos dicindo que \"o \u00abnicho\u00bb dun animal \u00e9 o seu lugar no espazo bi\u00f3tico do ambiente, [e] a s\u00faa relaci\u00f3n coa comida e os inimigos\". Elton clasificou os nichos segundo os h\u00e1bitos alimenticios das especies: \"As\u00ed \u00e9 que, como exemplo, se hai un nicho este vese ocupados por paxaros depredarores, os cales comen cadanseu animal como un ratos ou unha teupa. Os nichos que constit\u00faen os toros dos carballos vense ocupados polas avelaionas, mais as trebeiras, abertas, vense ocupadas polos falc\u00f3ns. Que existan estes nichos para carn\u00edvoros depende de que haxa nichos axeitados para os herb\u00edvoros e en diferentes condici\u00f3ns, inda que as especies de ratos poidan ser ben diferentes\".\nO nicho de Elton introduciu a idea de que da resposta das especies a un efecto sobre do ambiente. Os nichos de Elton, \u00e1 contra doutras definici\u00f3ns, enfatiza en que as especies non s\u00f3 medran grazas a respostas no ambiente por cambios en recursos, depredadores ou condici\u00f3ns clim\u00e1ticas, sen\u00f3n tam\u00e9n que afirma que as especies tam\u00e9n cambian e var\u00eda a dispo\u00f1ibilidade desas condici\u00f3ns. Un caso explicativo son os castores, que consomen recursos do ecosistema pero constr\u00faen presas que rete\u00f1en as augas nos r\u00edos e permiten un cambio do fluxo que auga, modificando as condici\u00f3ns bi\u00f3ticas e abi\u00f3ticas as que outras especies est\u00e1n suxeitas.\nTam\u00e9n, as diferentes taxas de consumo entre competidores afectan aos ciclos de densidade dos recursos no ecosistema. Isto non implica s\u00f3 que as especies medren a diferentes taxas sen\u00f3n que o seu crecemento afecta aos recursos que outras especies te\u00f1en dispo\u00f1ibles, grazas a esas especies.\nNicho de Hutchinson.\nO nicho de Hutchinson \u00e9 un \"hipervolume \"n\"-dimensional\" no cal as dimensi\u00f3ns indican as condici\u00f3ns ambientais e recursos que definen os requirimentos dos individuos ou das especies para levar o seu ritmo de vida, ou dito doutro xeito, ser quen de persistir. O hipervolume define o espazo multidimensional de recursos (ben sexa a luz, a auga, os nutrientes etc.) que est\u00e1n dispo\u00f1ibles para (e usados especificamente por estes) os organismos, e \"todas aqueloutras especies que se consideren parte dese sistema de coordenadas\". A definici\u00f3n de nichos de Hutchinson difire sutilmente dos nichos de Grinnell: a primeira son a descrici\u00f3n ecol\u00f3xica do espazo ocupado polas especies e a segunda son a funcionalidade ecol\u00f3xica, que pode ter ou non nichos vacantes para ser ocupados por especies.\nO zo\u00f3logo G. Evelyn Hutchinson popularizou o concepto de nicho en 1957. Abordou a cuesti\u00f3n de porqu\u00e9 un \u00fanico h\u00e1bitat poden coexistir tantas cantidades de organismos (i.e. o paradoxo do plancto). O seu traballo permitiu o avance nos modelos de coexistencia de especies nunha mesma comunidade. Deu orixe os conceptos de amplitude de nicho (a variedade de recursos ou h\u00e1bitats usados por unha especie en particular), a diferenciaci\u00f3n de nichos (a diferenciaci\u00f3n no uso de recursos por especies que coexisten) e o solapamento de nichos (os recursos compartido por varias especies). Hutchinson usou a idea da competici\u00f3n polos recursos como o mecanismo principal que move a ecolox\u00eda. O concepto de nicho de Hutchinson permite explicar como \u00e9 que cando un nicho queda desocupado (ou libre, por exemplo, por extinci\u00f3n) outros organismos poden ocupar ese espazo. Do mesmo xeito, como a entrada de novas especies nun ecosistema (especies introducidas ou invasoras), pode derivar en que estas sobre-compitan coas especies locais e as desocupen (as eliminen) deses nichos.\nRobert MacArthur e Richard Levins modelizaron estatisticamente o uso de recursos nos nichos representando con histrogramas a frecuencia de especies en funci\u00f3n dos nichos de Hutchinson ocupados por estas. Estas representaci\u00f3ns poden seguir distribuci\u00f3ns como as gausianas e describir, como exemplo, a taxa de consumo de presas por tama\u00f1o. Cando as especies se solapan dun xeito reducido consumindo ou ocupando os mesmos recursos, os seus nichos sol\u00e1panse en menor medida nesas gr\u00e1ficas. Cando a competici\u00f3n polos mesmos recursos \u00e9 importante, os nichos sol\u00e1panse cada vez m\u00e1is. O solapamento de nichos, que nos reflicten estas gr\u00e1ficas, estiman os coeficiente de competici\u00f3n entre as especies. Por\u00e9n, esta estimaci\u00f3n da competici\u00f3n obvia o impacto que os recursos te\u00f1en sobre das poboaci\u00f3ns dos organismos e os impactos que organismos te\u00f1en na dispo\u00f1ibilidade dos recursos. V\u00e9xase que un recurso dunha \u00e1rea na que d\u00faas especies e solapan poder\u00eda ser non-limitante, e consecuentemente non ser un recurso limitante malia que os nichos se solapan nese punto.\nOs organismos cando est\u00e1n en condici\u00f3n nas que non interfiren con outras especies poden ocupar o espazo completo (considerando as condici\u00f3ns bi\u00f3ticas e abi\u00f3ticas) e os recursos do h\u00e1bitat, e sobrevivir e reproducirse. Iso def\u00ednese como o nicho fundamental Cando os organismos te\u00f1en unha presi\u00f3n por interacci\u00f3n con outras especies (i.e., competici\u00f3n inter-espec\u00edfica), ou similares, as especies vense relegadas a ocupar un nicho que \u00e9 menor que o seu nicho fundamental, e para o que est\u00e1n mellor adaptadas. Iso def\u00ednese como nicho ocupado.. Os nichos son unha zona moi espec\u00edfica do segmento do ecoespazo que ocupa unha especie. Unhas asunci\u00f3ns deste concepto de espazo son que ningunha especie \u00e9 id\u00e9ntica a outra en todas e cada unha das s\u00faas propiedades (o axioma da inigualdade de Hardin) e o principio de exclusi\u00f3n competitiva, que indica como os recursos ou as capacidades de adaptaci\u00f3n lle outorgan a cada unha das especies o seu propio espazo.\nO paleont\u00f3logo G. Simpson definiu a zona adaptativa para explicar como as poboaci\u00f3n poden moverse de ocupar uns nichos a outros. Eses cambios poden ser froito de cambios ambientais ou cambios nas cadeas tr\u00f3ficas, que fan que queden novos espazos libres para ocupar, o que sup\u00f3n que non tivo por que haber unha descontinuidade no uso de nichos das especies sen\u00f3n que as especies xa ti\u00f1an pre-adaptaci\u00f3ns a esas novas oportunidades ecol\u00f3xicas."}
{"id": "48803", "revid": "15490", "url": "https://gl.wikipedia.org/wiki?curid=48803", "title": "Gota fr\u00eda", "text": "A gota fr\u00eda, tam\u00e9n chamada depresi\u00f3n illada en niveis altos (DINA) \u00e9 un fen\u00f3meno meteorol\u00f3xico moi dif\u00edcil de predicir, consistente en fortes choivas.\nCaracter\u00edsticas.\nA espectacularidade destas precipitaci\u00f3ns, os danos que poden chegar a provocar e o abuso que moitas veces realizan os medios de comunicaci\u00f3n do termo, provocaron en m\u00e1is dunha ocasi\u00f3n unha confusi\u00f3n entre o concepto de gota fr\u00eda e o de choivas torrenciais. Os meteor\u00f3logos aclaran que non todos os casos de gota fr\u00eda desencadean fortes precipitaci\u00f3ns, pero cando o fan \u00e9 dif\u00edcil predicir con exactitude onde, cando e con que intensidade chover\u00e1.\nNa Pen\u00ednsula Ib\u00e9rica o fen\u00f3meno consiste en chuvascos e tormentas de extraordinaria violencia, a\u00ednda que de pouca duraci\u00f3n e que afectan normalmente a unha zona pouco extensas. Son frecuentes nas zonas costeiras do mar Mediterr\u00e1neo, sobre todo entre os meses de setembro e outubro. Alg\u00fans producen grandes desastres, como o que provocou unha enorme crecida no r\u00edo X\u00facar que rompeu a presa de Tous, ou os que inundaron cidades como Valencia, Alacant, Almer\u00eda ou Terrassa. As grandes riadas que causaron importantes danos en Bilbao e noutros lugares do Pa\u00eds Vasco foron tam\u00e9n producidas por unha gota fr\u00eda. Os meteor\u00f3logos acostuman explicar que a causa destas choivas torrenciais son as denominadas \"gotas fr\u00edas\".\nO caso de maior cantidade de choiva ca\u00edda en pouco tempo \u00e9 o de Gandia, na Comunidade Valenciana, na que en novembro de 1987 caeron m\u00e1is de 1.000\u00a0mm de choiva en 36 horas, dos cales 400\u00a0mm en menos de 6 horas.\nFormaci\u00f3n.\nA gota fr\u00eda f\u00f3rmase cando coinciden tres acontecementos: mar quente, atmosfera inestable na superficie e aire fr\u00edo en altura.\nCando o mar se atopa a temperaturas altas, como o Mediterr\u00e1neo ao final do ver\u00e1n que pode chegar a estar a cerca de trinta graos en zonas pr\u00f3ximas \u00e1 costa, desprende moito vapor de auga, como a auga quente dun ba\u00f1o ou dunha ducha. Se nesta situaci\u00f3n chega unha borrasca ou unha fronte fr\u00eda e hai unha bolsa de aire fr\u00edo en altura, prod\u00facese unha situaci\u00f3n de inestabilidade do aire superficial que aumenta conforme ascendemos. O vapor de auga, que o mar libera en gran cantidade, ascende arrastrado pola inestabilidade e vaise condensando ao encontrarse coa zona fr\u00eda, form\u00e1ndose unha nube.\nEsta nube pode ir agrand\u00e1ndose a gran velocidade porque o vapor ascendente encontra moita facilidade para subir ao atoparse con zonas m\u00e1is fr\u00edas, e con este fr\u00edo vai condens\u00e1ndose cada vez m\u00e1is auga. En moi poucas horas p\u00f3dense formar grandes nubes tormentosas, do tipo dos cumulonimbos, que a\u00ednda que non te\u00f1an unha grande extensi\u00f3n en horizontal, poden chegar a ter m\u00e1is de dez quil\u00f3metros de altura. Estes cumulonimbos descargan unha forte chuvia, normalmente acompa\u00f1ada de grandes l\u00f3stregos e de sarabia.\nDanos.\nOs danos que causa unha tormenta non dependen s\u00f3 da intensidade da chuvia. Nunha ladeira con moita pendente, carente de vexetaci\u00f3n, a auga corre moi rapidamente, arrastrando con forza o solo e provocando unha grande erosi\u00f3n. Se ademais esta ladeira remata nun val, pode formarse unha gran riada que arrastra con forza todo o que atopa. Na zona mediterr\u00e1nea espa\u00f1ola \u00e9 frecuente que as canles dos r\u00edos permanezan secas moitos meses ao ano e que sexan ocupadas por cultivos ou edificaci\u00f3ns, o que fai que nas grandes crecidas os danos sexan maiores, por unha parte porque se destr\u00fae o que estaba a\u00ed constru\u00eddo e, por outra, porque se impide a libre sa\u00edda da auga e se fai maior a crecida."}
{"id": "48804", "revid": "72012", "url": "https://gl.wikipedia.org/wiki?curid=48804", "title": "Sucesi\u00f3n ecol\u00f3xica", "text": "En ecolox\u00eda ch\u00e1mase sucesi\u00f3n ecol\u00f3xica ao proceso de cambio na composici\u00f3n de especies, ou grupos taxon\u00f3micos, dunha comunidade ao longo do tempo. A escala temporal dos procesos de sucesi\u00f3n poden ser de d\u00e9cadas (como exemplo, tras un incendio) ou de mill\u00f3ns de anos (como exemplo, tras unha extinci\u00f3n en masa). A sucesi\u00f3n pode ser froito da din\u00e1mica natural do ecosistema ou por fen\u00f3menos antropox\u00e9nicos, como a agricultura.\nA sucesi\u00f3n non \u00e9 un proceso definido. A sucesi\u00f3n adoita conducir aos ecosistemas de estar formadas por especies xeralistas que ocupan o espazo a especies con outras estratexias vitais, nun proceso de maduraci\u00f3n que leva a un estado chamado de cl\u00edmax. Esta sucesi\u00f3n pode dividirse en diferentes etapas. As especies de cada etapa poden ser diferentes ou poden vivir en diferentes estratos na comunidade do cl\u00edmax.\nExisten dous tipos de sucesi\u00f3ns:\nHai tres fases na sucesi\u00f3n:\nNunha sucesi\u00f3n temos inicialmente as comunidades pioneiras (primeiros seres vivos que ocupan un substrato), seguido por comunidades intermediarias que presentan un nivel maior de diversificaci\u00f3n e, finalmente a comunidade cl\u00edmax, cando a comunidade chega ao seu m\u00e1ximo grao de desenvolvemento e equilibrio."}
{"id": "48805", "revid": "98629", "url": "https://gl.wikipedia.org/wiki?curid=48805", "title": "Tornado", "text": "Un tornado \u00e9 unha masa de aire con alta velocidade angular que ten o seu extremo inferior en contacto coa superficie da Terra e o superior cunha nube cumulonimbus ou, excepcionalmente, coa base dunha nube cumulus. Tr\u00e1tase do fen\u00f3meno atmosf\u00e9rico cicl\u00f3nico de maior densidade enerx\u00e9tica da Terra, a\u00ednda que de pouca extensi\u00f3n e de curta duraci\u00f3n (desde segundos ata m\u00e1is dunha hora).\nEste fen\u00f3meno meteorol\u00f3xico consiste nun remu\u00ed\u00f1o de vento que xira a gran velocidade destru\u00edndo todo canto atopa ao seu paso. Ten forma de gran cheminea industrial. A s\u00faa orixe \u00e9 unha nube grande tormentosa, dende a cal vai xurdindo a tornado ata chegar a manter contacto coa terra.\nOs tornados pres\u00e9ntanse en diferentes tama\u00f1os e formas pero xeralmente te\u00f1en a forma dunha nube embude, cuxo extremo m\u00e1is angosto toca o chan e adoita estar rodeado por unha nube de residuos e po, polo menos, nos seus primeiros instantes. A maior\u00eda dos tornados contan con ventos que chegan a velocidades de entre 65 e 180 km/h, miden aproximadamente 75 metros de ancho e trasl\u00e1danse varios quil\u00f3metros antes de desaparecer. Os m\u00e1is extremos poden ter ventos con velocidades que poden xirar a 450\u00a0km/h ou m\u00e1is, medir ata 2\u00a0km de ancho e permanecer tocando o chan ao longo de m\u00e1is de 100\u00a0km de percorrido.\nEntre os diferentes tipos de tornados est\u00e1n as trombas terrestres, os tornados de v\u00f3rtices m\u00faltiples e as trombas mari\u00f1as. Estas \u00faltimas f\u00f3rmanse sobre corpos de auga, conect\u00e1ndose a cumulus e nubes de tormenta de maior tama\u00f1o, pero consid\u00e9raselles tornados porque presentan caracter\u00edsticas similares aos que se forman en terra, como a s\u00faa corrente de aire en rotaci\u00f3n en forma de embude. As trombas mari\u00f1as polo xeral son clasificadas como tornados non-supercelares que se forman sobre corpos de auga. Estas columnas de aire frecuentemente x\u00e9ranse en \u00e1reas intertropicais pr\u00f3ximas aos tr\u00f3picos ou nas \u00e1reas continentais das latitudes subtropicais das zonas temperadas, e son menos com\u00fans en latitudes maiores, pr\u00f3ximas aos polos ou nas latitudes baixas, pr\u00f3ximas ao ecuador terrestre. Outros fen\u00f3menos similares aos tornados que existen na natureza incl\u00faen ao gustnado e os remu\u00ed\u00f1os de po, de lume e de vapor.\nOs tornados son detectados a trav\u00e9s de radares de impulsos Doppler, as\u00ed como visualmente polos cazadores de tormentas. Observ\u00e1ronse tornados en todos os continentes excepto na Ant\u00e1rtida. No entanto, a gran maior\u00eda dos tornados do mundo prod\u00facense na rexi\u00f3n estadounidense co\u00f1ecida como \"Tornado Alley\" e \u00e9 seguida polo \"Corredor dos Tornados\" que afecta o noroeste, centro e sur da Arxentina, o suroeste do Brasil, e o sur de Paraguai e o Uruguai, en Suram\u00e9rica. Tam\u00e9n ocorren ocasionalmente no centro-sur e leste de Asia, sur de \u00c1frica, noroeste e sueste de Europa, oeste e sueste de Australia e en Nova Zelandia.\nExisten varias escalas diferentes para clasificar a forza dos tornados. A escala Fujita-Pearson aval\u00edaos segundo o dano causado, e foi substitu\u00edda nalg\u00fans pa\u00edses pola escala Fujita mellorada, unha versi\u00f3n actualizada da anterior. Un tornado F0 ou EF0, a categor\u00eda m\u00e1is d\u00e9bil, causa dano a \u00e1rbores pero non a estruturas. Un tornado F5 ou EF5, a categor\u00eda m\u00e1is forte, arrinca edificios dos seus cimentos e pode producir deformaci\u00f3ns estruturais significativas en ra\u00f1aceos. A escala TORRO vai do T0 para tornados extremadamente d\u00e9biles ao T11 para os tornados m\u00e1is fortes que se co\u00f1ecen. Tam\u00e9n poden analizarse datos obtidos de radares Doppler e patr\u00f3ns de circulaci\u00f3n deixados no chan (marcas cicloidais) e usarse fotogrametr\u00eda para determinar a s\u00faa intensidade e asignar un rango.\nDefinici\u00f3ns.\nUn tornado def\u00ednese no \"Glossary of Meteorology\" como \u00abunha columna de aire que xira violentamente sobre ela mesma, estando en contacto co chan, xa sexa colgando de ou debaixo dunha nube cumuliforme, e frecuentemente (pero non sempre) visible como unha nube embude...\u00bb. Na pr\u00e1ctica, para que un v\u00f3rtice sexa clasificado como un tornado, debe ter contacto tanto co chan como coa base da nube. Con todo, os cient\u00edficos a\u00ednda non formularon unha definici\u00f3n completa do termo; por exemplo, hai desacordos respecto de se m\u00faltiples puntos de contacto co chan provenientes do mesmo embude constit\u00faen diferentes tornados. O termo \u00abtornado\u00bb ref\u00edrese ademais ao v\u00f3rtice de vento, non \u00e1 nube de condensaci\u00f3n.\nNube embude.\nUn tornado non necesariamente \u00e9 visible; con todo, a baixa presi\u00f3n atmosf\u00e9rica que hai no seu interior e que provoca a alta velocidade do vento -de acordo co principio de Bernoulli-, as\u00ed como a s\u00faa r\u00e1pida rotaci\u00f3n (debido ao equilibrio ciclostr\u00f3fico) xeralmente causan que o vapor de auga no aire se volva visible ao condensarse en forma de pingas de auga, tomando a forma dunha nube embude ou un embude de condensaci\u00f3n. Cando unha nube embude se estende polo menos \u00e1 metade da distancia entre o chan e a base da nube -que adoita ser de menos de dous quil\u00f3metros\u2014, considerase un tornado.\nHai certos desacordos sobre a definici\u00f3n de \u00abnube embude\u00bb e \u00abembude de condensaci\u00f3n\u00bb. De acordo co \"Glossary of Meteorology\", unha nube embude \u00e9 calquera nube en rotaci\u00f3n que colga dunha nube cumulus ou dunha cumulonimbus, e polo tanto a maior parte dos tornados quedan inclu\u00eddos baixo esta definici\u00f3n. Entre moitos meteor\u00f3logos, unha nube embude def\u00ednese estritamente como unha nube en rotaci\u00f3n non asociada con fortes ventos na superficie, e un \u00abembude de condensaci\u00f3n\u00bb \u00e9 un termo utilizado para calquera nube que estea xirando debaixo dunha nube cumuliforme.\nOs tornados con frecuencia comezan sendo nubes embude sen fortes ventos na superficie, no entanto, non todas elas se terminan convertendo nun tornado. De calquera forma, moitos tornados son precedidos por unha nube embude. A maior parte deles producen fortes ventos na superficie, mentres o embude visible segue estando apartado do chan, polo que \u00e9 dif\u00edcil distinguir, \u00e1 distancia, a diferenza entre unha nube embude e un tornado.\nFamilias e vagas.\nOcasionalmente, unha mesma tormenta produce m\u00e1is dun tornado, xa sexa simultaneamente ou en sucesi\u00f3n. M\u00faltiples tornados producidos pola mesma tormenta son co\u00f1ecidos en conxunto como unha familia de tornados.\nEn ocasi\u00f3ns, varios tornados x\u00e9ranse a partir do mesmo sistema de tormentas. Se a s\u00faa actividade non se interrompe, isto consid\u00e9rase unha vaga de tornados, a\u00ednda que existen varias definici\u00f3ns. Un per\u00edodo que abarque varios d\u00edas consecutivos con vagas de tornados na mesma \u00e1rea (xeradas por m\u00faltiples sistemas clim\u00e1ticos) \u00e9 unha secuencia de vagas de tornados, tam\u00e9n co\u00f1ecida como vaga de tornados estendida.\nCaracter\u00edsticas.\nForma e dimensi\u00f3ns.\nA maior\u00eda dos tornados adoptan a forma dun estreito embude, duns poucos centos de metros de ancho, cunha pequena nube expansiva de desfeitos cerca do chan, polo menos, na s\u00faa etapa inicial. Os tornados poden quedar escurecidos completamente por choiva ou po, e se \u00e9 as\u00ed, son particularmente perigosos, posto que ata os meteor\u00f3logos experimentados poder\u00edan non velos.\nOs tornados, no entanto, p\u00f3dense manifestar de moitas formas e tama\u00f1os. As pequenas e relativamente d\u00e9biles trombas terrestres, por exemplo, non poden verse m\u00e1is que como un pequeno remu\u00ed\u00f1o de po sobre o chan. A\u00ednda que o embude de condensaci\u00f3n pode non estenderse desde o chan, se os ventos asociados na superficie superan os 64\u00a0km/h, a circulaci\u00f3n \u00e9 considerada un tornado. Un tornado cunha forma case cil\u00edndrica e altura relativamente baixa en ocasi\u00f3ns \u00e9 chamado en ingl\u00e9s \"stovepipe tornado\" (literalmente, \u00abtornado conduto de estufa\u00bb). Tornados grandes cun s\u00f3 v\u00f3rtice poden verse como enormes cu\u00f1as enterradas na terra, e polo tanto co\u00f1\u00e9ceselles como \u00abtornados en cu\u00f1a\u00bb. Un destes tornados pode ser tan ancho que pareza ser un grupo de nubes escuras, sendo ata m\u00e1is ancho que a distancia entre a base da nube e o chan. A\u00ednda observadores de tormentas experimentados poden ter dificultades para diferenciar un tornado en cu\u00f1a e unha nube baixa \u00e1 distancia. Moitos dos tornados m\u00e1is grandes, a\u00ednda que non todos, son en cu\u00f1a.\nOs tornados na s\u00faa etapa de disipaci\u00f3n poden parecer tubos estreitos ou cordas, e con frecuencia r\u00edzanse ou torcense en formas complexas. Dise que estes tornados est\u00e1n na s\u00faa \u00abfase de corda\u00bb, ou convert\u00e9ndose nun \u00abtornado en corda\u00bb. Cando toman esta forma, a lonxitude do seu embude increm\u00e9ntase, o que forza aos ventos dentro do mesmo a debilitarse debido \u00e1 conservaci\u00f3n do momento angular. Os tornados con m\u00faltiples v\u00f3rtices, pola s\u00faa banda, poden parecer unha familia de remu\u00ed\u00f1os xirando ao redor dun centro com\u00fan, ou poden quedar completamente escurecidos pola condensaci\u00f3n, o po e os desfeitos, aparentando ser un s\u00f3 embude.\nNos Estados Unidos, en termo medio os tornados miden preto de 150 m de ancho e percorren uns 8\u00a0km en contacto co chan. De calquera forma, hai un amplo rango de tama\u00f1os de tornados. Os tornados d\u00e9biles, ou os tornados fortes en fase de disipaci\u00f3n, poden ser sumamente estreitos, \u00e1s veces apenas cuns cantos metros de ancho. Unha vez reportouse un tornado que ti\u00f1a unha zona de destruci\u00f3n de soamente 2 m de lonxitude. Doutra banda, os tornados en cu\u00f1a poden ter unha zona de destruci\u00f3n de 1,5\u00a0km de ancho, ou ata m\u00e1is. Un tornado que afectou Hallam, Nebrasca, o 22 de maio de 2004, chegou nun punto a medir 4\u00a0km de ancho ao nivel do chan.\nEn termos de lonxitude do seu percorrido, o tornado triestatal de 1925 (\"Tri-State Tornado\"), que afectou partes de Missouri, Illinois e Indiana o 18 de marzo de 1925, oficialmente mant\u00edvose en contacto co chan continuamente o largo de 352\u00a0km. Moitos tornados que aparentan ter percorridos de 160\u00a0km ou m\u00e1is en realidade son unha familia de tornados formados rapidamente de forma sucesiva; no entanto, non hai probas concretas de que isto ocorrese no caso do Tornado Triestatal.\nAparencia.\nOs tornados poden ser dunha gran variedade de cores, dependendo do ambiente no que se formen. Aqueles que se desenvolven nunha contorna seca poden ser practicamente invisibles, apenas distinguibles s\u00f3 grazas aos desfeitos en circulaci\u00f3n na base do embude. Os embudes de condensaci\u00f3n que levantan poucos desfeitos ou non os levantan poden ser grises ou brancos. Ao viaxar por encima dun corpo de auga, como o fan as trombas mari\u00f1as, poden volverse moi brancos ou ata azuis. Os embudes que se moven lentamente, consumindo grandes cantidades de desfeitos e terra, xeralmente son m\u00e1is escuros, tomando a cor dos desfeitos. Pola s\u00faa banda, os tornados nas Grandes Chairas poden volverse vermellos debido a tintura avermellada da terra, e os tornados en zonas monta\u00f1osas poden viaxar sobre terreos cubertos de neve, volv\u00e9ndose dun branco brillante.\nUn factor importante que determina a aparencia dun tornado son as condici\u00f3ns de iluminaci\u00f3n. Un tornado que estea sendo iluminado pola s\u00faa banda posterior (visto co sol por detr\u00e1s del) vese moi escuro. O mesmo tornado, visto co sol \u00e1s costas do observador, pode verse gris ou branco brillante. Os tornados que se forman durante o ocaso poden ser de moitas cores diferentes, presentando tons de amarelo, laranxa e rosa.\nAlg\u00fans factores que poden reducir a visibilidade dos tornados son o po levantado polos ventos da tormenta, forte choiva ou sarabia e a escuridade da noite. Os tornados que ocorren baixo estas condici\u00f3ns son particularmente perigosos, xa que soamente as observaci\u00f3ns dun radar meteorol\u00f3xico, ou posiblemente o ru\u00eddo que producen ao aproximarse, serven como advertencia para aqueles que se atopan no seu cami\u00f1o. De calquera forma, a maior\u00eda dos tornados fortes f\u00f3rmanse baixo a base da corrente ascendente da tormenta, a cal est\u00e1 libre de choiva, permitindo que sexan visibles. Ademais, a maior\u00eda dos tornados ocorren durante a tarde, cando o sol pode penetrar incluso as nubes m\u00e1is densas. Do mesmo xeito, os tornados nocturnos xeralmente son iluminados debido \u00e1 frecuente aparici\u00f3n de raios.\nHai evidencias, inclu\u00edndo imaxes de radares m\u00f3biles Doppler on Wheels e informes de testemu\u00f1as, de que a maior\u00eda dos tornados te\u00f1en un centro despexado e acougado onde a presi\u00f3n \u00e9 extremadamente baixa, de forma semellante ao ollo dos cicl\u00f3ns tropicais. Esta \u00e1rea estar\u00eda despexada (posiblemente chea de po), con ventos relativamente acougados, e ser\u00eda moi escura, xa que a luz ser\u00eda bloqueada polos cascallos xirando no exterior do tornado. Aqueles que aseguran ver o interior dun tornado din habelo logrado grazas \u00e1 iluminaci\u00f3n dun raio.\nRotaci\u00f3n.\nOs tornados est\u00e1n formados por dous tipos de movementos verticais do aire: un anticicl\u00f3nico con xiro horario, formado polo aire fr\u00edo e seco que descende diminu\u00edndo o seu radio e polo tanto, aumentando a s\u00faa velocidade de xiro, e outro ascendente, que constit\u00fae unha \u00e1rea cicl\u00f3nica, cuxo radio de acci\u00f3n vai aumentando en espiral ao ir ascendendo en sentido contrario \u00e1s agullas do reloxo no hemisferio norte, e no sentido das agullas do reloxo no hemisferio sur. Ao contrario do que sucede coa especie de embude anticicl\u00f3nico descendente, a medida que ascende o aire quente vaise ensanchando, co que perde velocidade e, obviamente, enerx\u00eda. As supercelas e os tornados xiran cicl\u00f3nicamente en simulaci\u00f3ns num\u00e9ricas ata cando o efecto de Coriolis \u00e9 ignorado. Os tornados e mesocicl\u00f3ns de baixo nivel deben o seu rotaci\u00f3n a procesos complexos dentro da supercela e o medio ambiente.\nOs tornados e o efecto Coriolis.\nNon obstante o que se indicou, tanto a rotaci\u00f3n ascendente cara \u00e1 esquerda no hemisferio norte como a descendente cara \u00e1 dereita tam\u00e9n no hemisferio norte, as\u00ed como a formaci\u00f3n dos tornados tipo corda e o seu desprazamento na s\u00faa traxectoria superficial d\u00e9bense ao efecto de Coriolis. Iso d\u00e9bese \u00e1 gran dimensi\u00f3n vertical dos tornados, en comparaci\u00f3n coa s\u00faa anchura na superficie: a velocidade de rotaci\u00f3n terrestre aos 30\u00b0 de latitude \u00e9 de 404\u00a0m/s como sinala Antonio Gil Olcina. Como resulta l\u00f3xico, esta velocidade xera un efecto intenso na superficie, onde a fricci\u00f3n fai xirar a columna de aire cara \u00e1 dereita (de novo no hemisferio norte) mentres que en altura, dita velocidade \u00e9 moito menor ao ter a columna ou embude un di\u00e1metro moito maior.\nTodos os tornados comezan xirando en direcci\u00f3n anticicl\u00f3nica e est\u00e1n formados por unha corrente vertical de aire fr\u00edo e seco que descende en forma dunha espiral que vai diminu\u00edndo o seu radio de xiro ao ir baixando, co que aumenta considerablemente a s\u00faa velocidade de rotaci\u00f3n e d\u00e1 orixe en compensaci\u00f3n, a unha espiral ascendente de aire quente e seco pero que forma rapidamente unha nube embude ao arrefriarse rapidamente ese aire xirando de xeito cicl\u00f3nico, \u00e9 dicir, antihoraria no hemisferio norte. A existencia de dous remu\u00ed\u00f1os simult\u00e1neos xirando en sentido oposto no mesmo punto \u00e9 o que explica a asimetr\u00eda dun tornado: sempre ten unha parte aberta, sen nube de condensaci\u00f3n a baixa altura (por onde descende o aire fr\u00edo e seco) e outra por onde ascende o aire quente e h\u00famido que, eventualmente, pode alcanzar a nube formando unha nube embude polo aumento do di\u00e1metro de xiro. Xeralmente, s\u00f3 sistemas tan d\u00e9biles como as trombas terrestres e os gustnados poden rotar anticicl\u00f3nicamente, e usualmente s\u00f3 o fan aqueles que se forman no lado anticicl\u00f3nico da corrente descendente do flanco traseiro nunha supercela cicl\u00f3nica.\nNo entanto, en raros casos, os tornados anticicl\u00f3nicos f\u00f3rmanse en asociaci\u00f3n co mesoanticicl\u00f3n dunha superc\u00e9lula anticicl\u00f3nica -da mesma forma que un t\u00edpico tornado cicl\u00f3nico- ou como un tornado acompa\u00f1ante, xa sexa como un tornado sat\u00e9lite ou asociado con circulaci\u00f3ns anticicl\u00f3nicas dentro dunha supercela.\nSon e sismolox\u00eda.\nOs sons producidos por un tornado son provocados por m\u00faltiples mecanismos. Ao longo do tempo report\u00e1ronse varios sons producidos por tornados, frecuentemente comparados con sons familiares para as testemu\u00f1as e xeralmente como algunha variaci\u00f3n dun estrondo. Sons que son reportados con frecuencia incl\u00faen un tren de carga, r\u00e1pidos ou fervenzas, un motor a reacci\u00f3n ou combinaci\u00f3ns destes. Moitos tornados non son audibles a gran distancia; a natureza e distancia de propagaci\u00f3n do son depende das condici\u00f3ns atmosf\u00e9ricas e tipograficas.\nOs ventos do v\u00f3rtice do tornado e dos turbulentos remu\u00ed\u00f1os constituentes, as\u00ed como a interacci\u00f3n das correntes de aire coa superficie e os desfeitos, contrib\u00faen \u00e1 creaci\u00f3n de sons. As nubes embude tam\u00e9n producen sons. Reportouse que as nubes embude e pequenos tornados fan sons como de chifridos, pitidos, murmurios ou zunidos de innumerables abellas, ou electricidade, mentres que tam\u00e9n se reporta que moitos tornados producen un ru\u00eddo xordo grave e continuo, ou un son irregular.\nXa que moitos tornados son audibles unicamente cando est\u00e1n moi preto, o ru\u00eddo non \u00e9 unha advertencia fiable dun tornado. Ademais, calquera vento forte, incluso unha grainzada severa ou o continuo tronar de raios nunha tormenta el\u00e9ctrica, poden producir un estrondo similar ao dos tornados.\nOs tornados tam\u00e9n producen marcas infras\u00f3nicas inaudibles. A diferenza das audibles, as marcas inaudibles dos tornados foron illadas; debido \u00e1 propagaci\u00f3n a longa distancia das ondas sonoras de baixa frecuencia, estase intentando desenvolver aparellos para a predicci\u00f3n e detecci\u00f3n de tornados que ademais sirvan para comprender a s\u00faa morfolox\u00eda, din\u00e1mica e formaci\u00f3n. Os tornados ademais producen unha marca s\u00edsmica detectable, e contin\u00faan as investigaci\u00f3ns para illala e entender o seu proceso.\nElectromagnetismo, raios e outros efectos.\nOs tornados emiten no espectro electromagn\u00e9tico, e detect\u00e1ronse emisi\u00f3ns de sinais radio atmosf\u00e9ricas e de campo el\u00e9ctrico. Tam\u00e9n se observar\u00f3n correlaci\u00f3ns entre tornados e patr\u00f3ns da actividade dos raios. As tormentas torn\u00e1dicas non conte\u00f1en m\u00e1is raios que outras tormentas e algunhas celas torn\u00e1dicas nunca os producen. Xeralmente, a actividade de raios que van da nube ao chan (\"cloud-to-ground\", ou CG) decrece cando un tornado alcanza a superficie e regresa ao seu nivel normal cando o tornado se disipa. En moitos casos, tornados e tormentas el\u00e9ctricas de grande intensidade exhiben un incremento e dominancia an\u00f3mala de polaridade positiva nas descargas de tipo CG. O electromagnetismo e os raios te\u00f1en pouco ou nada que ver directamente con aquilo que provoca a aparici\u00f3n de tornados (xa que estes son basicamente un fen\u00f3meno termodin\u00e1mico), a\u00ednda que posiblemente hai conexi\u00f3ns coa tormenta e o ambiente afectando a ambos os fen\u00f3menos.\nNo pasado reportouse presenza de luminosidade, e \u00e9 probable que se deba a confusi\u00f3n nas identificaci\u00f3ns con fontes luminosas externas como raios, luces urbanas e escintileos de instalaci\u00f3ns el\u00e9ctricas danadas, xa que as fontes internas de cando en cando son reportadas e non se sabe que sexan documentadas. Ademais dos ventos, os tornados tam\u00e9n presentan cambios en variables atmosf\u00e9ricas como temperatura, humidade e presi\u00f3n. Por exemplo, o 24 de xu\u00f1o de 2003, preto de Manchester (Dacota do Sur), unha investigaci\u00f3n rexistrou un d\u00e9ficit de presi\u00f3n de 100 milibares. A presi\u00f3n diminu\u00edu gradualmente a medida que o v\u00f3rtice se achegaba e logo baixou extremadamente r\u00e1pido a 850 milibares no centro do violento tornado antes de aumentar rapidamente ao afastarse o v\u00f3rtice, resultando nunha gr\u00e1fica da presi\u00f3n en forma de \u00abV\u00bb. Ao mesmo tempo, a temperatura tende a decrecer e o contido de humidade a aumentar na veci\u00f1anza dun tornado.\nCiclo de vida.\nCondici\u00f3ns de formaci\u00f3n.\nEste tipo de meteoros f\u00f3rmanse nunhas condici\u00f3ns clim\u00e1ticas determinadas. Normalmente x\u00e9ranse durante tormentas el\u00e9ctricas, d\u00edas de nebulosidade e chuvia. Un tornado pode crearse en calquera momento do d\u00eda e sen que de indicios previos da s\u00faa inminente aparici\u00f3n.\nA s\u00faa orixe \u00e9 na terra, a\u00ednda que se poden formar no mar (a pesar de que iso non ser\u00eda o m\u00e1is usual).\nRelaci\u00f3n coa supercela.\nOs tornados xeralmente desenv\u00f3lvense a partir dun tipo de tormentas co\u00f1ecidas como supercelas. As supercelas conte\u00f1en mesocicl\u00f3ns, que son unha \u00e1rea de rotaci\u00f3n organizada de aire que se localiza na atmosfera, de entre 2 a 10\u00a0km de ancho. Ademais de tornados, son com\u00fans en tales tormentas choivas intensas, raios, fortes refachos de vento e gra\u00ednzo. A\u00ednda que a maior\u00eda dos tornados, particularmente os m\u00e1is fortes (do EF3 ao EF5 segundo a Escala Fujita-Pearson), der\u00edvanse de supercelas, tam\u00e9n alg\u00fans p\u00f3dense formar a partir doutras circulaci\u00f3ns de aire, e polo tanto son denominados tornados non supercelulares. Este tipo de tornados, no entanto, adoitan ser de menor intensidade.\nFormaci\u00f3n.\nA maior parte dos tornados orixinados en supercelas seguen un ciclo de vida reco\u00f1ecible. Este comeza coa orixe da propia supercela, que se d\u00e1 cando unha corrente de aire fr\u00edo e seco descende desde o alto dunha nube (desde a parte de atr\u00e1s) para compensar o aire c\u00e1lido que ascende pola fronte para ir incrementando as dimensi\u00f3ns da propia nube. Ao ser m\u00e1is pesado o aire fr\u00edo, prod\u00facense capas de aire inestable onde o aire fr\u00edo descende e obriga ao aire quente a ascender, creando a tormenta. Se as diferenzas de temperatura son o suficientemente grandes, o descenso do aire fr\u00edo p\u00f3dese dar en forma de remu\u00ed\u00f1o, invisible por ser de aire seco: v\u00f3lvese visible cando ao chegar ao chan comeza a levantar po, follas e outros obxectos. Este aire que descende, chamado corrente descendente do flanco traseiro (RFD, polas s\u00faas siglas en ingl\u00e9s), acelera ao irse achegando ao chan, e arrastra consigo ao mesocicl\u00f3n da supercela cara a el. As correntes ascendentes, pola s\u00faa banda, atraen o aire ao seu ao redor, aumentando a rotaci\u00f3n e convert\u00e9ndose nunha columna estreita, co\u00f1ecida como nube embude, que vai aumentando o seu di\u00e1metro e diminu\u00edndo a s\u00faa velocidade de xiro a medida que se eleva.\nAo descender unha columna de aire fr\u00edo e seco cun xiro anticicl\u00f3nico, \u00e9 dicir, con xiro no sentido horario (procedente da parte superior dunha nube de desenvolvemento vertical) cara ao chan pola maior densidade do aire fr\u00edo, comeza a formarse un embude de condensaci\u00f3n (visible pola condensaci\u00f3n do aire h\u00famido ao ascender) en sentido contrario (\u00e9 dicir, cicl\u00f3nico), que v\u00e9n compensar a perda da masa nubrada que descendeu previamente. Ao ir descendendo o embude anticicl\u00f3nico (RFD) e chegar ao chan, cr\u00e9ase unha fronte de refachos que pode causar danos a unha boa distancia do tornado. Usualmente, a nube embude conv\u00e9rtese nun tornado pouco despois de que a RFD toque o chan.\nMadurez.\nInicialmente, o tornado conta cunha boa fonte de aire quente e h\u00famido que ingresa nel para darlle enerx\u00eda, polo que crece ata que alcanza a s\u00faa etapa madura. Isto pode durar uns poucos minutos ou m\u00e1is dunha hora, e \u00e9 durante este tempo que o tornado xeralmente causa o maior dano e as s\u00faas dimensi\u00f3ns chegan ao m\u00e1ximo, podendo chegar a medir nalg\u00fans casos m\u00e1is de 1,5\u00a0km de ancho. Mentres tanto, a RFD, que nesta etapa \u00e9 unha \u00e1rea de ventos superficiais fr\u00edos, comeza a colocarse ao redor do tornado, interrompendo o fluxo de aire quente que o alimenta.\nDisipaci\u00f3n.\nCando a RFD envolve completamente ao tornado e c\u00f3rtalle o fornezo de aire, o v\u00f3rtice comeza a debilitarse, e v\u00f3lvese delgado, semellante a unha cordo. Esta \u00e9 a fase de disipaci\u00f3n, mesma que normalmente non dura m\u00e1is duns poucos minutos, e trala cal o tornado se esfuma. Durante esta etapa a forma do tornado depende en gran medida dos ventos da tormenta principal, o que pode facer que tome formas infrecuentes. Malia que o tornado est\u00e1 desaparecendo, a\u00ednda \u00e9 capaz de causar dano. Ao converterse nun tubo delgado, da mesma forma que un patinador recolle os brazos para xirar m\u00e1is r\u00e1pido, os ventos poden incrementar a s\u00faa velocidade neste punto.\nHabendo entrado o tornado na s\u00faa etapa de disipaci\u00f3n, o seu mesocicl\u00f3n asociado polo xeral tam\u00e9n se debilita, debido igualmente a que a RFD curta o fluxo de aire que o alimenta. Ao disiparse o primeiro mesocicl\u00f3n e o seu tornado asociado, o fluxo da tormenta pode concentrarse nunha nova \u00e1rea m\u00e1is preto do seu centro. Se un novo mesocicl\u00f3n se formase, o ciclo pode repetirse, producindo un ou m\u00e1is tornados novos. Ocasionalmente, o vello mesocicl\u00f3n e o novo producen tornados ao mesmo tempo.\nA\u00ednda que esta teor\u00eda achega de como xorden, desenv\u00f3lvense e desaparecen os tornados \u00e9 amplamente aceptada, non explica a formaci\u00f3n de tornados m\u00e1is pequenos, como as trombas terrestres ou os tornados con m\u00faltiples v\u00f3rtices. Todos eles te\u00f1en diferentes mecanismos que influencian o seu desenvolvemento, no entanto, a maior\u00eda seguen un patr\u00f3n similar ao aqu\u00ed descrito.\nTipos.\nTornados verdadeiros.\nTornado de v\u00f3rtices m\u00faltiples.\nUn tornado de v\u00f3rtices m\u00faltiples ou tornado multiv\u00f3rtice \u00e9 un tipo de tornado no cal d\u00faas ou m\u00e1is columnas de aire en movemento xiran ao redor dun centro com\u00fan. As estruturas multiv\u00f3rtices poden presentarse en case calquera circulaci\u00f3n de aire, pero observanse m\u00e1is frecuentemente en tornados intensos. Estes v\u00f3rtices xeralmente crean pequenas \u00e1reas que causan maior dano ao longo da traxectoria do tornado principal. Este fen\u00f3meno \u00e9 distinto ao tornado sat\u00e9lite, o cal \u00e9 un tornado m\u00e1is d\u00e9bil que se forma moi preto doutro tornado m\u00e1is grande e forte, contido dentro do mesmo mesocicl\u00f3n. O tornado sat\u00e9lite aparenta \u00aborbitar\u00bb ao redor do tornado maior (de a\u00ed o nome), asemell\u00e1ndose a un tornado multiv\u00f3rtice. No entanto, o tornado sat\u00e9lite \u00e9 unha circulaci\u00f3n distinta, e \u00e9 moito m\u00e1is pequeno que o embude principal.\nTromba mari\u00f1a.\nUnha tromba de auga ou tromba mari\u00f1a \u00e9 simplemente un tornado que se forma sobre a auga. No entanto, os investigadores xeralmente distinguen as trombas mari\u00f1as torn\u00e1dicas das non torn\u00e1dicas. As trombas mari\u00f1as non torn\u00e1dicas son menos fortes pero moito m\u00e1is com\u00fans, e son similares na s\u00faa din\u00e1mica aos chamados remu\u00ed\u00f1os de po e \u00e1s trombas terrestres. F\u00f3rmanse nas bases de nubes cumulus congestus en augas tropicais e subtropicais. Te\u00f1en ventos relativamente d\u00e9biles, paredes lisas con fluxo laminar e xeralmente viaxan moi lentamente, se \u00e9 que o fan. Comunmente ocorren nos caios de Florida e ao norte do mar Adri\u00e1tico. En contraste, as trombas mari\u00f1as torn\u00e1dicas son literalmente \"tornados sobre a auga\". F\u00f3rmanse sobre ela de xeito similar aos tornados mesocicl\u00f3nicos, ou ben son tornados terrestres que chegan \u00e1 auga. Xa que se forman a partir de tormentas fortes e poden ser moito m\u00e1is intensas, r\u00e1pidas e de maior duraci\u00f3n que as trombas non torn\u00e1dicas, consid\u00e9ranse m\u00e1is perigosas.\nTromba terrestre.\nUnha tromba terrestre, tam\u00e9n chamada tornado non supercelular, tornado ou embude nubrado ou, polo seu nome en ingl\u00e9s, \"landspout\", \u00e9 un tornado que non est\u00e1 asociado cun mesocicl\u00f3n. O seu nome prov\u00e9n da s\u00faa denominaci\u00f3n como unha \u00abtromba mari\u00f1a non torn\u00e1dica sobre terra\u00bb. As trombas mari\u00f1as e as terrestres comparten varias caracter\u00edsticas distintivas, inclu\u00edndo a s\u00faa relativa debilidade, curta duraci\u00f3n e un embude de condensaci\u00f3n liso e de pequenas dimensi\u00f3ns que con frecuencia non toca o chan. Estes tornados tam\u00e9n crean unha distintiva nube laminar de po cando fan contacto co chan, debido a que a s\u00faa mec\u00e1nica \u00e9 diferente \u00e1 dos tornados mesoformes. A\u00ednda que xeralmente son m\u00e1is d\u00e9biles que os tornados cl\u00e1sicos, poden producir fortes ventos que igualmente son capaces de causar graves danos.\nCirculaci\u00f3ns semellantes a tornados.\nGustnado.\nUn gustnado (termo que prov\u00e9n de \"gust front tornado\", \u00e9 dicir, \u00abtornado de fronte de refachos\u00bb) \u00e9 un pequeno remu\u00ed\u00f1o vertical asociado cun fronte de refachos ou unha refacho descendente. Xa que tecnicamente non est\u00e1n conectados coa base dunha nube, existe certo debate sobre se os gustnados son tornados. F\u00f3rmanse cando un fluxo de aire fr\u00edo, seco e r\u00e1pido proveniente dunha tormenta se atopa cunha masa de aire quente, h\u00famido e estacionario cerca do l\u00edmite do fluxo, resultando nun efecto de \"redondeamento\" (exemplificado a trav\u00e9s dunha nube en rodete). Se a cortante do vento nos niveis inferiores \u00e9 o suficientemente forte, a rotaci\u00f3n pode volverse horizontal ou diagonal e facer contacto co chan. O resultado \u00e9 un gustnado.\nRemu\u00ed\u00f1o de po.\nUn remu\u00ed\u00f1o de po ou remu\u00ed\u00f1o de area, co\u00f1ecido en ingl\u00e9s como \"dust devil\" (literalmente \u00abdemo de po\u00bb) par\u00e9cese a un tornado en que \u00e9 unha columna de aire vertical en rotaci\u00f3n. No entanto, f\u00f3rmanse baixo ceos despexados e de cando en cando alcanzan a forza dos tornados m\u00e1is d\u00e9biles. Desenv\u00f3lvense cando unha forte corrente ascendente convectiva se forma cerca do chan durante un d\u00eda caloroso. Se hai suficiente cortante do vento nos niveis inferiores, a columna de aire quente que est\u00e1 en ascenso pode desenvolver un pequeno movemento cicl\u00f3nico que pode distinguirse cerca do chan. A estes fen\u00f3menos non se lles considera tornados porque se forman cando hai bo clima e non se asocian con nube algunha. Poden, no entanto, causar ocasionalmente danos de consideraci\u00f3n, especialmente en zonas \u00e1ridas.\nRemu\u00ed\u00f1o de lume.\nAquelas circulaci\u00f3ns que se desenvolven preto de incendios forestais reciben o nome de remu\u00ed\u00f1os ou rudop\u00edos de lume. Non se lles considera tornados salvo no raro caso de que se conecten a unha nube pyrocumulus ou a outra nube cumuliforme sobre eles. Os remu\u00ed\u00f1os de lume polo xeral non son tan fortes como os tornados relacionados con tormentas. Con todo, poden causar danos considerables.\nRemu\u00ed\u00f1o de vapor.\nUn remu\u00ed\u00f1o de vapor, en ingl\u00e9s chamado \"steam devil\" (\u00abdia\u00f1o de vapor\u00bb) \u00e9 un termo que se utiliza para describir a unha corrente ascendente en rotaci\u00f3n que implica vapor ou fume. Un remu\u00ed\u00f1o de vapor \u00e9 moi raro, pero f\u00f3rmase principalmente a partir de fume emitido polas chemineas dunha central de enerx\u00eda. As augas termais e os desertos tam\u00e9n poden ser zonas aptas para a formaci\u00f3n dun remu\u00ed\u00f1o de vapor. Este fen\u00f3meno pode ocorrer sobre a auga, cando o fr\u00edo aire \u00e1rtico se atopa con auga relativamente c\u00e1lida.\nIntensidade e dano.\nA escala Fujita-Pearson e a chamada escala Fujita-Pearson mellorada clasifican os tornados segundo o dano causado. A escala mellorada (EF polas s\u00faas siglas en ingl\u00e9s) foi un perfeccionamento da vella escala Fujita, usando estimaci\u00f3ns de ventos e mellor descrici\u00f3n dos danos; con todo, foi dese\u00f1ada para que un tornado clasificado segundo a escala Fujita recibise o mesmo rango num\u00e9rico, e foi implementada comezando nos Estados Unidos en 2007. Un tornado EF0, o m\u00e1is d\u00e9bil segundo a escala, posiblemente dane \u00e1rbores pero non estruturas, mentres que un tornado EF5, o m\u00e1is forte, pode arrincar edificios dos seus cimentos deix\u00e1ndoos descubertos e ata deformar ra\u00f1aceos. A similar escala TORRO vai de T0 para tornados extremadamente d\u00e9biles a T11 para os tornados m\u00e1is poderosos que se co\u00f1ecen. Datos obtidos dun radar de impulsos Doppler, a fotogrametr\u00eda e os patr\u00f3ns no chan (marcas cicloidais) igualmente poden ser analizados para determinar a intensidade e outorgar un rango.\nOs tornados var\u00edan en intensidade sen importar a s\u00faa forma, tama\u00f1o e localizaci\u00f3n, a\u00ednda que os tornados fortes xeralmente son m\u00e1is grandes que os d\u00e9biles. A relaci\u00f3n coa lonxitude do seu percorrido e duraci\u00f3n tam\u00e9n var\u00eda, a\u00ednda que os tornados con maior percorrido tenden a ser m\u00e1is fortes. No caso de tornados violentos, s\u00f3 presentan grande intensidade nunha porci\u00f3n do percorrido, boa parte desta intensidade provindo de subv\u00f3rtices.\nNos Estados Unidos, o 80% dos tornados son clasificados como EF0 e EF1 (de T0 a T3). Canto maior sexa a intensidade dun rango, menor \u00e9 a s\u00faa taxa de incidencia, pois menos do 1% son tornados violentos (EF4, T8 ou m\u00e1is forte). F\u00f3ra de \"Tornado Alley\", e de Norteam\u00e9rica en xeral, os tornados violentos son extremadamente raros. Aparentemente isto d\u00e9bese m\u00e1is que nada ao menor n\u00famero de tornados en xeral que hai f\u00f3ra de devandita rexi\u00f3n, xa que as investigaci\u00f3ns mostran que a distribuci\u00f3n dos tornados segundo a s\u00faa intensidade \u00e9 bastante similar a nivel mundial. Uns cantos tornados de importancia ocorren cada ano en Europa, \u00e1reas do centro-sur de Asia, porci\u00f3ns do sueste de Suram\u00e9rica e o sur de \u00c1frica.\nDanos persoais.\nOs tornados a pesar de ser aparentemente moi destrutivos en realidade non o son tanto a nivel humano, posto que as v\u00edtimas (se \u00e9 que as hai) son polo xeral feridos leves. Por\u00e9n, os danos materiais son moitos: dende a destruci\u00f3n de casas en cuesti\u00f3n de segundos, granxas, edificios, ra\u00f1aceos, hoteis, ata pontes, postes de luz etc. Polo tanto os danos econ\u00f3micos son moito maiores c\u00f3s humanos.\nClimatolox\u00eda.\nNos Estados Unidos pres\u00e9ntanse m\u00e1is tornados que en calquera outro pa\u00eds: unhas catro veces m\u00e1is que os que se estima que se forman en toda Europa, sen inclu\u00edr trombas mari\u00f1as. Isto d\u00e9bese principalmente \u00e1 xeograf\u00eda \u00fanica do continente americano. Am\u00e9rica do Norte \u00e9 relativamente grande e est\u00e9ndese desde a zona intertropical ata as \u00e1reas \u00e1rticas, e non conta cunha cadea monta\u00f1osa importante que vaia de leste a oeste e que bloquee o fluxo de aire entre estas d\u00faas zonas. Nas latitudes centrais, onde ocorren a maior parte dos tornados, as Monta\u00f1as Rochosas bloquean a humidade e o fluxo atmosf\u00e9rico, permitindo que exista aire m\u00e1is seco nos niveis intermedios da troposfera, e causando a formaci\u00f3n dunha \u00e1rea con presi\u00f3n baixa ao leste de devanditas monta\u00f1as. Un incremento no fluxo de aire desde as Rochosas propicia a formaci\u00f3n dunha li\u00f1a seca cando o fluxo \u00e9 forte nos niveis superiores, mentres o golfo de M\u00e9xico, ao leste, proporciona abundante humidade nos niveis baixos da atmosfera. Esta topograf\u00eda \u00fanica provoca moitas colisi\u00f3ns de aire c\u00e1lido con aire fr\u00edo, que son as condici\u00f3ns que crean tormentas fortes e duradeiras. Unha gran parte destes tornados f\u00f3rmanse en devandita \u00e1rea do centro dos Estados Unidos entre as Rochosas e o golfo, co\u00f1ecida como \"Tornado Alley\" (\u00abcalello dos tornados\u00bb). Esta \u00e1rea abarca tam\u00e9n partes do Canad\u00e1, principalmente en Ontario e as pradar\u00edas canadenses, a\u00ednda que o sueste do Quebec, o interior de Columbia Brit\u00e1nica e o occidente de Novo Brunswick tam\u00e9n son propensos a tornados. En ocasi\u00f3ns tam\u00e9n se presentan tornados fortes no noroeste de M\u00e9xico.\nDe media, nos Estados Unidos ocorren uns 1.200 tornados por ano. Os Pa\u00edses Baixos presentan o maior n\u00famero de tornados por \u00e1rea de calquera pa\u00eds ao rexistrarse al\u00ed m\u00e1is de 20 tornados, o que equivale a 0,00048 tornados por km2 anualmente, seguidos polo Reino Unido que presenta anualmente uns 33, \u00e9 dicir, 0,00013 por km, e mentres que na Arxentina, rex\u00edstranse uns 300 por ano, o que equivale a 0,0009 por km. de calquera forma, a maior\u00eda son pequenos e causan moi pouco dano. En n\u00fameros absolutos, sen importar a extensi\u00f3n territorial o Reino Unido experimenta m\u00e1is tornados que calquera pa\u00eds europeo, \u00e1 vez que a Arxentina representa a maior cantidade de tornados que calquera pa\u00eds latinoamericano, o segundo en Am\u00e9rica (detr\u00e1s dos Estados Unidos), e tam\u00e9n do mundo inclu\u00edndo trombas mari\u00f1as, na Arxentina como tam\u00e9n no Reino Unido.\nOs tornados matan de media 179 persoas por ano en Bangladesh, por moito a maior cantidade dentro dun pa\u00eds no mundo. Isto d\u00e9bese \u00e1 s\u00faa elevada densidade de poboaci\u00f3n, deficiente calidade das construci\u00f3ns, carencia de co\u00f1ecementos achega de medidas de seguridade para combater os tornados e outros factores. Outros pa\u00edses do mundo que contan con tornados frecuentemente son: Arxentina, Sur\u00e1frica, no Brasil na fronteira coa Arxentina, Australia e Nova Zelandia, as\u00ed como porci\u00f3ns de Europa e Asia.\nOs tornados son m\u00e1is frecuentes durante a primavera e menos durante o inverno. Xa que a primavera e o outono son per\u00edodos de transici\u00f3n (de clima c\u00e1lido a fr\u00edo e viceversa) hai m\u00e1is posibilidades de que o aire fr\u00edo se atope con aire c\u00e1lido, o que provoca que durante esas estaci\u00f3ns se experimenten picos de actividade. No entanto, as condici\u00f3ns adecuadas para a s\u00faa formaci\u00f3n p\u00f3dense presentar en calquera \u00e9poca do ano. Os tornados tam\u00e9n poden xerarse a partir do ollo dos cicl\u00f3ns tropicais que tocan terra, o cal adoita suceder no outono e a fins do ver\u00e1n.\nA incidencia dos tornados depende altamente da hora do d\u00eda, debido \u00e1 radiaci\u00f3n solar. A nivel mundial, a maior\u00eda dos tornados ocorren durante a tarde, entre as 3:00\u00a0pm e as 7:00\u00a0pm do tempo local, sendo o punto m\u00e1is alto \u00e1s 5:00\u00a0pm. Con todo, os tornados destrutivos poden ocorrer a calquera hora do d\u00eda. O tornado de Gainesville de 1936, un dos tornados m\u00e1is devastadores da historia, ocorreu \u00e1s 8:30 am tempo local.\nAsociaci\u00f3n co clima.\nExisten zonas, como por exemplo o mar Mediterr\u00e1neo ou o Golfo de M\u00e9xico, onde un aumento da temperatura da auga do mar fai que aumente \u00e1 s\u00faa vez o volume de humidade na atmosfera, feito que pode provocar un crecemento na aparici\u00f3n de tornados, sobre todo durante a tempada fr\u00eda.\nAlgunhas evidencias suxiren que o fen\u00f3meno de Oscilaci\u00f3n do Sur (ENSO, polas s\u00faas siglas en ingl\u00e9s) at\u00f3pase lixeiramente relacionado con cambios na actividade dos tornados; isto var\u00eda segundo a tempada e a rexi\u00f3n as\u00ed como dependendo de se o fen\u00f3meno ENSO corresponde ao de El Ni\u00f1o ou La Ni\u00f1a.\nOs cambios clim\u00e1ticos poden afectar aos tornados a trav\u00e9s de teleconexi\u00f3ns como sucede cando cambia unha corrente en chorro e outros patr\u00f3ns clim\u00e1ticos de importancia. A\u00ednda que \u00e9 posible que o quecemento global poida afectar a actividade dos tornados, tal efecto a\u00ednda non pode ser identificable debido a s\u00faa complexidade, \u00e1 natureza das tormentas e a cuesti\u00f3ns relacionadas coa calidade das bases de datos. Ademais, calquera efecto variar\u00eda segundo a rexi\u00f3n.\nPredici\u00f3n.\nO progn\u00f3stico do tempo \u00e9 levado a cabo rexionalmente por moitas axencias nacionais e internacionais. Na maior parte, elas tam\u00e9n se encargan da predici\u00f3n das condici\u00f3ns que propician o desenvolvemento dos tornados.\nEn Australia, numerosas advertencias de tormentas son proporcionadas polo Bureau of Meteorology (\u00abAxencia de Meteorolox\u00eda\u00bb) de devandita naci\u00f3n. O pa\u00eds at\u00f3pase en proceso de actualizarse para usar sistemas de radares de impulsos Doppler, habendo alcanzado a s\u00faa primeira meta de instalar seis radares novos en xullo de 2006.\nDoutra banda, no Reino Unido a TORRO (\"Tornado and Storm Research Organisation\", ou Organizaci\u00f3n para a Investigaci\u00f3n de Tornados e Tormentas) leva a cabo predicci\u00f3ns experimentais. A Met Office prov\u00e9 progn\u00f3sticos oficiais para este pa\u00eds, mentres que no resto de Europa o proxecto ESTOFEX (\"European Storm Forecast Experiment\", ou Experimento Europeo de Predicci\u00f3n de Tormentas) proporciona progn\u00f3sticos do tempo achega da probabilidade de que haxa mal tempo, e o ESSL (\"European Severe Storms Laboratory\", ou Laboratorio Europeo de Tormentas Severas) conserva unha base de datos dos eventos.\nDo mesmo xeito, nos Estados Unidos as predici\u00f3ns clim\u00e1ticas xeneralizadas son realizadas polo Storm Prediction Center (Centro de Predicci\u00f3n de Tormentas), con sede en Norman, Oklahoma. Neste centro real\u00edzanse predicci\u00f3ns probabil\u00edsticas e categ\u00f3ricas para os pr\u00f3ximos tres d\u00edas en relaci\u00f3n ao clima severo, inclu\u00edndo tornados. Tam\u00e9n hai un progn\u00f3stico m\u00e1is xeral que abarca o per\u00edodo do cuarto ao oitavo d\u00eda. Xusto antes do momento en que se espera que se presente unha ameaza clim\u00e1tica severa, como un tornado, o SPC env\u00eda varias alertas referentes ao fen\u00f3meno, en colaboraci\u00f3n coas oficinas locais do Servizo Meteorol\u00f3xico Nacional dese pa\u00eds.\n\u00c1 s\u00faa vez, no Xap\u00f3n a predicci\u00f3n e o estudo dos tornados est\u00e1n a cargo da Axencia Meteorol\u00f3xica do Xap\u00f3n, mentres que no Canad\u00e1 as alertas e os progn\u00f3sticos clim\u00e1ticos, inclu\u00edndo os dos tornados, son proporcionados por sete oficinas rexionais do Servizo Meteorol\u00f3xico do Canad\u00e1, unha subdivisi\u00f3n de Environment Canada.\nDetecci\u00f3n.\nRigorosos intentos para poder advertir dos tornados comezaron nos Estados Unidos a mediados do s\u00e9culo XX. Antes dos anos 1950, o \u00fanico m\u00e9todo para detectar un tornado era que algu\u00e9n o vise. Xeralmente, a noticia dun tornado non chegar\u00eda a unha estaci\u00f3n clim\u00e1tica local ata logo da tormenta. No entanto, coa chegada do radar meteorol\u00f3xico, as zonas pr\u00f3ximas \u00e1s estaci\u00f3ns clim\u00e1ticas ter\u00edan avisos con tempo do mal clima. Os primeiros avisos p\u00fablicos de tornados apareceron en 1950 e as primeiras alertas de tornados, en 1952. En 1953 confirmouse que os ecos en cadea at\u00f3panse asociados cos tornados. Ao reco\u00f1ecer estes patr\u00f3ns, os meteor\u00f3logos, estando a varios quil\u00f3metros de distancia, puideron detectar tormentas que probablemente producir\u00edan tornados.\nRadar.\nHoxe en d\u00eda, a maior\u00eda dos pa\u00edses desenvolvidos contan cunha rede de radares meteorol\u00f3xicos, sendo a\u00ednda este o principal m\u00e9todo de detecci\u00f3n de posibles tornados. Nos Estados Unidos e alg\u00fans outros pa\u00edses util\u00edzanse estaci\u00f3ns con radares de impulsos Doppler. Estes aparellos miden a velocidade e direcci\u00f3n radial (se se est\u00e1n achegando ou afastando do radar) dos ventos dunha tormenta, e as\u00ed poden detectar evidencias de rotaci\u00f3n en tormentas que est\u00e1n a m\u00e1is de 150\u00a0km de distancia. Cando as tormentas est\u00e1n lonxe dun radar, s\u00f3 as partes altas da tormenta son observadas e as importantes \u00e1reas baixas non son rexistradas.\nA resoluci\u00f3n dos datos tam\u00e9n decrece en raz\u00f3n da distancia entre a tormenta e o radar. Algunhas condici\u00f3ns meteorol\u00f3xicas que levan \u00e1 tornadox\u00e9nese non son detectables de inmediato a trav\u00e9s de radar e en ocasi\u00f3ns o desenvolvemento de tornados pode ocorrer m\u00e1is rapidamente do que un radar pode completar un escaneo e enviar a informaci\u00f3n. Ademais, a maior\u00eda das rexi\u00f3ns poboadas da Terra agora son visibles desde o Sat\u00e9lite Xeoestacionario Operacional Ambiental (GOES, polas s\u00faas siglas en ingl\u00e9s), o cal axuda no progn\u00f3stico de tormentas torn\u00e1dicas.\nLocalizaci\u00f3n de tormentas.\nA mediados da d\u00e9cada de 1970, o Servizo Meteorol\u00f3xico Nacional dos Estados Unidos (NWS) incrementou os seus esforzos para adestrar individuos que avistasen tormentas e identificasen as s\u00faas caracter\u00edsticas principais, como forte sarabia, ventos devastadores e tornados, as\u00ed como o dano que causan. O programa foi chamado Skywarn, e os que participaron nel foron asistentes de sheriff locais, polic\u00edas estatais, bombeiros, condutores de ambulancias, operadores de radio, traballadores de protecci\u00f3n civil, cazadores de tormentas e cidad\u00e1ns com\u00fans. Cando se espera mal clima, as estaci\u00f3ns clim\u00e1ticas locais solicitan que estes localizadores de tormentas fagan as procuras necesarias e avisen de calquera tornado inmediatamente, para que a oficina poida enviar un aviso oportuno \u00e1 poboaci\u00f3n.\nPolo xeral os localizadores son adestrados polo NWS en representaci\u00f3n das s\u00faas respectivas organizaci\u00f3ns, e avisanlles a elas. As organizaci\u00f3ns activan sistemas p\u00fablicos de alarma como sirenas, o Emergency Alert System, e dirixen o seu aviso o NWS. Hai m\u00e1is de 230.000 localizadores clim\u00e1ticos adestrados a trav\u00e9s do Skywarn nos Estados Unidos.\nNo Canad\u00e1, unha rede similar de localizadores voluntarios do clima, chamada Canwarn, axuda a localizar o mal clima, contando con m\u00e1is de 1000 voluntarios. En Europa, varias naci\u00f3ns at\u00f3panse organizando redes de localizadores baixo o auspicio de Skywarn Europe, e a Tornado and Storm Research Organisation (TORRO) mantivo unha rede de localizadores no Reino Unido desde 1974.\nOs localizadores de tormentas son necesarios porque os sistemas de radar como o NEXRAD non poden detectar un tornado, s\u00f3 indicaci\u00f3ns que suxiren a s\u00faa presenza. Os radares poden dar un aviso antes de que haxa evidencia visual dun tornado, pero a informaci\u00f3n dun observador pode ratificar a ameaza ou determinar que a chegada dun tornado non \u00e9 inminente. A habilidade dun localizador para ver o que un radar non pode \u00e9 especialmente importante ao aumentar a distancia desde o sitio do radar, porque o sinal do radar, ao viaxar en li\u00f1a recta, vai aumentando progresivamente a s\u00faa altitude respecto ao chan ao irse afastando do radar debido \u00e1 curvatura da Terra, ademais de que o sinal tam\u00e9n se dispersa.\nEvidencia visual.\nOs localizadores de tormentas son adestrados para discernir se unha tormenta vista a certa distancia \u00e9 ou non unha supercela. Xeralmente miran a s\u00faa parte traseira, a principal rexi\u00f3n de correntes ascendentes e fluxo de entrada. Debaixo da corrente ascendente hai unha base sen choiva, e no seguinte paso da tornadox\u00e9nese f\u00f3rmase unha nube parede en rotaci\u00f3n. A gran maior\u00eda dos tornados intensos ocorren cunha nube parede detr\u00e1s dunha supercela.\nA evidencia de que se trata dunha supercela prov\u00e9n da forma e a estrutura da tormenta, e outras caracter\u00edsticas dos cumulonimbus como poden ser unha vigorosa columna de correntes ascendentes, unha cima emerxente sobre a base da nube que persiste longo tempo, unha base firme e unha aparencia de sacacorchos. Baixo a tormenta e m\u00e1is preto de onde a maior\u00eda dos tornados se atopan, evidencias dunha supercela e da posibilidade dun tornado incl\u00faen bandas de entrada (particularmente curvas), a forza do fluxo de entrada, a temperatura e humidade do aire que entra, como \u00e9 a proporci\u00f3n do aire que entra e sae da tormenta, e que tan lonxe est\u00e1n o n\u00facleo de precipitaci\u00f3n do flanco dianteiro e a nube parede un do outro. O tornadox\u00e9nese \u00e9 m\u00e1is probable na interfase da corrente ascendente e da corrente descendente do flanco traseiro, e require un balance entre a fluxo de entrada e o de sa\u00edda.\nAs nubes parede que rotan sobre se mesmas e que xeran tornados, xeralmente preceden a estes entre cinco e trinta minutos. As nubes parede en rotaci\u00f3n son a manifestaci\u00f3n visual dun mesocicl\u00f3n. A menos que se dea a un nivel baixo, o tornadox\u00e9nese \u00e9 altamente improbable a menos que ocorra unha corrente descendente do flanco traseiro, que xeralmente \u00e9 evidenciada visiblemente pola evaporaci\u00f3n dunha nube adxacente \u00e1 esquina dunha nube parede. Un tornado xeralmente ocorre cando pasa isto ou pouco tempo despois; primeiro, unha nube embude baixa \u00e1 superficie e en case todos os casos, para cando vai a metade de cami\u00f1o, un remui\u00f1o superficial xa se desenvolveu, o que significa que un tornado est\u00e1 no chan antes de que a condensaci\u00f3n conecte a circulaci\u00f3n da superficie coa tormenta. Os tornados tam\u00e9n poden ocorrer sen nubes parede, baixo li\u00f1as de flanqueo. Os localizadores observan todas as partes dunha tormenta, as\u00ed como a base da nube e a superficie.\nR\u00e9cords.\nO tornado m\u00e1is extremo do que se ten rexistro foi o co\u00f1ecido como \"tornado dos tres estados\" (\"Tri-State Tornado\"), que atravesou partes dos estados de Missouri, Illinois e Indiana o 18 de marzo de 1925. Posiblemente seria clasificado como un tornado F5, a\u00ednda que os tornados non eran clasificados nesa \u00e9poca. Mant\u00e9n os r\u00e9cords por percorrer a maior distancia (352\u00a0km), a maior duraci\u00f3n (unhas 3,5 horas) e a maior velocidade de desprazamento cara \u00e1 fronte para un tornado de importancia (117\u00a0km/h) en todo o mundo. Ademais, \u00e9 o tornado m\u00e1is mort\u00edfero na historia dos Estados Unidos (695 mortos). Tam\u00e9n foi no seu momento o segundo tornado m\u00e1is custoso da historia, pero xa foi superado por moitos outros sen normalizar. Cando os costos son normalizados segundo a riqueza e a inflaci\u00f3n, segue sendo hoxe en d\u00eda o terceiro tornado m\u00e1is custoso. O tornado m\u00e1is mort\u00edfero a nivel mundial foi o tornado de Daulatpur-Saturia en Bangladesh o 26 de abril de 1989, que matou aproximadamente a 1.300 persoas. Bangladesh tivo polo menos 19 tornados na s\u00faa historia que mataron a m\u00e1is de 100 persoas, o que representa polo menos a metade do total no resto do mundo.\nA maior\u00eda dos r\u00e9cords establecidos para vagas de tornados corresponden ao chamado \"Super Outbreak\" (S\u00faper Vaga), que afectou unha gran parte do centro dos Estados Unidos e unha pequena zona do sur de Ontario no Canad\u00e1 entre o 3 e o 4 de abril de 1974. Non s\u00f3 presentou esta vaga a cantidade de 148 tornados en 18 horas, sen\u00f3n que tam\u00e9n varios deles eran violentos; sete eran de intensidade F5 e vinte e tres eran F4. Esta vaga chegou a ter dezaseis tornados na superficie ao mesmo tempo no seu punto m\u00e1is forte. M\u00e1is de 300 persoas, posiblemente ata 330, morreron por mor dos tornados desta vaga.\nA\u00ednda que \u00e9 case imposible medir directamente a velocidade do vento do tornado m\u00e1is violento (os anem\u00f3metros convencionais ser\u00edan destru\u00eddos polos fortes ventos), alg\u00fans tornados foron escaneados por unidades m\u00f3biles de radares Doppler, que poden proporcionar un estimado certeiro da velocidade dos ventos dun tornado. A maior velocidade medida nun tornado, que \u00e9 igualmente a maior velocidade dun vento xamais medida no planeta, \u00e9 de 484 \u00b1 32\u00a0km/h no tornado F5 de Moore, Oklahoma. A\u00ednda que a medici\u00f3n foi tomada a uns 30 m sobre a superficie, demostra o poder que te\u00f1en os tornados m\u00e1is fortes.\nF\u00f3ra dos Estados Unidos tam\u00e9n se deron importantes vagas de tornados. Outras zonas moi activas en materia de tempo severo rexistraron eventos significativos de tornados, como no norte de Europa e o centro e sur de Suram\u00e9rica. Unha das vagas de tornados m\u00e1is importantes a nivel mundial \u00e9 o \"Tr\u00e1xico Martes 13\", denominado as\u00ed polos meteor\u00f3logos e afeccionados da Arxentina, \u00e1 vaga de tornados m\u00e1is importante da que se te\u00f1a rexistro f\u00f3ra dos Estados Unidos; durante a noite do 13 de abril de 1993 foron rexistrados na provincia de Buenos Aires, Arxentina, ao redor de trescentos tornados con intensidades entre F0 e F3.\nOutra vaga de tornados significativa foi a chamada \"Vaga de tornados da URSS\" de 1984, na que se rexistrou un tornado de categor\u00eda F5 en Ivanovo, Rusia (nese ent\u00f3n parte da Uni\u00f3n Sovi\u00e9tica).\nAs tormentas que producen tornados poden presentar intensas correntes ascendentes, \u00e1s veces excedendo os 240\u00a0km/h. Os desfeitos que levanta un tornado poden chegar ata a tormenta principal e ser arrastrados unha gran distancia. Un tornado que afectou a Great Bend, Kansas en novembro de 1915 foi un caso extremo, onde unha \u00abchoiva de desfeitos\u00bb ocorreu a 130\u00a0km do pobo, un saco de fari\u00f1a foi achado a 177\u00a0km e un cheque cancelado do Banco de Great Bend foi atopado nun campo a aforas de Palmyra, Nebrasca 491\u00a0km ao nordeste. As trombas mari\u00f1as e tornados foron utilizados como unha posible explicaci\u00f3n para ocasi\u00f3ns en que choveron peixes e outros animais.\nSeguridade.\nMalia que os tornados poden atacar en calquera instante, existen precauci\u00f3ns e medidas preventivas que a xente pode adoptar para aumentar as s\u00faas posibilidades de sobrevivir a un tornado. Autoridades como o Storm Prediction Center aconsellan contar cun plan contra tornados. Tras ser emitida unha alerta de tornado, d\u00e9bese buscar refuxio nun soto ou nunha habitaci\u00f3n localizada na parte m\u00e1is interna dunha casa resistente xa que isto aumenta en gran medida as posibilidades de sobrevivir. En \u00e1reas propensas a tornados, moitos edificios contan con refuxios especiais para tormentas. Estas habitaci\u00f3ns subterr\u00e1neas axudaron a salvar miles de vidas.\nAlg\u00fans pa\u00edses contan con axencias meteorol\u00f3xicas que proporcionan predici\u00f3ns de tornados e incrementan o nivel de alerta para un posible tornado (da mesma forma que o fan os avisos e alertas de tornados nos Estados Unidos e o Canad\u00e1). As estaci\u00f3ns climatol\u00f3xicas de radio tam\u00e9n proporcionan alarmas cando se libera unha advertencia por clima severo para a s\u00faa \u00e1rea local, a\u00ednda que este tipo de estaci\u00f3ns de radio at\u00f3panse xeralmente s\u00f3 nos Estados Unidos.\nA menos que o tornado estea a gran distancia e sexa visible, os meteor\u00f3logos aconsellan aos condutores que estacionen os seus veh\u00edculos fora do cami\u00f1o (para non bloquear ao tr\u00e1fico de urxencia), e buscar un refuxio seguro. Se non hai un nas proximidades, colocarse no profundo dunha gabia \u00e9 a seguinte mellor opci\u00f3n.\nMitos e ideas equivocadas.\nUn dos mitos m\u00e1is persistentes asociados con tornados consiste en que abrir as fiestras reducir\u00e1 o dano causado polo tornado. A\u00ednda que existe un marcado descenso na presi\u00f3n atmosf\u00e9rica no interior dun tornado forte, \u00e9 improbable que a diminuci\u00f3n da presi\u00f3n sexa a suficiente para causar que o inmueble estoupe. Algunhas investigaci\u00f3ns mostran que abrir as fiestras pode en realidade incrementar a severidade dos danos do tornado. Sen importar a validez desta teor\u00eda da explosi\u00f3n, \u00e9 mellor investir o tempo buscando refuxio e non abrindo fiestras. Un tornado violento, de calquera forma, pode destru\u00edr unha casa sen importar se as s\u00faas fiestras est\u00e1n abertas ou pechadas.\nOutra crenza com\u00fan \u00e9 que os pasos elevados nunha autoestrada son un refuxio adecuado para protexerse dos tornados. Pola contra, un paso elevado \u00e9 un lugar perigoso para refuxiarse. Na vaga de tornados de Oklahoma de 1999 do 3 de maio de 1999, tres pasos elevados de autoestrada foron golpeados por tornados, e en cada unha desas tres localizaci\u00f3ns houbo unha morte, xunto con moitos feridos de gravidade. Crese que a \u00e1rea debaixo dos pasos elevados causa un efecto de t\u00fanel de vento, onde se incrementa a velocidade do vento do tornado e dos desfeitos que carrexa e que pasan por a\u00ed. En comparaci\u00f3n, durante a mesma vaga de tornados, m\u00e1is de 2.000 fogares foron completamente destru\u00eddos, con outros 7.000 danados, e a\u00ednda as\u00ed soamente unhas poucas ducias de persoas morreron nos seus fogares.\nUnha vella crenza \u00e9 que a esquina dun soto que estea m\u00e1is cerca do suroeste proporciona a maior protecci\u00f3n durante un tornado. O lugar m\u00e1is seguro, en realidade, \u00e9 o extremo ou esquina dunha habitaci\u00f3n subterr\u00e1nea oposto \u00e1 direcci\u00f3n en que se move o tornado (xeralmente a esquina noroeste), ou unha habitaci\u00f3n que non sexa subterr\u00e1nea pero que estea o m\u00e1is internamente posible no seu inmoble. Refuxiarse debaixo dunha mesa resistente, nun soto ou debaixo dunha escaleira incrementa, a\u00ednda m\u00e1is, as posibilidades de sobrevivir.\nFinalmente, hai \u00e1reas onde a xente cre estar protexida dos tornados, xa sexa por un r\u00edo, outeiro ou monta\u00f1a de gran tama\u00f1o, ou ata por forzas sobrenaturais. S\u00f3ubose de tornados que cruzaron grandes r\u00edos, escalado monta\u00f1as e afectado a vales. Como regra xeral, non hai \u00e1rea que estea \"a salvo\" dos tornados, a\u00ednda que hai \u00e1reas que son m\u00e1is susceptibles que outras, a\u00ednda que \u00e9 a excepci\u00f3n en lugares rodeados de monta\u00f1as.\nInvestigaci\u00f3n.\nA meteorolox\u00eda \u00e9 unha ciencia relativamente nova e a\u00ednda m\u00e1is o estudo dos tornados. A\u00ednda que foron estudados desde o s\u00e9culo XIX e con maior \u00e9nfase desde mediados do s\u00e9culo XX, a\u00ednda hai aspectos deles que son un misterio. Os cient\u00edficos te\u00f1en unha idea bastante precisa do desenvolvemento de tormentas e mesocicl\u00f3ns e das condici\u00f3ns meteorol\u00f3xicas que conducen \u00e1 s\u00faa formaci\u00f3n; no entanto, o paso de supercelda (ou outros procesos formativos) a tornadox\u00e9nese e a diferenciaci\u00f3n de mesocicl\u00f3ns torn\u00e1dicos e non torn\u00e1dicos son aspectos que a\u00ednda non se comprenden completamente e son o enfoque de gran parte das investigaci\u00f3ns.\nTam\u00e9n est\u00e1n sendo estudados os mesocicl\u00f3ns nos niveis baixos da atmosfera e o ensanche da vorticidade nos niveis baixos que se converte no tornado, principalmente cales son os procesos e cal \u00e9 a relaci\u00f3n do medio e a tormenta convectiva. Observouse a tornados intensos form\u00e1ndose simultaneamente cun mesocicl\u00f3n arriba (en lugar da sucesiva mesociclox\u00e9nese) e a alg\u00fans tornados intensos que ocorreron sen un mesocicl\u00f3n nos niveis medios. En particular, o papel das correntes descendentes, principalmente a corrente descendente do flanco traseiro, e o papel dos l\u00edmites barocl\u00ednicos, son importantes temas de estudo.\nPredecir con fiabilidade a intensidade dun tornado e a s\u00faa lonxevidade contin\u00faa sendo un problema, as\u00ed como os detalles concernentes \u00e1s caracter\u00edsticas dun tornado durante o seu ciclo de vida e tornadolise. Outros temas de investigaci\u00f3n de transcendencia son os tornados asociados con mesov\u00f3rtices dentro de estruturas de tormenta lineares e dentro de cicl\u00f3ns tropicais.\nOs cient\u00edficos a\u00ednda desco\u00f1ecen os mecanismos exactos a trav\u00e9s dos cales se forman a maior\u00eda dos tornados, e ocasionalmente alg\u00fans a\u00ednda aparecen sen unha alerta de tornado previa. As an\u00e1lises das observaci\u00f3ns a partir de instrumentos tanto estacionarios como m\u00f3biles, superficiais e a\u00e9reos, e remotos e \"in situ\", xeran novas ideas e perfeccionan as noci\u00f3ns existentes. A utilizaci\u00f3n de modelos matem\u00e1ticos tam\u00e9n proporcionan maior entendemento xa que as novas observaci\u00f3ns e descubrimentos son integrados ao noso entendemento f\u00edsico e despois postos a proba a trav\u00e9s de simulaci\u00f3ns de computadora que validan as novas noci\u00f3ns ao mesmo tempo que producen descubrimentos te\u00f3ricos completamente novos, moitos dos cales ser\u00edan doutra forma case indeducibles. Igualmente, o desenvolvemento de novas formas de observaci\u00f3n e a instalaci\u00f3n de redes de observaci\u00f3n espaciais e temporais m\u00e1is finas axudaron a ter un maior entendemento e mellores predicci\u00f3ns.\nProgramas de investigaci\u00f3n, inclu\u00edndo proxectos de estudo como o proxecto VOTEX, o despregue do TOTO, o Doppler On Wheels (DOW) e ducias de programas m\u00e1is, esperan contestar moitas das interrogantes que a\u00ednda invaden aos meteor\u00f3logos. Universidades, axencias gobernamentais como o National Severe Storms Laboratory, meteor\u00f3logos do sector privado e o Centro Nacional de Investigaci\u00f3n Atmosf\u00e9rica son algunhas das organizaci\u00f3ns en investigaci\u00f3n activa, mesmas que contan con varias fontes provedoras de fondos, tanto privadas como p\u00fablicas, destacando neste sentido a National Science Foundation."}
{"id": "48806", "revid": "23204", "url": "https://gl.wikipedia.org/wiki?curid=48806", "title": "Alisio", "text": "Os alisios son ventos que percorren a franxa ecuatorial e sopran de maneira relativamente constante no ver\u00e1n e algo menos no inverno, en direcci\u00f3n de nordeste a suroeste no hemisferio norte, e de sueste a noroeste no hemisferio sur.\nCaracter\u00edsticas.\nCirculan entre os tr\u00f3picos, dende os 30-35\u00ba de latitude cara ao ecuador. Dir\u00edxense dende as altas presi\u00f3ns subtropicais, cara \u00e1s baixas presi\u00f3ns ecuatoriais. O movemento de rotaci\u00f3n da Terra desv\u00eda aos Alisios cara ao oeste, e por iso sopran do nord\u00e9s ao suroeste no hemisferio norte e do sueste cara ao noroeste no hemisferio sur. As \u00e9pocas nas que os alisios sopran con menor intensidade constitu\u00edan un perigo para os primeiros viaxes de veleiros cara ao continente americano form\u00e1ndose \u00e9pocas de calma do vento que imped\u00edan avanzar aos veleiros.\nNo ecuador prod\u00facese un ascenso masivo do aire quente, orixinando unha zona de baixas presi\u00f3ns que ven sendo ocupada por outra masa de aire que proporcionan os alisios. As masas de aire quente que ascenden, vanse arrefriando paulatinamente e dir\u00edxense a bastante altura en sentido contrario aos alisios, cara \u00e1s latitudes subtropicais, de onde proceden estes. Os ventos alisios forman parte da circulaci\u00f3n de Hadley que transporta a calor dende as zonas ecuatoriais ata as subtropicais substitu\u00edndo o aire quente por aire m\u00e1is fr\u00edo das latitudes superiores. A rotaci\u00f3n terrestre \u00e9 a que produce a desviaci\u00f3n cara a po\u00f1ente destes ventos, desviaci\u00f3n que se co\u00f1ece como a forza ou efecto de Coriolis, cuxo nome procede de Gaspard Coriolis, un cient\u00edfico franc\u00e9s que describiu os mecanismos deste proceso."}
{"id": "48807", "revid": "1576", "url": "https://gl.wikipedia.org/wiki?curid=48807", "title": "Aliseo", "text": ""}
{"id": "48818", "revid": "98629", "url": "https://gl.wikipedia.org/wiki?curid=48818", "title": "Lingua moz\u00e1rabe", "text": "A lingua moz\u00e1rabe (do \u00e1rabe \"musta`rab\" \u0645\u0633\u062a\u0639\u0631\u0628 que quere dicir \"arabizado\") \u00e9 unha lingua extinta da Pen\u00ednsula Ib\u00e9rica. O moz\u00e1rabe era a evoluci\u00f3n do lat\u00edn falado nas zonas da Pen\u00ednsula Ib\u00e9rica que ao mesmo tempo que os diversos romances peninsulares se separaban para dar lugar ao castel\u00e1n, catal\u00e1n e galego-portugu\u00e9s, e demais, na zona baixo dominio musulm\u00e1n apareceu un conxunto de falas non moi co\u00f1ecidas. Non hab\u00eda unidade entre eles e a diferenza doutras linguas rom\u00e1nicas escrib\u00edase con alfabeto \u00e1rabe. Co\u00f1ec\u00e9molos polas \"kharxas\" e as \"muaxahas\" dos poetas andalus\u00eds que usaban retrousos moz\u00e1rabes e os desenvolvementos en \u00e1rabe.\nO moz\u00e1rabe era un romance moi conservador, mantendo moitas caracter\u00edsticas do lat\u00edn vulgar que se perderon no resto das linguas peninsulares:"}
{"id": "48819", "revid": "23204", "url": "https://gl.wikipedia.org/wiki?curid=48819", "title": "Lingua lombarda", "text": "O lombardo \u00e9 un conxunto de variedades faladas principalmente no norte de Italia (a maior parte da Lombard\u00eda e algunhas \u00e1reas das rexi\u00f3ns veci\u00f1as) e en Su\u00edza (cant\u00f3n do Tesino). Os idiomas lombardos son linguas romances occidentais emparentadas co franc\u00e9s e cos outros idiomas galo-it\u00e1licos (piemont\u00e9s, emiliano-roma\u00f1olo etc.). A\u00ednda que o italiano \u00e9 normalmente usado como linguaxe escrita e formal nas \u00e1reas de fala lombarda, os idiomas lombardos son moi diferentes do italiano xa que pertencen a d\u00faas ramas diferentes da \u00e1rbore das linguas romances.\nAs d\u00faas variedades lombardas principais, que presentan tractos de gram\u00e1tica e l\u00e9xico e fon\u00e9tica bastante diferentes, son o Lombardo Occidental (que comprende o dialecto milan\u00e9s) e o Lombardo Oriental (que comprende os dialectos bergamasco e bresciano). O uso dos idiomas lombardos est\u00e1 estigmatizado nas \u00e1reas politicamente pertencentes a Italia, mentres que non o \u00e9 nas \u00e1reas su\u00edzas. Alg\u00fans programas de radio e televisi\u00f3n en idiomas lombardos em\u00edtense ocasionalmente pola cadea su\u00edza de fala italiana. A maior instituci\u00f3n de investigaci\u00f3n de dialectos lombardos at\u00f3pase en Bellinzona, Su\u00edza (\"CDE - Centro dei dialettologia e dei etnograf\u00eda\").\nCaracter\u00edsticas principais.\nOrtograf\u00eda.\nO lombardo nunca logrou unha unificaci\u00f3n ortogr\u00e1fica. Os dous sistemas ortogr\u00e1ficos m\u00e1is utilizados son o ticinese (chamado tam\u00e9n pro-alem\u00e1n), posto que utiliza as vogais \"\u00f6\" e \"\u00fc\", a\u00ednda que ten a s\u00faa orixe nos cant\u00f3ns su\u00edzos e hoxe \u00e9 utilizado nas zonas ling\u00fcisticamente lombardas alto-italianas tanto ao leste como ao oeste do Adda) e o milan\u00e9s cl\u00e1sico. Este \u00faltimo \u00e9 o sistema con m\u00e1is prestixio hist\u00f3rico (us\u00e1base xa no s\u00e9culo XVI) e at\u00e9 a primeira metade do s\u00e9culo XX foi adoptado, a\u00ednda que con pequenas diferenzas, en todas as zonas lombard\u00f3fonas.\nLing\u00fc\u00edstica contrastiva.\nA presenza destas vogais anteriores \u00e9 unha das caracter\u00edsticas propias do lombardo que comparte co piemont\u00e9s e o ligur, pero que a separa do v\u00e9neto e do emiliano-roma\u00f1olo. Por\u00e9n, o lombardo sep\u00e1rase do piemont\u00e9s pola ausencia da vogal media central, ortograficamente representada \"\u00eb\" e polo infinitivo da primeira conxugaci\u00f3n que termina en \u00e0 (r).\nUso.\nO italiano est\u00e1ndar \u00e9 amplamente utilizado nas \u00e1reas de fala lombarda. Con todo, a situaci\u00f3n de lombardo \u00e9 moi diferente entre as zonas de Su\u00edza e de Italia. Isto xustifica a opini\u00f3n de que hoxe en d\u00eda as zonas de Su\u00edza, \u00e1s veces denominas a Lombard\u00eda Su\u00edza (\"Lombardia svizzera\"), convert\u00e9ronse no baluarte do lombardo.\nSu\u00edza.\nNas zonas de Su\u00edza, as variedades ling\u00fc\u00edsticas lombardas locais est\u00e1n en xeral mellor conservadas e te\u00f1en moita m\u00e1is vitalidade que en Italia, xa que non hai sentimentos negativos asociados co uso da lingua na vida coti\u00e1, a\u00ednda cando sexa para dirixirse a xente estra\u00f1a. Mesmo hai alg\u00fans programas de radio e televisi\u00f3n en lombardo, en especial comedias, que son ocasionalmente transmitidos pola Compa\u00f1\u00eda Su\u00edza de Radiodifusi\u00f3n en Lingua Italiana. Por outra banda, non \u00e9 infrecuente que a xente da r\u00faa responda en lombardo en entrevistas espont\u00e1neas, incluso alg\u00fans anuncios de televisi\u00f3n son retransmitidos en lombardo.\nC\u00f3mpre destacar ademais que a maior instituci\u00f3n de investigaci\u00f3n sobre os dialectos lombardos est\u00e1 situada en Bellinzona (Cant\u00f3n de Tesino), o \"CDE - Centro dei dialettologia e dei etnograf\u00eda\", que ademais \u00e9 unha instituci\u00f3n gobernamental; por\u00e9n non hai ningunha instituci\u00f3n comparable en Italia. En decembro de 2004, o CDE lanzou o LSI, un dicionario en cinco volumes que cobre t\u00f3dalas variedades lombardas faladas en Su\u00edza. Este \u00e9, at\u00e9 agora, o recurso m\u00e1is completo publicado en lingua lombarda, xa que cont\u00e9n m\u00e1is de 4.500 p\u00e1xinas, con preto de 57.000 lexemas e m\u00e1is de 190.000 variantes.\nItalia.\nO uso dos dialectos lombardos \u00e9 xeralmente escaso na actualidade en Italia. Hoxe en d\u00eda, na maior\u00eda das zonas da Lombard\u00eda italiana os menores de corenta anos falan case exclusivamente italiano est\u00e1ndar nas s\u00faas vidas diarias por mor da escolarizaci\u00f3n e a televisi\u00f3n, incluso as persoas que falan un dialecto lombardo coa s\u00faa familia ou amigos, case sempre falan italiano est\u00e1ndar a un estra\u00f1o. Isto d\u00e9bese a unha serie de raz\u00f3ns hist\u00f3ricas e sociais. O seu uso foi historicamente desalentado polos pol\u00edticos, probablemente porque se lle considerou como un obst\u00e1culo para o intento de crear unha \"identidade nacional\", isto chegou at\u00e9 o punto de que falar unha variedade non est\u00e1ndar consid\u00e9rase un signo de mala educaci\u00f3n ou de baixo status social. Actualmente, o partido pol\u00edtico que m\u00e1is apoia \u00e1 lingua (e as variedades do norte de Italia en xeral) \u00e9 a Lega Nord (no pasado os partidos de esquerda tam\u00e9n o apoiaban).\nPor\u00e9n obs\u00e9rvase un certo renacemento no uso do lombardo durante \u00faltima d\u00e9cada, cando o uso da lingua se converteu nunha forma de expresar a identidade local e de distanciarse da estereot\u00edpica cultura mediterr\u00e1nea italiana. Ademais a popularidade dos artistas modernos que cantan en lombardo (en italiano: \"dialettale rock\") \u00e9 cada vez un fen\u00f3meno maior tanto en Italia como en Su\u00edza, entre os que o m\u00e1is popular \u00e9 Davide Van de Sfroos.\nExemplo.\nO seguinte \u00e9 unha poes\u00eda en dialecto milan\u00e9s, por Domenico Balestrieri (1714\u20131780), interpretada por Antonio Bozzetti."}
{"id": "48822", "revid": "23204", "url": "https://gl.wikipedia.org/wiki?curid=48822", "title": "Lingua piemontesa", "text": "O piemont\u00e9s \u00e9 unha lingua rom\u00e1nica con m\u00e1is de 2 mill\u00f3ns de falantes en Piemonte, no noroeste de Italia. Pertence ao grupo occidental das linguas romances como o catal\u00e1n, o galego e o franc\u00e9s e at\u00f3pase xeograficamente preto das linguas rexionais do norte de Italia, como o lombardo, o emiliano-roma\u00f1ol, o l\u00edgur ou o v\u00e9neto.\nLing\u00fcistas de prestixio de todo o mundo (por exemplo, Einar Haugen, Hans G\u00f6bl, Helmut L\u00fcdtke, George Bossong, Klaus Bochmann, Karl Gebhardt, Guiu Sobiela Caanitz ou Gianrenzo P. Clivio) reco\u00f1ecen o piemont\u00e9s como lingua independente, a\u00ednda que en Italia sexa a mi\u00fado considerado, a\u00ednda hoxe, como un dialecto italiano. Actualmente, o piemont\u00e9s non est\u00e1 reco\u00f1ecido como lingua oficial.\nHistoria.\nOs primeiros documentos en lingua piemontesa, os \"sermones subalpini\", foron escritos no s\u00e9culo XII, cando a lingua era a\u00ednda moi parecida ao occitano. O piemont\u00e9s literario desenvolveuse nos s\u00e9culos XVII e XVIII, por\u00e9n non tivo o \u00e9xito do franc\u00e9s ou do italiano, outras linguas utilizadas no Piemonte. Con todo, a produci\u00f3n da literatura en piemont\u00e9s non cesou nunca e comprende varios x\u00e9neros, dende a poes\u00eda ao teatro e dende as novelas \u00e1s obras cient\u00edficas.\nCaracter\u00edsticas.\nEntre as caracter\u00edsticas m\u00e1is notables da lingua piemontesa p\u00f3dense citar:\nO piemont\u00e9s ten varios dialectos, alg\u00fans bastante diferentes da \"koin\u00e9\" rexional. As variaci\u00f3ns incl\u00faen non s\u00f3 variaci\u00f3ns con respecto \u00e1 gram\u00e1tica literaria, sen\u00f3n tam\u00e9n unha gran variedade l\u00e9xica xa que zonas diversas conservan palabras de orixe xerm\u00e1nica herdadas das linguas dos francos ou dos longobardos. Existen tam\u00e9n achegas l\u00e9xicas de varias linguas, mesmo das linguas magreb\u00eds, pero a maior\u00eda das achegas m\u00e1is recentes ve\u00f1en de Francia.\nSituaci\u00f3n actual.\nComo noutras partes de Italia, o italiano \u00e9 a lingua predominante na comunicaci\u00f3n diaria. O emprego da lingua piemontesa non foi nunca favorecido primeiro polo Reino de Italia e tampouco posteriormente, oficialmente para evitar a discriminaci\u00f3n contra os numerosos inmigrados do Sur de Italia, sobre todo en Tur\u00edn. Con todo, en 2004, o piemont\u00e9s foi reco\u00f1ecido como lingua rexional do Piemonte polo parlamento rexional, mais sen ning\u00fan reco\u00f1ecemento polo goberno central italiano. En teor\u00eda, \u00e9 posible ensinar o piemont\u00e9s aos nenos no colexio, pero na pr\u00e1ctica isto \u00e9 pouco frecuente.\nNa \u00faltima d\u00e9cada asistiuse \u00e1 publicaci\u00f3n de material did\u00e1ctico para os colexios, as\u00ed como tam\u00e9n de revistas para o gran p\u00fablico. Tam\u00e9n se organizaron cursos para os adultos que xa est\u00e1n f\u00f3ra do sistema escolar para recuperar o tempo perdido. Non obstante estes progresos, a situaci\u00f3n actual do piemont\u00e9s \u00e9 bastante grave posto que, segundo unha enquisa recente, nos \u00faltimos 150 anos a porcentaxe de persoas que co\u00f1ecen a lingua escrita diminu\u00edu at\u00e9 un 2% dos falantes nativos. Por outra banda, a mesma enquisa sinalou que o piemont\u00e9s segue sendo falado por m\u00e1is da metade da poboaci\u00f3n. Este resultado foi confirmado por fontes prestixiosas, que indican o n\u00famero de falantes oscila entre 2 mill\u00f3ns (Assimil) e 3 mill\u00f3ns (Ethnologue), sobre unha poboaci\u00f3n de 4,2 mill\u00f3ns de habitantes. Os esforzos para obter o reco\u00f1ecemento do piemont\u00e9s como unha das linguas oficiais dos Xogos Ol\u00edmpicos de inverno 2006 de Tur\u00edn non tiveron \u00e9xito."}
{"id": "48823", "revid": "98629", "url": "https://gl.wikipedia.org/wiki?curid=48823", "title": "Lingua v\u00e9neta", "text": "O v\u00e9neto (en v\u00e9n. \"v\u00e8neto\" ou \"\u0141engua v\u00e8neta\") \u00e9 unha lingua rom\u00e1nica falada por m\u00e1is de dous mill\u00f3ns de persoas, principalmente no V\u00e9neto, nord\u00e9s da Italia. Os seus falantes conc\u00e9ntranse sobre todo naquela que antigamente era a \"Terraferma\" (Terra Firme) da Rep\u00fablica de Venecia (V\u00e9neto, parte do Trentino, Istria e Venecia Xulia). Existen minor\u00edas de falantes en Eslovenia, Croacia, Brasil e Chipilo (M\u00e9xico). \u00c9 reco\u00f1ecida entre as linguas minoritarias europeas pola UNESCO (Red book on endangered languages). A\u00ednda que sexa co\u00f1ecido como un dialecto italiano, o v\u00e9neto non descende da lingua italiana, sen\u00f3n directamente do lat\u00edn, tendo a s\u00faa propia morfolox\u00eda, sintaxe e l\u00e9xico.\nA lingua v\u00e9neta descende do lat\u00edn vulgar e foi posibelmente influenciada pola extinta lingua ven\u00e9tica, falada na rexi\u00f3n entre os s\u00e9culos V a.C. e I a.C., e posteriormente polas linguas dos pobos xerm\u00e1nicos (visigodos, ostrogodos e longobardos) que invadiron o norte da Italia no s\u00e9culo V d.C.O 28 de marzo de 2007, o v\u00e9neto foi reco\u00f1ecido como lingua polo Consello Rexional V\u00e9neto coa lei de \"tutela e valorizzacione della ling\u00faa e cultura veneta\", aprobada pola maior\u00eda dos partidos de goberno e oposici\u00f3n.\nVariedades.\nAs variantes m\u00e1is importantes son:\nOs falantes ch\u00e1manlle \"venesian\" (\"veneciano\") \u00e1 variedade falada na cidade de Venecia, mentres que empregan a palabra \"v\u00e8neto\" para se referir a toda a lingua independentemente da variante que sexa."}
{"id": "48825", "revid": "103786", "url": "https://gl.wikipedia.org/wiki?curid=48825", "title": "Elecci\u00f3ns municipais en Castro de Rei", "text": "Estes foron os resultados das elecci\u00f3ns municipais no concello de Castro de Rei dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Castro de Rei desde a aprobaci\u00f3n da Constituci\u00f3n de 1978."}
{"id": "48827", "revid": "1833", "url": "https://gl.wikipedia.org/wiki?curid=48827", "title": "Alisios", "text": ""}
{"id": "48828", "revid": "1833", "url": "https://gl.wikipedia.org/wiki?curid=48828", "title": "Ventos alisios", "text": ""}
{"id": "48829", "revid": "1833", "url": "https://gl.wikipedia.org/wiki?curid=48829", "title": "Vento alisio", "text": ""}
{"id": "48835", "revid": "1576", "url": "https://gl.wikipedia.org/wiki?curid=48835", "title": "Castel\u00e1", "text": ""}
{"id": "48836", "revid": "23204", "url": "https://gl.wikipedia.org/wiki?curid=48836", "title": "Guimar\u00e3es", "text": "Guimar\u00e3es \u00e9 unha cidade portuguesa situada no distrito de Braga, rexi\u00f3n Norte e subrexi\u00f3n do Ave (unha das subrexi\u00f3ns m\u00e1is industrializadas do pa\u00eds), cunha poboaci\u00f3n de 52.182 habitantes, repartidos nunha malla urbana de 23,5\u00a0km\u00b2, en 20 fregues\u00edas e cunha densidade de poboaci\u00f3n de 2 223,9 hab./km\u00b2. \u00c9 sede dun municipio con 242,85\u00a0km\u00b2 de \u00e1rea e 161.876 habitantes (2004), subdividido en 69 fregues\u00edas, residindo a maior\u00eda da poboaci\u00f3n na cidade e na s\u00faa zona perif\u00e9rica.\n\u00c9 unha cidade hist\u00f3rica, cun papel crucial na formaci\u00f3n de Portugal, e que conta xa con m\u00e1is dun milenio desde a s\u00faa fundaci\u00f3n, altura en que era designada como Vimaranis.\nGuimar\u00e3es \u00e9 unha das m\u00e1is importantes cidades hist\u00f3ricas do pa\u00eds, sendo o seu centro hist\u00f3rico considerado Patrimonio Cultural da Humanidade, torn\u00e1ndoa definitivamente un dos maiores centros tur\u00edsticos da rexi\u00f3n. As s\u00faas r\u00faas, avenidas e monumentos respiran historia e encantan quen a visita.\nA Guimar\u00e3es actual soubo conciliar, da mellor forma, a historia e consecuente mantemento do patrimonio co dinamismo e emprendedorismo que caracterizan as cidades modernas.\nHistoria.\nA cidade foi fundada, sobre un asentamento anterior, polo magnate galego Vimara P\u00e9rez no s\u00e9culo IX, de onde tomou o seu nome (\"Vimaranis\", logo \"Guimaranis\"), e algo despois nacer\u00eda aqu\u00ed o primeiro Condado de Portugal, en 1086, dentro do Reino de Galiza. Como primeira capital portuguesa, \u00e9 denominada \"O berce de Portugal\". En 1095 Henrique de Borgo\u00f1a, que casara coa princesa Tareixa, filla do rei Afonso VI, estableceu en Guimar\u00e3es o 2\u00ba Condado de Portugal. O 25 de xullo de 1109, Afonso Henr\u00edques, fillo de Henrique de Borgo\u00f1a, naceu nesta cidade; anos m\u00e1is tarde proclamar\u00eda a independencia de Portugal do reino de Galiza e Le\u00f3n, despois da batalla de San Mamede (24 de xu\u00f1o de 1128), e proclam\u00e1ndose a seguir rei de Portugal (1139). A conmemoraci\u00f3n daquela batalla, cada 24 de xu\u00f1o, \u00e9 festa local en Guimar\u00e3es.\nXeograf\u00eda.\nO municipio limita ao norte con P\u00f3voa de Lanhoso, ao leste con Fafe, ao sur con Felgueiras, Vizela e Santo Tirso, ao oeste con Vila Nova de Famalic\u00e3o e ao noroeste con Braga.\nOrograf\u00eda e hidrograf\u00eda.\nO concello est\u00e1 delimitado cara ao norte polos montes da Falperra e Sameiro e ao sur polo monte da Penha. A monta\u00f1a da Penha, con 613 metros, \u00e9 o punto m\u00e1is elevado do concello. Forma parte da bac\u00eda hidrogr\u00e1fica do r\u00edo Ave, que ten como afluentes o r\u00edo Vizela, r\u00edo Torto, r\u00edo Febras, e dentro da cidade, o r\u00edo Selho, r\u00edo de Couros e a ribeira de Santa L\u00fazia.\nOs solos te\u00f1en excelente aptitude agr\u00edcola, sendo separados por algunhas zonas forestais, principalmente nas cotas m\u00e1is altas.\nClima.\nDebido \u00e1s condicionantes f\u00edsicas e por se encontrar afastado do litoral, os invernos son fr\u00edos e chuviosos e o ver\u00e1n quente, sendo a temperatura media anual de 14\u00a0\u00b0C.\nEconom\u00eda.\nTen unha intensa actividade econ\u00f3mica, especialmente nas seguintes actividades: fiado e tecido de algod\u00f3n e li\u00f1o, coitelar\u00eda, curtumes, ferraxar\u00eda e artesanado (ourivar\u00eda, cer\u00e1micas e bordados).\nPatrimonio.\nPrimeira capital do Condado Portucalense e do pa\u00eds, \u00e9 unha das m\u00e1is importantes memorias vivas, da afirmaci\u00f3n e independencia de Portugal. Este feito, xunto coa clasificaci\u00f3n do centro hist\u00f3rico de Guimar\u00e3es como Patrimonio Cultural da Humanidade en 2001, desempe\u00f1a un papel fundamental na diferenciaci\u00f3n de Guimar\u00e3es como atracci\u00f3n tur\u00edstica no contexto dos circu\u00edtos de turismo cultural no Noroeste Peninsular.\nArquitectura relixiosa.\nA Igrexa de San Domingos, de estilo g\u00f3tico, foi mandada constru\u00edr pola orde dominica. \nO convento de San Francisco constru\u00eddo no inicio do s\u00e9culo XV, foi alterado no s\u00e9culo XVII. Apenas o portal e a cabeceira conservan o seu car\u00e1cter g\u00f3tico primitivo. Na capela maior ten a\u00ednda interesantes retablos de talla dourada e azulexos historiados do inicio do s\u00e9culo XVIII, con escenas da vida de Santo Antonio.\nNa descida da Penha, inserida nun percurso de monta\u00f1a, enc\u00f3ntrase o Mosteiro de Santa Mari\u00f1a da Costa, convertida en Pousada, por proxecto de Fernando T\u00e1vora. \nArquitectura civil.\nA cidade de Guimar\u00e3es presenta unha rica variedade na s\u00faa arquitectura civil, sobresa\u00edndo o Pazo dos Duques de Braganza, constru\u00eddo no s\u00e9culo XV por Afonso, 1.\u00ba duque de Braganza, e que debido ao seu posterior abandono ser\u00eda reconstru\u00eddo na d\u00e9cada de 1930.\nA \"Rua de Santa Mar\u00eda\", de orixe medieval, era zona privilexiada da elite vimaranense, ligando antigamente a zona do castelo \u00e1 colexiata de Guimar\u00e3es na praza da Oliveira, mais actualmente comeza no \"Largo do Carmo\", onde despuntan a casa onde morreu Francisco Martins Sarmento, a igrexa do Carmo e o seu chafariz central.\nBaixando esa r\u00faa ch\u00e9gase \u00e1 zona central da zona hist\u00f3rica, onde se encontran a \"Pra\u00e7a de Santiago\", arrodeada de casas antigas, cos t\u00edpicos balc\u00f3ns rematados co tradicional alpendre, gardando un cu\u00f1o medieval acentuado, e a \"Pra\u00e7a da Oliveira\", onde se pode admirar a igrexa de Nosa Se\u00f1ora da Oliveira e o cruceiro: \"Padr\u00e3o do Salado\" (unha cruz monumental cuberta). Estas d\u00faas prazas son co\u00f1ecidas localmente por seren o centro da \"movida\" vimaranense, debido \u00e1 concentraci\u00f3n de bares que se estende polas prazas e r\u00faas perif\u00e9ricas. Como elemento de ligaz\u00f3n, existen os Antigos Pazos do Concello, onde se localiza o actual Museo de Arte Primitiva Moderna.\nA \"Casa da Rua Nova\", situada na actual r\u00faa de Egas Moniz, alberga actualmente o Gabinete T\u00e9cnico Local. Na Casa dos Lobos Machado, sit\u00faase a Asociaci\u00f3n Comercial e Industrial de Guimar\u00e3es.\nO Largo do Toural (co\u00f1ecido como a \"sala de visitas\" da cidade e as\u00ed chamado por ser inicialmente constru\u00eddo como unha feira de venda de gado), \u00e9 actualmente o conxunto das prazas da Oliveira e de Santiago, considerado popularmente como o centro da cidade. \u00c1chase arrodeado de casas antigas con tellados con lucernarios, xanelas enormes que ocupan toda a fachada e fermosas reixas de ferro forxado.\nA \"Rua D. Jo\u00e3o I\", antiga \"Rua dos Gatos\", foi unha das primeiras r\u00faas a existir f\u00f3ra do per\u00edmetro amurallado e serv\u00eda de ligaz\u00f3n \u00e1 antiga estrada cara Porto.\nO Palacio Vila Flor, situado at\u00e9 principios do s\u00e9culo XX nos arrabaldes da cidade, foi onde primeiramente se situou a Universidade do Minho e onde actualmente se sit\u00faa o Centro Cultural Vila Flor.\nO Parque da Cidade, \u00e9 o maior espazo verde da cidade.\nF\u00f3ra da \u00e1rea urbana p\u00f3dese encontrar o Campo da Ataca, onde se ter\u00eda iniciado a batalla de San Mamede. Sobranceiro \u00e1 cidade, o monte da Penha \u00e9 un pr\u00e1cido sitio de onde se pode gozar dunha panor\u00e1mica do concello e concellos achegados. Salienta a\u00ed a igrexa proxectada por Jos\u00e9 Marques da Silva ou a estatua de P\u00edo IX, situada no punto m\u00e1is alto do concello. Gravado nunha rocha, obs\u00e9rvase un baixorrelevo dos aviadores Gago Coutinho e Sacadura Cabral. C\u00f3mpre tam\u00e9n destacar o busto sobre pedestal de Jos\u00e9 de Pina e a imaxe de San Cristovo, encuadrada no alto dun rochedo.\nArquitectura militar.\nO Castelo de Guimar\u00e3es foi mandado constru\u00edr no s\u00e9culo X pola condesa Mumadona para defender a poboaci\u00f3n dos ataques dos musulm\u00e1ns, tendo a\u00ednda sido constru\u00eddas posteriormente as Murallas de Guimar\u00e3es.\nMuseos, espazos culturais e galer\u00edas de arte.\nA Sociedade Martins Sarmento \u00e9 das m\u00e1is antigas instituci\u00f3ns vimaranenses e nacionais, dedicada ao estudo e preservaci\u00f3n de vestixios arqueol\u00f3xicos. Ten sobre a s\u00faa alzada dous museos:\nO Museo Arqueol\u00f3xico da Sociedade Martins Sarmento situado na s\u00faa sede, \u00e9 co\u00f1ecido polas colecci\u00f3ns pre e protohist\u00f3ricas, albergando tam\u00e9n colecci\u00f3ns de numism\u00e1tica, medall\u00edstica e epigraf\u00eda latina.\nO Museo da Cultura Castrexa, situado na fregues\u00eda de S\u00e3o Salvador de Briteiros, preto da Citania de Briteiros, ded\u00edcase \u00e1 cultura castrexa.\nNa cidade o Museo Alberto Sampaio, dependente do Instituto Portugu\u00e9s de Museos, sit\u00faase nas antigas instalaci\u00f3ns do Cabido da Colexiata da Oliveira posu\u00edndo un rico acervo, constitu\u00eddo principalmente por pezas dos s\u00e9culos XIV, XV, e XVI e onde sobresae a lauda de Xo\u00e1n I.\nNos antigos pazos municipais, o Museo de Arte Primitiva Moderna versa sobre a pintura xeralmente co\u00f1ecida como \"Na\u00eff\".\nO Museo da Vila de S\u00e3o Torcato \u00e9 dedicado \u00e1 vivencia da rexi\u00f3n e o seu mosteiro e m\u00e1is a s\u00faa relaci\u00f3n con San Torcato.\nO Museo da Agricultura de Ferment\u00f5es exp\u00f3n colecci\u00f3ns dedicadas \u00e1s tradicionais pr\u00e1cticas agr\u00edcolas da rexi\u00f3n.\nO Museo Parroquial de San Sebasti\u00e1n, inaugurado a 24 de marzo de 1984, ten o seu acervo constitu\u00eddo na s\u00faa gran maior\u00eda por pezas de arte sacra.\nA Biblioteca Raul Brand\u00e3o, ten a s\u00faa sede na cidade e disp\u00f3n de bibliotecas anexas nas vilas de Pevid\u00e9m e Caldas das Taipas, bibliotecas escolares, centros de d\u00eda e caf\u00e9s.\nNo \u00e1mbito da Capital Europea da Cultura, ser\u00e1 constru\u00eddo un Centro de Arte Contempor\u00e1nea.\nO Laboratorio das Artes foi fundado por estudantes da ESAP."}
{"id": "48841", "revid": "5863", "url": "https://gl.wikipedia.org/wiki?curid=48841", "title": "Camilo Castelo Branco", "text": "Camilo Ferreira Botelho Castelo Branco, nado en Lisboa o 16 de marzo de 1825 e finado en S\u00e3o Miguel de Seide o 1 de xu\u00f1o de 1890, foi un escritor portugu\u00e9s.\nTivo unha vida atribulada que lle serviu moitas veces de inspiraci\u00f3n para as s\u00faas novelas. Foi o primeiro escritor de lingua portuguesa capaz de vivir exclusivamente dos seus escritos literarios. A pesar de ter que escribir para un p\u00fablico, suxeit\u00e1ndose as\u00ed aos ditames da moda, conseguiu ter unha escrita moi orixinal.\nTraxectoria.\nOrfo de mai cando ti\u00f1a apenas un ano de idade e orfo de pai da cando dez anos, estas mortes cre\u00e1ronlle un car\u00e1cter de eterno insatisfeito coa vida. Estando orfo, foi recollido por unha t\u00eda de Vila Real, nos Tras-os-Montes, e despois por unha irm\u00e1 m\u00e1is vella en Vilarinho de Samard\u00e3, no 1839 recibindo unha educaci\u00f3n irregular a trav\u00e9s de dous curas de provincia.\nNa s\u00faa adolescencia formouse lendo os cl\u00e1sicos latinos e portugueses, lendo literatura eclesi\u00e1stica, ademais do contacto coa vida ao aire libre transmontano. Aos dezaseis anos contrae matrimonio con Joaquina Pereira que cedo abandona. O seu car\u00e1cter inest\u00e1bel e inquedo l\u00e9vao a amores tumultuosos (Patr\u00edcia Em\u00edlia, a freira Isabel C\u00e2ndida).\nA\u00ednda cando viv\u00eda con Patr\u00edcia Em\u00edlia de Barros, Camilo publicou, n' \"O Nacional\", correspondencia contra Jos\u00e9 Cabral Teixeira de Morais, gobernador civil. Debido a este desencontro foi mallado polo \u00abOllos-de-Boi\u00bb, un mat\u00f3n do gobernador. As s\u00faas irreverentes correspondencias xornal\u00edsticas val\u00e9ranlle, en 1848, unha nova agresi\u00f3n a cargo de Cazadores 3. Camilo abandona a Patr\u00edcia nese mesmo ano, fuxindo para casa da irm\u00e1, residente agora en Covas do Douro.\nCamilo tenta cursar medicina no Porto. A partir de 1848 fai unha vida de bohemia, repartindo o seu tempo entre os caf\u00e9s e os sal\u00f3ns burgueses, dedic\u00e1ndose entre tanto ao xornalismo.\nApaix\u00f3nase por Ana Pl\u00e1cido, e cando esta casa, ten, de 1850 a 1852, unha crise de misticismo, chegando a ingresar no seminario, que abandonar\u00e1. Ana Pl\u00e1cido era muller dun negociante portuense chamado Pinheiro Alves, un \"brasileiro\" (de a\u00ed a aparici\u00f3n do tipo do \"brasileiro\", emigrante enriquecido retornado do Brasil, tantas veces nas s\u00faas novelas, case sempre de maneira depreciativa). Camilo seduce e rapta Ana Pl\u00e1cido e, despois dalg\u00fan tempo agachados, son capturados polas autoridades e xulgados. Este caso emocionou a opini\u00f3n p\u00fablica polo seu contido, tipicamente rom\u00e1ntico, do amor contrariado que se ergue e revela contra das convenci\u00f3ns sociais. Fican presos na l\u00f3brega cadea da \"rela\u00e7\u00e3o\" do Porto, onde Camilo escribiu \"Mem\u00f3rias do C\u00e1rcere\", tendo al\u00ed co\u00f1ecido o famoso delincuente Z\u00e9 do Telhado. Despois de absolvidos do crime de adulterio, Camilo e Ana Pl\u00e1cido pasan a vivir xuntos.\nEntre tanto Ana Pl\u00e1cido ten un fillo, de orixe incerta, teoricamente de seu antigo marido Pinheiro Alves, ao que se suman logo dous m\u00e1is de Camilo. Cunha familia para sustentar Camilo vai escribir a un ritmo alucinante.\nCando o exmarido de Ana Pl\u00e1cido, Pinheiro Alves, falece en 1863, os amantes van vivir para a s\u00faa casa, en S\u00e3o Miguel de Seide, no concello de Vila Nova de Famalic\u00e3o. En 1885 obt\u00e9n o t\u00edtulo de vizconde de Correia Botelho. O 9 de marzo de 1888 casa con Ana Pl\u00e1cido.\nCamilo pasa os \u00faltimos anos da s\u00faa vida ao lado de Ana Pl\u00e1cido. No en tanto, non encontra a estabilidade emocional que procura. As dificultades financeiras son moitas e os fillos danlle enormes preocupaci\u00f3ns: considera Nuno irrespons\u00e1bel e Jorge sofre dunha doenza mental. A progresiva e crecente cegueira (causada pola s\u00edfilis), impide Camilo ler e traballar correctamente, o que o mergulla nun enorme desespero. \u00c1s 15h15 do 1 de xu\u00f1o de 1890, despois da visita dun oftalm\u00f3logo que lle confirmara a gravidade do seu estado, Camilo m\u00e9tese na tempa dereita un tiro de rev\u00f3lver, acabando por morrer \u00e1s 5 da tarde do mesmo d\u00eda."}
{"id": "48846", "revid": "1131", "url": "https://gl.wikipedia.org/wiki?curid=48846", "title": "Vila Nova de Famalic\u00e3o", "text": "Vila Nova de Famalic\u00e3o (co\u00f1ecida frecuentemente apenas como Famalic\u00e3o) \u00e9 unha cidade portuguesa no distrito de Braga, rexi\u00f3n Norte e subrexi\u00f3n do Ave, con cerca de 30.188 habitantes. Sit\u00faase a unha altitude media de 97 metros.\n\u00c9 sede dun municipio con 201,85\u00a0km\u00b2 de \u00e1rea e 127.567 habitantes (2001), subdividido en 49 fregues\u00edas. O municipio limita ao Norte co municipio de Braga, \u00f3 Leste con Guimar\u00e3es, ao Sur con Santo Tirso e Trofa, \u00f3 oeste con Vila do Conde e P\u00f3voa de Varzim e \u00f3 Noroeste con Barcelos. Foi creado en 1835, desmembr\u00e1ndose de Barcelos.\nObtivo o t\u00edtulo oficial de cidade en 1985."}
{"id": "48848", "revid": "89787", "url": "https://gl.wikipedia.org/wiki?curid=48848", "title": "Escala Fujita-Pearson", "text": "Existen varias escalas para medir a intensidade dun tornado, pero a m\u00e1is aceptada universalmente durante unha \u00e9poca foi a Escala de Fujita (ou tam\u00e9n chamada \"Fujita-Pearson Tornado Intensity Scale\"), elaborada en 1971 por Tetsuya Fujita e Allan Pearson da Universidade de Chicago. Esta escala bas\u00e9ase na destruci\u00f3n ocasionada \u00e1s estruturas constru\u00eddas polo ser humano e non no tama\u00f1o, di\u00e1metro ou velocidade do tornado. Non se pode, ent\u00f3n, mirar un tornado e calcular a s\u00faa intensidade. D\u00e9bese avaliar os danos causados con posterioridade.\nEsta escala foi substitu\u00edda en 2007 pola Escala Fujita-Pearson mellorada.\nEscala.\nA\u00ednda que a escala abarca teoricamente 13 graos, todos os tornados rexistrados est\u00e1n comprendidos nos 6 inferiores:"}
{"id": "48849", "revid": "1833", "url": "https://gl.wikipedia.org/wiki?curid=48849", "title": "Escala Fujita", "text": ""}
{"id": "48852", "revid": "98629", "url": "https://gl.wikipedia.org/wiki?curid=48852", "title": "Sage derby", "text": "O Sage derby ou queixo de Derby \u00e1 xarxa, \u00e9 un queixo semicurado t\u00edpico ingl\u00e9s.\nCaracter\u00edsticas.\nO seu aspecto \u00e9 inconfund\u00edbel: ten un tramado como de m\u00e1rmore de cor verde intensa cun lene sabor a xarxa. Pres\u00e9ntase en pezas circulares baixas, duns 7 cm. de grosor e cuns 30 cm. de di\u00e1metro. Ten un sabor intenso, pero agrad\u00e1bel.\nElaboraci\u00f3n.\nA produci\u00f3n de \"sage derby\" comezou no s\u00e9culo XVII. O seu caracter\u00edstico sabor d\u00e1selle engadindo follas de xarxa ao callo e esmag\u00e1ndoas ben, a\u00ednda que hai quen para conseguir esa brillante cor verde tam\u00e9n lle bota zume de millo. Tam\u00e9n hai quen lle bota perexil, espinacas ou follas de margarida s\u00f3 como colorantes, e ret\u00edraas antes do proceso de fermentaci\u00f3n.\nAo comezo, o \"sage derby\" fac\u00edase s\u00f3 en d\u00edas sinalados, como na seitura ou no Nadal, pero hoxe en d\u00eda est\u00e1 dispo\u00f1\u00edbel todo o ano e en cadeas de supermercado"}
{"id": "48853", "revid": "1093", "url": "https://gl.wikipedia.org/wiki?curid=48853", "title": "Sage Derby", "text": ""}
{"id": "48854", "revid": "1093", "url": "https://gl.wikipedia.org/wiki?curid=48854", "title": "Sage Derby (queixo)", "text": ""}
{"id": "48855", "revid": "127505", "url": "https://gl.wikipedia.org/wiki?curid=48855", "title": "Batalla de San Mamede", "text": "A Batalla de San Mamede foi trabada no 24 de xu\u00f1o de 1128, entre o infante Afonso Henriques e as tropas de s\u00faa nai, Dona Tareixa e do conde galego Fernando P\u00e9rez de Traba, que tentaban controlar o goberno do Condado Portucalense. As d\u00faas facci\u00f3ns confront\u00e1ranse no campo de San Mamede, m\u00e1is exactamente no hoxe dito Campo do Torneio, preto de Guimar\u00e3es; aquel nome de Campo de Torneio parece descubrir que a batalla non foi tal, sen\u00f3n m\u00e1is ben un torneo, que dirimiu a querela.\nCoa derrota, Dona Tareixa e Fernando P\u00e9rez abandonaran o goberno condal, que ficar\u00eda agora nas mans do infante e os seus partidarios, desagradando ao bispo de Santiago de Compostela, Diego Xelm\u00edrez, que cobizaba o dominio das terras do Sur do Mi\u00f1o. D. Teresa desist\u00eda as\u00ed das ambici\u00f3ns de ser se\u00f1ora de toda a Galiza, \"transminiana\" e \"cisminiana\". Existen rumores non confirmados que ela fora aprisionada no Castelo de Lanhoso. Hai ata quen relate as maldici\u00f3ns que Dona Tareixa lanzou ao seu fillo Henrique.\nEn 1129, Afonso Henriques autoplocamouse \"Pr\u00edncipe de Portugal\" e en 1139 \"Rei de Portugal\". O rei de Le\u00f3n e Galiza finalmente reco\u00f1eceu a independencia de Portugal en 1143 no Tratado de Zamora. En 1179, o Papa acepta a vasalaxe directa de Henriques, reco\u00f1ec\u00e9ndoo rei \"de jure\" a trav\u00e9s do que pasou a ser \"Afonso I de Portugal\"."}
{"id": "48856", "revid": "22570", "url": "https://gl.wikipedia.org/wiki?curid=48856", "title": "Castelo de Salvaterra", "text": "O Castelo de Salvaterra \u00e9 un castelo medieval, tam\u00e9n co\u00f1ecido como Castelo de dona Urraca. Local\u00edzase na vila de Salvaterra de Mi\u00f1o, nunha atalaia ao p\u00e9 do r\u00edo Mi\u00f1o, fronte \u00e1 vila portuguesa de Mon\u00e7\u00e3o.\nHistoria.\nRem\u00f3ntanse as s\u00faas orixes aos s\u00e9culos X e XI. Foi escenario de moitos dos enfrontamentos entre Espa\u00f1a e Portugal. Nel Dona Urraca dirixiu, aliada con Diego Xelm\u00edrez, o ataque contra a s\u00faa irm\u00e1 Tareixa que se proclamara ra\u00ed\u00f1a de Portugal no 1121 e que, derrotada na Batalla de San Mamede, t\u00edvose que refuxiar no castelo de Lanhoso.\nNo 1479 Pedro Madruga defendeuse nel do ex\u00e9rcito enviado polo arcebispo Alonso II de Fonseca.\nDesde o ano 1643 ata 1659 pertenceu a Portugal, que proclamara a s\u00faa independencia o 1 de decembro de 1640, xa que Garc\u00eda Sarmiento de Soutomaior, Conde de Salvaterra deixara a praza ao mando do portugu\u00e9s Gregorio Lopes de Puja. Este chamou ao conde de Castel-Melhor, Xo\u00e1n Rodrigo de Vasconcelos e Souza, que ocupou a fortaleza (Gregorio Lopes abriulle as portas da vila), tras atravesar o Mi\u00f1o, o 15 de agosto de 1643, non sen enfrontamentos coas xentes do lugar.\nOs portugueses reforzaron e melloraron as s\u00faas defensas constru\u00edndo novos lenzos de murallas e reforzando os baluartes facendo del un castelo case inexpugnable. Por este motivo os espa\u00f1ois prepar\u00e1ronse para ocupar Mon\u00e7\u00e3o tratando de romper a cabeza de ponte con Salvaterra e rodearon o castelo coas fortificaci\u00f3ns do Castelo de Santiago de Aitona, a de Fortaleza de Fillaboa e a atalaia de San Pablo de Porto.\nA de Fillaboa foi atacada (por 2.000 infantes e 50 xinetes portugueses) e desfeita apenas constru\u00edda e volveu ser levantada inmediatamente. Tam\u00e9n atacaron os portugueses a atalaia de San Pablo de Porto aos poucos meses de ser constru\u00edda, tendo tam\u00e9n que ser reconstru\u00edda.\nEste complexo de fortificaci\u00f3ns conseguiu o seu obxectivo permitindo a ofensiva sobre Mon\u00e7\u00e3o, coa axuda da artiller\u00eda do castelo de Santiago de Aitona.\nFinalmente Mon\u00e7\u00e3o foi ocupada o 7 de febreiro de 1659, polo que os portugueses tiveron que entregar Salvaterra completamente rodeada, que foi rendida dez d\u00edas despois ao Marqu\u00e9s de Viana.\nAs fortificaci\u00f3ns que axudaran enormemente a vitoria convert\u00edanse deste xeito nun gran perigo, polo que a Xunta de Guerra decidiu, o 29 de maio de 1659, a demolici\u00f3n das d\u00faas primeiras, s\u00f3 deixando a atalaia de San Pablo de Porto.\nDescrici\u00f3n.\nOcupa unha superficie de 9.700 metros cadrados conformados polo recinto amurallado coas s\u00faas garitas, a Casa do Conde, o Pazo de Dona Urraca e a Capela da Virxe da Oliva. Do s\u00e9culo XII cons\u00e9rvanse as chamadas Covas de Dona Urraca, coa s\u00faa escaleira de caracol.\nA Capela da Virxe da Oliva.\n\u00c9 de planta rectangular e est\u00e1 cuberta de tella \u00e1rabe a varias vertentes. Aparece brasonada cunha representaci\u00f3n da Virxe e cor\u00f3ase cunha Cruz e pin\u00e1culos barrocos con bolas.\nEstado actual.\nO concello de Salvaterra de Mi\u00f1o adquiriu a s\u00faa propiedade e realizou un plan de rehabilitaci\u00f3n a\u00ednda non conclu\u00eddo. Pese a isto permanece en bo estado de conservaci\u00f3n e \u00e9 posible a s\u00faa visita. Hoxe en d\u00eda o castelo \u00e9 un centro cultural.\nForma parte do \"Programa Fortrans\", aprobado no ano 2006, co obxectivo da recuperaci\u00f3n e posta en valor das fortalezas fronteirizas de \u00e1mbalas marxes do r\u00edo Mi\u00f1o."}
{"id": "48857", "revid": "6409388", "url": "https://gl.wikipedia.org/wiki?curid=48857", "title": "Callo", "text": "O callo ou presoiro \u00e9 unha substancia empregada para calla-lo leite na fabricaci\u00f3n do queixo. Pode ter orixe vexetal (plantas callaleite, entre as que destacan certas especies de cardos), animal (o est\u00f3mago glandular dos animais lactantes: porco ou becerro) ou sint\u00e9tico.\nDeste uso como callante dado ao est\u00f3mago de becerro prov\u00e9n o nome de callos para o prato coci\u00f1ado con anacos do mesmo.\nProceso e caracter\u00edsticas.\nA s\u00faa funci\u00f3n \u00e9 separar a auga do leite, chamada soro, da callada, a partir da que se fabrican os queixos. O callo \u00e9 co\u00f1ecido desde tempos moi antigos, pero o seu compo\u00f1ente activo e puro, a quimosina, s\u00f3 se co\u00f1ece desde hai unhas cantas ducias de anos.\nO callo obtido do est\u00f3mago de animais lactantes, da parte do est\u00f3mago que se denomina calleiro, prepar\u00e1base mergullando este calleiro en salmoira, deix\u00e1ndoo repousar, e logo usando o l\u00edquido resultante. O inconveniente deste m\u00e9todo antigo radica na dificultade para obter doses precisas de enzima, e na variabilidade de concentraci\u00f3n ao longo do tempo de uso. O callo qu\u00edmico, a quimosina pura (EC 3.4.23.4 ou renina), non ten esa pexa, polo que \u00e9 m\u00e1is doado estandarizar os tempos de callado.\n\u00c9 ben co\u00f1ecido como act\u00faa a quimosina sobre a case\u00edna (unha das prote\u00ednas maioritarias no leite). Ao romper a mol\u00e9cula de case\u00edna in\u00edciase a formaci\u00f3n dun xel que atrapa a maior\u00eda dos compo\u00f1entes s\u00f3lidos do leite; este xel contr\u00e1ese aos poucos axudado pola acidificaci\u00f3n previa do leite por medio de bacterias acidol\u00e1cticas, e ao contraerse vai expulsando soro. Ao cortar o xel en cubi\u00f1os, l\u00f3grase separar entre un 50 e un 90% do contido inicial da auga do leite."}
{"id": "48860", "revid": "88215", "url": "https://gl.wikipedia.org/wiki?curid=48860", "title": "Ataque Escampe", "text": "Ataque Escampe \u00e9 un grupo musical de pop galego formado en 2001 en Compostela. Levan publicados oito \u00e1lbums de estudo. \nHistoria.\nOrixes.\nAtaque Escampe formouse a finais de 2001, arredor da residencia universitaria Monte da Condesa. A mediados de 2002, o grupo, con cinco membros, Samuel, \u00c1lex, Miguel, Roi e Estevo, deu alg\u00fans concertos como o celebrado no Coliseo Noela de Noia con motivo do 1\u00ba concerto expansivo Nunca M\u00e1is, organizado por Burla negra. Entre 2002 e 2003 gravaron maquetas in\u00e9ditas en formatos como casete ou mini-disc. Nelas xa se \u00eda albiscando o estilo dos dous primeiros discos: un son ac\u00fastico e sucio, certo eclecticismo e letras ir\u00f3nicas que deixaban atr\u00e1s a inmediatez do brav\u00fa, a\u00ednda imperante na \u00e9poca. 2004 e 2005 son anos de traxectoria descontinua debido \u00e1 dispersi\u00f3n xeogr\u00e1fica dos compo\u00f1entes do grupo. Por\u00e9n, non deixroan de compo\u00f1er temas e gravar maquetas en formatos precarios.\nInicio da actividade regular.\nO 2006 foi un punto de inflexi\u00f3n na traxectoria do grupo, ao ga\u00f1ar co tema \"Afganist\u00e1n canto\" o I Premio de canci\u00f3n de autor Utop\u00eda Son, celebrado no Caf\u00e9 Uf de Vigo. Os catro membros, Samuel, \u00c1lex, Miguel e Roi, investiron os cartos do premio en equipamento t\u00e9cnico b\u00e1sico e iniciaron aos poucos unha actividade regular de concertos.\nEn 2007 editaron o seu primeiro traballo, concibido como maqueta para presentar nos locais e conseguir concertos. Levaba por t\u00edtulo \"Ed Wood e a invasi\u00f3n dos paraugas asasinos\". Foi publicado s\u00f3 en formato electr\u00f3nico e baixo licenza Creative Commons en A Regueifa Plataforma, con temas gravados nun home studio e outros gravados en directo con mini-disc no Caf\u00e9 Uf. Nese mesmo ano participaron no disco-tributo a Andr\u00e9s do Barro \"Manifesto Dobarrista\", editado conxuntamente pola Regueifa Plataforma, Falcatruada e Lonxa Cultural e que reunira o panorama de grupos novos daqueles \u00faltimos anos. Nese disco realizaron unha versi\u00f3n da canci\u00f3n do artista ferrol\u00e1n \"Para che falar de amor\", que interpretaron tam\u00e9n na gala homenaxe \"Saudade de ti\", na TVG. Samuel Solleiro foi baixa temporal e entrou no grupo o guitarrista Marco Gelpi. Finalmente, Ataque Escampe acadou o 1\u00ba Premio do certame Gz Crea 2007 na modalidade de m\u00fasica, coas canci\u00f3ns \"Tango do sintasol\" e \"Ana e o caracol\".\nA principios de 2008 incorporouse o acordeonista Francesc Esteve, \"Paq\" e en marzo publicaron o seu primeiro LP, no selo A Regueifa Discos (secci\u00f3n da Regueifa Plataforma para edici\u00f3ns f\u00edsicas). O t\u00edtulo, \"Galicia es una mierda\", decidiuse nunha enquisa aberta na web da banda. O agora sexteto presentou o disco por toda Galiza e varias cidades dos Pa\u00edses Catal\u00e1ns e gravou varios temas soltos, entre eles \"Unha tarde no zoo\" (baixo o pseud\u00f3nimo de Paul \u00e1 sombra para o concurso A Polo Ghit da Radio Galega) ou \"Ning\u00fan lugar seguro (GalegoZ Remix)\", para o compilatorio \"Once m\u00e1is 15\" (Edici\u00f3ns do Cumio).\nEn 2009 editouse o EP \"Galicia es una fiesta\", onde Marcos Paino (Dr. Painkiller) remesturou cinco temas de \"Galicia es una mierda\". Paq abandonou o grupo e entrou Lois, en principio a cargo dos teclados e os sintetizadores. O grupo tam\u00e9n incorporou unha bater\u00eda electr\u00f3nica e un banxo. O resultado foi un son m\u00e1is sofisticado e luminoso, con pequenos matices electr\u00f3nicos, que se fixo patente no LP \"A grande evasi\u00f3n\", gravado por Marcos Paino e publicado en maio por A Regueifa Discos. A banda volve transmutarse en Paul \u00e1 sombra no tema \"O noso contrato coa Virgin\" e deu o primeiro concerto f\u00f3ra do estado, en Varsovia.\nEn 2010 estreouse a curta \"Z\u00e9firo\", ambientada nun concerto de Ataque Escampe e realizada por alumnos da Escola de Produci\u00f3n Audiovisual de Ourense. Marco abandonou o grupo, Lois pasou a ocuparse do baixo e Roi a tocar unha bater\u00eda convencional. Co tema \"Desde o c\u00e9u com amor\", Ataque Escampe participou no concurso \"Musicando Carvalho Calero\".\nEn 2011 a banda gravou nos estudios Abrigueiro de Arturo Vaquero o seu terceiro LP, \"Violentos anos dez\" , o derradeiro publicado por A Regueifa Discos. Este traballo supuxo un achegamento \u00e1s m\u00fasicas negras, en particular ao soul. Por primeira vez a instrumentaci\u00f3n cl\u00e1sica dunha formaci\u00f3n rock (guitarras, baixo, bater\u00eda) estivo presente tanto na gravaci\u00f3n como no directo. O disco foi o terceiro mellor LP galego do ano para a revista \"Mondosonoro\".\nEtapa profesional.\nEn 2012 Ataque Escampe participou no disco-homenaxe a Os Resentidos \"A tribo toda baila\" cunha versi\u00f3n do tema \"M\u00fasica feliz\". Tam\u00e9n deu un concerto especial en Compostela, conmemorativo dos dez anos de directos, \"Dez violentos anos\". En decembro participou na fundaci\u00f3n do selo cooperativo Discos da M\u00e1quina canda as bandas Das Kapital e A Magnifique Bande dos Homes sen Medo, cun concerto na sala Capitol de Compostela no que tam\u00e9n se presentou a primeira referencia do selo, o EP \"Noites de agosto con Ataque Escampe.\" Neste traballo de corte crepuscular, gravado por Tom\u00e1s Ageitos nos estudios A Ponte, o grupo diversificou as influencias de estilos musicais dispares, como o krautrock, o bolero, a cumbia ou o calipso ao tempo que se asentou nunha sonoridade pop.\nEn 2013 o grupo colaborou no libro-cd infantil \"Os Bolechas fan unha banda,\" coa canci\u00f3n \"After Hours\". No ver\u00e1n organizaron unha serie de sesi\u00f3ns de improvisaci\u00f3n nas que compuxeron a maior parte dos temas para o seu pr\u00f3ximo LP. Tralo ver\u00e1n, a banda tomou un descanso dos escenarios que durou at\u00e9 a primavera de 2014. Este descanso s\u00f3 se interrompeu en decembro para tocar no festival \"M\u00e1is discos para a m\u00e1quina\", organizado por Discos da M\u00e1quina no primeiro aniversario da s\u00faa creaci\u00f3n, neste momento con novos membros como Grampoder, Caxade ou The Lost Omelette-makers. O 28 de decembro de 2013 publicouse tam\u00e9n, a modo de brincadeira, un \"hoax\": o LP \"Vive ou morre\", que s\u00f3 permaneceu publicado 24 horas en internet, no que a banda, baixo a aparencia de t\u00edtulos evocadores, agochou a gravaci\u00f3n con micr\u00f3fono de ambiente de canci\u00f3ns populares a capela nunha noite de esmorga.\n2014 foi o ano da edici\u00f3n do LP \"O disco vermello.\" Neste disco, gravado por Arturo Vaquero e editado por Discos da M\u00e1quina, Ataque Escampe deu o paso da s\u00faa profesionalizaci\u00f3n definitiva coa incorporaci\u00f3n do bater\u00eda de jazz \u00c1lvaro Trillo. Roi Vidal pasou a ocuparse do xil\u00f3fono, da mel\u00f3dica e, progresivamente, da voz principal. Neste disco, Ataque Escampe consolidou un son pop con momentos electr\u00f3nicos e a influencia r\u00edtmica de estilos como o dub ou o funk, para contar historias de perdedores por medio duns textos m\u00e1is contidos que en traballos anteriores. O disco editouse en maio e o grupo retomou a actividade de directo nun formato integramente el\u00e9ctrico, que combinaba puntualmente con espect\u00e1culos ac\u00fasticos. Neste mesmo ano, o grupo participou no compilatorio \"Monstros da m\u00e1quina vol. I\" de Discos da M\u00e1quina co tema \"Evita\", gravado en colaboraci\u00f3n co grupo de m\u00fasica electr\u00f3nica Sub Rosa. O 29 de novembro, Ataque Escampe encargouse do concerto de clausura das Marchas da dignidade. En decembro, Ataque Escampe recibiu o Premio Mart\u00edn C\u00f3dax da M\u00fasica na categor\u00eda indie / pop.\n2015 comezou coa ausencia do vocalista \u00c1lex Charl\u00f3n nos concertos. Tam\u00e9n finalizou con \u00e9xito o crowdfunding do libro \"Relatos americanos\" en colaboraci\u00f3n co artista pl\u00e1stico Misha Bies Golas, no que os textos narraban episodios estra\u00f1os que lles sucederan \u00e1 banda en concertos. En xu\u00f1o dese ano confirmouse a sa\u00edda definitiva de \u00c1lex a trav\u00e9s dun comunicado do grupo e outro do propio vocalista na p\u00e1xina web. Un concerto na Sala Capitol de Compostela o 19 de xu\u00f1o supuxo a s\u00faa despedida oficial. \nEn febreiro de 2017 presentaron o seu disco \"Primeiros bicos,\" con chiscadelas aos ritmos latinos e ao afrobeat, entre outros estilos, con Roi Vidal e Miguel Mosqueira altern\u00e1ndose nas voces principais.\nEn decembro de 2018 publicaron un dobre disco con 24 canci\u00f3ns divididas entre \"\u00cddolos adolescentes (2007-2011)\" e \"A vida dos animais (2012-2018)\". Inclu\u00edu canci\u00f3ns que apareceran en discos colectivos, homenaxes, directos, versi\u00f3ns, ademais de catro temas in\u00e9ditos. Tam\u00e9n en decembro de 2018 anunciouse a marcha de Roi Vidal e \u00c1lvaro Trillo. \nEn novembro de 2019 deuse a co\u00f1ecer a nova formaci\u00f3n do grupo, co regreso de \u00c1lex Charl\u00f3n e a incorporaci\u00f3n de Cibr\u00e1n Tenreiro (bater\u00eda) e Julio Vilari\u00f1o (sintetizadores). Poucos d\u00edas despois anunciouse a publicaci\u00f3n dun novo EP no mes de decembro, \"A alma,\" coa produci\u00f3n de Hevi (Malandr\u00f3meda). A pandemia do COVID-19 lastrou a continuidade de concertos con esta formaci\u00f3n. Cabe resaltar a gravaci\u00f3n, xa no ano 2020, dun concerto no ciclo Galicia Emerxe que foi emitido nos medios p\u00fablicos galegos.\nA finais de 2021 anunciouse a marcha de Julio Vilari\u00f1o e unha pausa na actividade para a composici\u00f3n de novos temas. O ano 2022 comezou coa publicaci\u00f3n de \"Por \u00faltima vez\", unha versi\u00f3n do tema de Ana Kiro para un disco compilatorio de cl\u00e1sicos musicais galegos a cargo de artistas contempor\u00e1neos. \nEn abril de 2023 publicouse o oitavo disco de estudo da banda, seis anos despois do anterior. Titulado \"Cabalgata\", constou de 10 temas e contou coas colaboraci\u00f3ns de Ant\u00eda Ameixeiras, Hevi (produci\u00f3n) e David Silva (videoclips e dese\u00f1o). \nEstilo.\nAt\u00e9 2011, Ataque Escampe emprega para o seu estilo a etiqueta \"rock de serie B\", pola precariedade de medios na que comezaron e tam\u00e9n por certo antivirtuosismo. O \"rock de serie B\" ten como alicerce o rock ac\u00fastico e o folk rock estadounidense, e Neil Young, Wilco, Violent Femmes ou Micah P. Hinson son algunhas das s\u00faas referencias desta \u00e9poca, xunto a grupos de pop e rock estatal coma Los Enemigos ou Ant\u00f2nia Font e formaci\u00f3ns galegas coma Os Resentidos ou a Psicof\u00f3nica de Conxo.\nA partir de 2011, o grupo abandona esta etiqueta, paralelamente ao son afeccionado dos seus inicios. Ao mesmo tempo, orienta a s\u00faa sonoridade cara a un pop ecl\u00e9ctico con influencias puntuais de estilos m\u00e1is variados: soul, disco, ritmos latinos, funk, rap, dub ou krautrock.\nAs letras caracter\u00edzanse pola s\u00faa estreita relaci\u00f3n coa literatura e o cinema. Nelas tam\u00e9n est\u00e1n presentes o pouso xeracional, a vontade de experimentaci\u00f3n l\u00edrica, o pouso agridoce ou a pol\u00edtica."}
