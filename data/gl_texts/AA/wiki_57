{"id": "34949", "revid": "71626", "url": "https://gl.wikipedia.org/wiki?curid=34949", "title": "Fragas do Eume", "text": "As fragas do Eume \u00e9 un parque natural galego creado o 30 de xullo de 1997, ademais de ZEC, que abrangue 9.126 hect\u00e1reas nas beiras do r\u00edo Eume. Son as fragas costeiras mellor conservadas de Europa, e un dos poucos bosques do seu tipo que quedan no continente. Est\u00e9ndese polos concellos de Cabanas, A Capela, Monfero, Pontedeume e As Pontes de Garc\u00eda Rodr\u00edguez, todos eles da provincia da Coru\u00f1a, e nel residen 521 persoas dos cinco concellos anteriormente nomeados. A \u00e1rea declarada zona especial de conservaci\u00f3n (ZEC) coinciden cos l\u00edmites do parque natural.\nO bosque tradicional atl\u00e1ntico conservouse na zona en todo o seu esplendor, sendo consideradas as fragas como un dos mellores bosques atl\u00e1nticos term\u00f3filos do continente europeo. Malia ser a flora a alfaia das fragas, existindo raras especies de felgos que habitaban a terra hai mill\u00f3ns de anos, tam\u00e9n destacan algunhas especies animais end\u00e9micas e en perigo de extinci\u00f3n, dende pequenos anfibios e r\u00e9ptiles, como a saramaganta, ata especies maiores, como o lobo ou diversas aves de rapina.\nXeograf\u00eda.\nO parque limita polo leste coa serra da Loba, na cadea dorsal galega, e polo oeste, o parque est\u00e9ndese at\u00e9 a desembocadura do r\u00edo Eume en Pontedeume. Todo o seu territorio enc\u00e1drase na comarca do Eume, que limita \u00f3 norte coa de Ferrolterra e \u00f3 sur coa de Betanzos.\nA morfolox\u00eda do parque est\u00e1 determinada polo eixo que marca o r\u00edo, que percorre a provincia da Coru\u00f1a nunha direcci\u00f3n leste-oeste, formando un val en \"V\". No seu tramo inferior, ten unhas ladeiras con pendentes moi pronunciadas e desniveis de ata 400 metros. As diferenzas de altitude van dende o nivel do mar at\u00e9 os 710 m dos montes orientais, cunha altura media de 413 m.\nHidrograf\u00eda.\nO r\u00edo Eume atravesa o parque atravesando un profundo can\u00f3n que tam\u00e9n leva o seu nome. A s\u00faa conca ensancha na metade do seu curso, e \u00e9 neste tramo onde recibe \u00f3s seus principais afluentes. Pola marxe esquerda os r\u00edos Frei Bermuz (10\u00a0km) e San Bartolomeu (8\u00a0km). O caudal deste \u00faltimo foi aproveitado ata non hai moitas d\u00e9cadas para a produci\u00f3n de enerx\u00eda hidroel\u00e9ctrica na Central do Parrote. As concas\ndestes afluentes, xunto co curso baixo do Eume, constit\u00faen a zona de maior interese ecol\u00f3xico.\nAdemais, unha morea de caudais de auga m\u00e1is ou menos longos e caudalosos, verten as s\u00faas augas no Eume. P\u00f3dense salientar na marxe dereita o rego de Montouto, preto da capitalidade do concello de Muras, e, xa na provincia da Coru\u00f1a, o r\u00edo Maci\u00f1eira, o m\u00e1is longo de todos os afluentes (11\u00a0km) que verte a escasos metros do Parque de Carb\u00f3ns da Central t\u00e9rmica das Pontes, o r\u00edo do Pareiro, que desemboca no encoro do Eume formando un profundo entrante, e o r\u00edo Ses\u00edn, que na s\u00faa confluencia co Eume, e xunto con el, rodea o outeiro onde se ergue o mosteiro de San Xo\u00e1n de Caaveiro.\nNa marxe esquerda son salientables o rego Felgado, que ten as s\u00faas fontes en terras de Xermade, o r\u00edo Chamoselo, cunha fermosa ponte medieval preto da s\u00faa desembocadura no centro urbano das Pontes. Vertendo as s\u00faas augas no encoro do Eume despois de 10\u00a0km de percorrido, est\u00e1 o r\u00edo Frei Bermuz, sen d\u00fabida o m\u00e1is caudaloso de todos os afluentes e que forma unha fermosa paraxe natural no lugar da Feira do Dez. Xa no esteiro, desemboca o r\u00edo de Cov\u00e9s.\nFlora.\nAs fragas do r\u00edo Eume son un destacado representante da fase cl\u00edmax da vexetaci\u00f3n galega. Dominan as especies propias do clima t\u00e9pedo e oce\u00e1nico do suroeste de Europa, que incl\u00fae toda a cornixa cant\u00e1brica e o noroeste peninsular. Os bosques de ribeira, dos que o parque \u00e9 bo exemplo, dist\u00ednguense polos seus ecosistemas de elevada biodiversidade, particularmente no que respecta \u00e1 flora, que supera as 500 especies. Tradicionalmente foron moi explotados polo ser humano pola riqueza e fertilidade dos solos, e por iso son ecosistemas pouco frecuentes e conservados unicamente en zonas illadas como estas fragas. As fragas forman un continuo de grande extensi\u00f3n e valor, xa que non existe en toda Galicia unha superficie de bosque aut\u00f3ctono no mesmo grao de conservaci\u00f3n.\nNas zonas m\u00e1is altas do parque, os bosques son substitu\u00eddos por zonas de matogueira. Estas ocupan un terzo da superficie protexida, e as queiroas que o forman est\u00e1n inclu\u00eddas entre os h\u00e1bitats a protexer pola Directiva H\u00e1bitat da Uni\u00f3n Europea. Nunhas zonas o toxo \u00e9 m\u00e1is abondoso, noutras son as queiroas, e as xestas adoitan aparecer en combinaci\u00f3n coas d\u00faas anteriores.\n\u00c1rbores.\nA \u00e1rbore con maior presenza no parque natural \u00e9 o carballo. \u00c9 o medidor da sa\u00fade da fraga: os exemplares m\u00e1is lonxevos existen nas zonas que sufriron unha menor presi\u00f3n humana (a fraga do Mosqueiro ou as fragas que arrodean o r\u00edo do Dez), e est\u00e1 sendo obxecto de repoboaci\u00f3n en zonas fr\u00e1xiles do parque, onde fora apartado recentemente polo bidueiro.\nTam\u00e9n ten numerosa presenza no parque o casti\u00f1eiro, dominante nalgunhas \u00e1reas logo de roubarlle terreo ao carballo grazas a medrar m\u00e1is rapidamente e prover froitos de consumo humano. O bidueiro \u00e9 a terceira das especies maioritarias, e ocupa dous tipos de espazos: \u00e1reas tradicionais de bosque de ribeira, e zonas marxinais onde os carballos foron perdendo distribuci\u00f3n, e onde medran rapidamente.\nNas proximidades dos r\u00edos atopamos o ameneiro, que soporta ben as situaci\u00f3ns de asolagamento, xa que suxeitan as marxes das canles impedindo o seu arrastre polas cheas, o salgueiro (con moita menor frecuencia), o freixo e o pradairo. Outras especies arb\u00f3reas das fragas son a abeleira, principalmente nas proximidades dos cursos de auga; o cerqueiro, nas zonas altas das fragas de Pena Fesa, Os Cerqueiros (top\u00f3nimo que reflicte a abundancia desta \u00e1rbore) e A Marola; o \u00e9rbedo, o loureiro, e o umeiro, frecuente tam\u00e9n nas proximidades dos r\u00edos, como preto do mosteiro de Caaveiro. Tam\u00e9n se ten sinalado a presenza do lamigueiro nas fragas, unha especie rara na zona pr\u00f3xima \u00e1 costa. O teixo, atopa no parque a s\u00faa localizaci\u00f3n m\u00e1is occidental no pa\u00eds, xa que a intensa actividade humana sobre esta \u00e1rbore acabouna relegando principalmente \u00e1s monta\u00f1as orientais galegas. Finalmente, existe en abundancia o acivro, fundamentalmente como arbusto pero que chega a acadar exemplares de altura e porte, o estripeiro, o abru\u00f1eiro, a pereira brava e a maceira brava, esta \u00faltima pouco frecuente noutros lugares da provincia da Coru\u00f1a.\nFelgos.\nNo parque est\u00e1n presentes unhas 28 especies distintas de felgos, entre as que destaca o grupo co\u00f1ecido como os relictos macaron\u00e9sicos. Os felgos son moi dependentes das condici\u00f3ns protectoras que lles brindan as fragas e conc\u00e9ntranse nas \u00e1reas m\u00e1is h\u00famidas e t\u00e9rmicas. Os fieitos constit\u00faen unha das principais caracter\u00edsticas destes bosques. Os m\u00e1is com\u00fans son:\nTam\u00e9n se poden atopar especies de gran valor ben pola s\u00faa escaseza ou ben por darse lonxe da s\u00faa \u00e1rea normal de distribuci\u00f3n, coma:\nAlgunhas destas especies est\u00e1n relacionadas cunha antiga vexetaci\u00f3n subtropical que poboou as marxes do mar de Tetis na era terciaria. A calor e a humidade permitiron o desenvolvemento dunha exuberante flora, similar \u00e1 que na actualidade atopamos no arquip\u00e9lago neozeland\u00e9s ou na Florida. Por\u00e9n, hai dous mill\u00f3ns de anos, os procesos de glaciaci\u00f3n nos polos e a desertizaci\u00f3n nos tr\u00f3picos foron recortando a distribuci\u00f3n desa flora que, incapaz de adaptarse \u00f3s cambios, quedou reducida a zonas pequenas situadas entre os 25\u00ba e 40\u00ba de latitude: Illas Canarias, Illas dos Azores e Madeira, e en menor extensi\u00f3n nas serras de Alxeciras (provincia de C\u00e1diz) ou o Parque Natural das Fragas do Eume.\nMusgos e liques.\nNo estrato muscinal est\u00e1 presente case a metade da flora briof\u00edtica galega (musgos e hep\u00e1ticas) particularmente importante nas zonas h\u00famidas e sombrizas, con m\u00e1is de 220 especies diferentes (136 de musgos e 85 de hep\u00e1ticas). Entre elas at\u00f3panse catro citas \u00fanicas para a brioflora espa\u00f1ola e sete m\u00e1is consid\u00e9ranse raras dentro da flora ib\u00e9rica. Destacan a \"Cololejeunea microscopica\" e a \"Lepidozia cupresana\".\nA flora liqu\u00e9nica garda tam\u00e9n un notable cat\u00e1logo de m\u00e1is de 240 especies, entre as que figuran tres citas novas para a Europa continental e 24 novas para Espa\u00f1a. Son caracter\u00edsticas dos bosques maduros outras especies menos raras pero moi ligadas a estes ecosistemas: a \"Lobaria scrobiculata\", a \"Pannaria rubiginosa\" e a \"Usnea articulata\".\nFauna.\nOs bosques de ribeira son un ecosistema caracterizado por unha ampla biodiversidade.\nAnfibios.\nAs fragas, polo seu car\u00e1cter h\u00famido e sombrizo, son un ambiente id\u00f3neo para os anfibios. No Eume viven 13 das 15 especies existentes en Galicia. A p\u00edntega com\u00fan e a s\u00faa subespecie galega son moi frecuentes xa que as masas forestais caducifolias son o seu bi\u00f3topo natural. Tam\u00e9n est\u00e1n presentes outras especies coma o sapi\u00f1o comadr\u00f3n, o sapo com\u00fan, a ra patilonga (que vive nos regatos afluentes do Eume na conca baixa, coma o Ses\u00edn), e a ra vermella, que \u00e9 posible atopar nos prados da serra de Sangui\u00f1edo. Nas pozas estacionais at\u00f3panse as tres especies de pintafontes, o com\u00fan, o palmado e mailo pintafontes verde, pero \u00e9 especialmente valiosa a saramaganta (\"Chiglossa lusitanica\"), endemismo do noroeste ib\u00e9rico que mant\u00e9n nas fragas unha das s\u00faas m\u00e1is nutridas poboaci\u00f3ns.\nAves.\nEntre as aves da fraga, con m\u00e1is de 100 especies co\u00f1ecidas, destacan as rapaces que se alimentan de micromam\u00edferos, adaptadas a cazar no interior do bosque: o azor, o lagarteiro, o gabi\u00e1n, o bufo pequeno, a curuxa, o moucho com\u00fan, a avelaiona, o mi\u00f1ato queimado, a tartara\u00f1a cincenta, o mi\u00f1ato real e o abelleiro. En espazos m\u00e1is abertos habita tam\u00e9n o falc\u00f3n peregrino, o mi\u00f1ato com\u00fan e o bufo real. Entre as pequenas insect\u00edvoras destacan o gabeador azul, o gabeador com\u00fan, a avenoiteira, o ferreiri\u00f1o abelleiro, o ferreiri\u00f1o bacach\u00eds, o peto real, o peto verde, a estreli\u00f1a riscada, a estreli\u00f1a do norte, o picafollas e maila arcea. Nas ribeiras dos cursos de auga do parque destaca o merlo rieiro e o picapeixe.\nMam\u00edferos.\nEntre os mam\u00edferos destacan a londra, a martara\u00f1a, a gardu\u00f1a, o gato mont\u00e9s, o armi\u00f1o e a xeneta. Abondan tam\u00e9n os corzos, os raposos, os xabar\u00eds, os cervos, as donicelas e os teixugos. Tam\u00e9n existen poboaci\u00f3ns de lobo nas zonas m\u00e1is elevadas e apartadas dos n\u00facleos de poboamento humanos.\nR\u00e9ptiles.\nO parque natural acolle catorce especies de r\u00e9ptiles, a metade das que viven en Galicia. At\u00f3panse nas zonas m\u00e1is secas e nas zonas de mato, onde te\u00f1en m\u00e1is zonas onde quedar \u00e1 raxeira. Algunhas especies, como \u00e9 o caso do lagarto das silvas ou da cobra de colar son com\u00fans nas zonas h\u00famidas.\nPeixes.\nEntre os peixes, dos que est\u00e1n inventariados 8 taxa, destaca a presenza de d\u00faas especies consideradas vulnerables, o endemismo noroccidental ib\u00e9rico \"Pseudochondrostoma duriense\" e o reo (\"Salmo trutta trutta\"). \nInvertebrados.\nEntre os invertebrados destacan algunhas especies como o caracol de Quimper (\"Elona quimperiana\"), terrestre e end\u00e9mico dos bosques atl\u00e1nticos, a caramecha de r\u00edo (\"Belgrandiella rolanie\") a lesma (\"Geomalacus maculosus\"). No ver\u00e1n, durante o d\u00eda, \u00e9 frecuente observar a bolboreta \"Apatura iris\" e pola noite a endromis dos salgueiros (\"Endromis versicolora\"). Outros cole\u00f3pteros destacables son o escaravello \"Carabus galicianus\" asociado \u00f3s cursos de auga r\u00e1pidos e limpos, e que \u00e9 tam\u00e9n un endemismo do noroeste peninsular, e mais o escaravello dourado (\"Chrysocarabus lateralis\"), ben distribu\u00eddo por todo o territorio das fragas, e a vacaloura ou escornabois (\"Lucanus cervus\"), cada vez m\u00e1is escasa nas fragas galegas. Nos r\u00edos do parque destaca a presenza do mexill\u00f3n de r\u00edo (\"Margaritifera margaritifera\").\nXeolox\u00eda.\nA \u00e1rea presenta unha xeolox\u00eda variada. No seu percorrido, o r\u00edo atravesa diferentes tipos de materiais xeol\u00f3xicos, granitos no tramo inferior, orogneis cara o leste, e xistos do per\u00edodo C\u00e1mbrico. Ademais, tam\u00e9n poden atoparse materiais \u00e1cidos como a cuarcita, pedra de gra, filitas e incluso o chamado \u201collo de sapo\u201d.\nClima.\nO clima do parque caracter\u00edzase por ser oce\u00e1nico e pola s\u00faa elevada pluviosidade. As diferenzas de temperatura entre estaci\u00f3ns son menos acusadas, con ver\u00e1ns t\u00e9pedos e invernos non moi fr\u00edos. As temperaturas medias anuais van desde os 11,7 aos 15,1\u00a0\u00b0C. Ademais, ten unha caracter\u00edstica de termicidade que implica a ausencia de xeadas, o cal favorece a aparici\u00f3n dalgunhas especies vexetais no val do Eume.\nPor outra banda, os rexistros de pluviosidade roldan os 1\u00a0200 litros/m2/ano na r\u00eda de Pontedeume ata os m\u00e1is de 1\u00a0700 litros/m2ano que se poden recoller nas partes central e oriental. O seu patr\u00f3n de distribuci\u00f3n \u00f3 longo do ano \u00e9 moi semellante \u00f3 do resto de Galicia.\nPresenza humana.\nA dificultade de acceder \u00e1 fraga, o cal favorece o seu illamento, foi a caracter\u00edstica buscada por unha serie de eremitas para fundar os mosteiros medievais de Monfero e Caaveiro.\nMosteiro de Caaveiro.\nO mosteiro de San Xo\u00e1n de Caaveiro estableceuse no ano 934 nas fragas do Eume para acoller aos numerosos anacoretas que viv\u00edan dispersos na zona. Na segunda metade do s\u00e9culo XI, en tempos do abade Ted\u00f3n, de bieito conv\u00e9rtese en mosteiro de c\u00f3engos regulares de santo Agosti\u00f1o. Non chegou a ter m\u00e1is de nove habitantes, n\u00famero que se reduciu a seis na Idade Moderna.\nPronto importantes doaz\u00f3ns de san Rosendo (907-977), e outros nobres engrandecen o seu patrimonio recibindo este a maior parte das terras cultivables existentes \u00e1 dereita do r\u00edo Eume e tam\u00e9n lle conceden a xurisdici\u00f3n sobre vilas e fregues\u00edas exim\u00edndoo da autoridade do arcebispado de Santiago de Compostela. Entre 1220 e 1259, etapa na que concl\u00fae a expansi\u00f3n e chega o momento dos foros, estivo \u00e1 fronte do mosteiro o prior Mart\u00edn Rodr\u00edguez, quen conseguiu a ampliaci\u00f3n do couto ata a ponte sobre o r\u00edo Eume coa incorporaci\u00f3n de Cabanas e Ir\u00eds.\nDentro dos l\u00edmites do parque at\u00f3panse numerosas pegadas da actividade humana, como os foios para facer carb\u00f3n vexetal e grandes troncos cortados a rentes do chan. Tam\u00e9n hai restos de interese hist\u00f3rico e de arquitectura tradicional, como cruceiros, pontes, ermidas. Destaca como curiosidade a presenza na zona do oso pardo, extinguido da xeograf\u00eda galega, e da aguia real case extinta, na \u00e9poca na que se constru\u00edu o mosteiro.\nO conxunto foi declarado no ano 1975 Monumento Hist\u00f3rico-Art\u00edstico pola s\u00faa importancia arquitect\u00f3nica. En 1986 apr\u00f3base o expediente de expropiaci\u00f3n que converte o mosteiro e os seus arredores en propiedade da Deputaci\u00f3n provincial da Coru\u00f1a.\nMosteiro de Monfero.\nAs orixes do mosteiro de Monfero rem\u00f3ntanse ao s\u00e9culo X, cando se fundou un cenobio ao p\u00e9 dunha ermida dedicada a san Marcos. O mosteiro foi fundado en 1134 baixo a Orde de San Bieito, e reconvertido en cisterciense en 1147. A s\u00faa vida mon\u00e1stica prolongouse ata a exclaustraci\u00f3n de 1835.\nPos\u00fae unha igrexa barroca comezada a constru\u00edr en 1622, e tres claustros. Ag\u00e1s a igrexa o resto de dependencias monacais at\u00f3pase en estado ruinoso.\nA importancia social destes mosteiros bas\u00e9ase no feito de que durante moitos anos serviron de eixo vertebrador da vida econ\u00f3mica, social e relixiosa da comarca.\nImpactos ambientais.\nDesde a d\u00e9cada de 1960 as fragas sufriron cambios por presi\u00f3n antropox\u00e9nica. O abandono de cultivos e a construci\u00f3n do encoro modificaron a tipolox\u00edas dos solos. Ademais, as plantaci\u00f3ns forestais con especies al\u00f3ctonas, en particular o \"Eucalyptus\", supuxeron un desprazamento das especies de bosque atl\u00e1ntico europeo, como \"Quercus robur\" ou \"Castanea sativa\", ou os fieitos. A expansi\u00f3n do eucalipto foi significativa en especial desde 1998 e aumentou a fragmentaci\u00f3n dos h\u00e1bitats do parque.\nA fragmentaci\u00f3n de h\u00e1bitats e o tipo de especie invasora, as do x\u00e9nero \"Eucalyptus\", favorecen a propagaci\u00f3n de incendios. As\u00ed, houbo incendios como o do 31 de marzo de 2012 que comezou nun lume no concello da Capela, que destru\u00edu parte do parque e que non foi extinguido ata o d\u00eda 3 de abril. A superficie queimada estimouse nun total dunhas 750 hect\u00e1reas , das que unhas 350 corresponderon \u00f3 Parque.\nAccesos e rutas.\nExisten catro entradas ou portais de acceso \u00f3 espazo natural: o Portal de Caaveiro, o da Capela, o do encoro do Eume e o de Monfero."}
{"id": "34950", "revid": "51526", "url": "https://gl.wikipedia.org/wiki?curid=34950", "title": "271", "text": "Mortes.\nHistoria ano a ano"}
{"id": "34953", "revid": "56817", "url": "https://gl.wikipedia.org/wiki?curid=34953", "title": "Acefalia", "text": "Acefalia \u00e9 un tipo de trastorno encef\u00e1lico, literalmente significa carencia de cabeza. O feto acef\u00e1lo, un xemelgo parasito doutro feto completo, ten un corpo pero non coraz\u00f3n, e o seu pescozo est\u00e1 unido \u00f3 xemelgo normal, grazas \u00f3 coraz\u00f3n deste posibilita que circule o sangue no xemelgo incompleto, xa que o feto ac\u00e9falo non poder\u00eda existir independentemente do feto \u00f3 que est\u00e1 unido."}
{"id": "34954", "revid": "1200", "url": "https://gl.wikipedia.org/wiki?curid=34954", "title": "NaCl", "text": ""}
{"id": "34955", "revid": "1200", "url": "https://gl.wikipedia.org/wiki?curid=34955", "title": "KCl", "text": ""}
{"id": "34956", "revid": "1200", "url": "https://gl.wikipedia.org/wiki?curid=34956", "title": "LiCl", "text": ""}
{"id": "34957", "revid": "1200", "url": "https://gl.wikipedia.org/wiki?curid=34957", "title": "RbCl", "text": ""}
{"id": "34958", "revid": "1200", "url": "https://gl.wikipedia.org/wiki?curid=34958", "title": "CsCl", "text": ""}
{"id": "34960", "revid": "1200", "url": "https://gl.wikipedia.org/wiki?curid=34960", "title": "MgCl2", "text": ""}
{"id": "34961", "revid": "1131", "url": "https://gl.wikipedia.org/wiki?curid=34961", "title": "Chuchamel", "text": "O termo chuchamel (zugamel ou chupamel) p\u00f3dese referir a varias especies bot\u00e1nicas:"}
{"id": "34962", "revid": "1200", "url": "https://gl.wikipedia.org/wiki?curid=34962", "title": "Bigordo", "text": ""}
{"id": "34965", "revid": "27155", "url": "https://gl.wikipedia.org/wiki?curid=34965", "title": "Petrolox\u00eda", "text": "A petrolox\u00eda (do grego \u03c0\u03ad\u03c4\u03c1\u03bf\u03c2, \"p\u00e9tros\", \"rocha\" e \u03bb\u03cc\u03b3\u03bf\u03c2, \"l\u00f3gos\", \"tem\u00e1tica\" ou \"materia\") \u00e9 a disciplina xeol\u00f3xica que se dedica ao estudo das rochas desde s\u00faa forma macrosc\u00f3pica \u00e1 s\u00faa composici\u00f3n de minerais microsc\u00f3picos e compostos qu\u00edmicos. Ademais da estrutura e composici\u00f3n, estuda a orixe e distribuci\u00f3n das rochas.\nA litolox\u00eda ten sido un sin\u00f3nimo de petrograf\u00eda, mais actualmente a litolox\u00eda ori\u00e9ntase s\u00f3 \u00e1 descrici\u00f3n f\u00edsica macrosc\u00f3pica das rochas. A petrograf\u00eda, por\u00e9n, estuda os detalles microsc\u00f3picos das rochas."}
{"id": "34967", "revid": "1131", "url": "https://gl.wikipedia.org/wiki?curid=34967", "title": "Biotita", "text": "A biotita \u00e9 un tipo de mica de cor negra que fundamentalmente cont\u00e9n silicatos de aluminio e ferro. \u00c9 un mineral frecuente en moitos tipos de rochas, e por tanto xunto coa moscovita, son as micas m\u00e1is abundantes da Terra. \u00c9 moi habitual atopala en moitas rochas gran\u00edticas de Galicia.\nAspecto.\nA biotita pres\u00e9ntase en forma de cristais con forma hexagonal formando frecuentemente maclas. A s\u00faa exfoliaci\u00f3n \u00e9 perfecta e faina en forma de l\u00e1minas moi flexibles e el\u00e1sticas, suaves, trasl\u00facidas, de brillo anacarado e lixeiramente coloreadas.\nSegundo as diferentes inclusi\u00f3ns de elementos que presente a biotita pode ser:\nLugares onde se atopa.\nAt\u00f3pase con frecuencia en granitos, pegmatitas, gneises, lousas, dioritas e en rochas volc\u00e1nicas sendo, polo tanto, un mineral formador de rochas.\nUsos da biotita.\n\u00dasase coma illante el\u00e9ctrico e t\u00e9rmico.\nOutros silicatos.\nOutros silicatos importantes son o feldespato e o cuarzo."}
{"id": "34968", "revid": "85894", "url": "https://gl.wikipedia.org/wiki?curid=34968", "title": "Lepidolita", "text": "A lepidolita \u00e9 un tipo de mica de cor viol\u00e1cea pouco frecuente. Est\u00e1 composta de silicatos de aluminio e litio. Pod\u00e9mola atopar especialmente en pegmatitas ricas en litio. As\u00f3ciase con outros minerais de litio como espodumena en pegmatitas. \u00c9 unha das maiores fontes do raro rubidio e do cesio."}
{"id": "34969", "revid": "27155", "url": "https://gl.wikipedia.org/wiki?curid=34969", "title": "Flogopita", "text": "A flogopita \u00e9 un tipo de mica de cor parda pouco frecuente, constitu\u00edda fundamentalmente por silicatos de aluminio e potasio. \u00c9 un mineral do grupo dos silicatos, subgrupo filosilicatos, onde se achan as micas. \u00c9 bastante frecuente nos gneis preto de Santiago de Compostela, as\u00ed como na localidade pontevedresa da Franqueira. Normalmente enc\u00f3ntrase en paquetes de l\u00e1minas de cor casta\u00f1a, \u00e1s veces de grandes dimensi\u00f3ns.\nO seu nome prov\u00e9n do grego \"phlogopos\", que significa fogo, en alusi\u00f3n \u00e1 s\u00faa cor.\n\u00c9 o extremo con magnesio dunha serie de soluci\u00f3n s\u00f3lida de micas, estando no outro extremo a biotita. Alg\u00fans dos minerais intermedios desta serie son fluorflogopita (rica en fl\u00faor), eastonita e hendricksita (rica en cinc). Por isto, \u00e1s veces recibe o sin\u00f3nimo de mica magn\u00e9sica ou ferroso-magn\u00e9sica.\nAmbiente de formaci\u00f3n.\nA flogopita \u00e9 un mineral de orixe neumatol\u00edtica. Aparece xeralmente en calcarios e dolom\u00edas gra\u00fadas, en xistos cristalinos afectadas por metamorfismo de contacto e algunhas serpentinitas.\n\u00c9 tam\u00e9n com\u00fan nas kimberlitas, onde forma grandes l\u00e1minas, as\u00ed como en pegmatitas de rochas ultram\u00e1ficas.\nA flogopita \u00e9 un membro do grupo das micas moi com\u00fan, que se observa especialmente en m\u00e1rmores dolom\u00edticos (ricos en magnesio) asociado con espinela, di\u00f3psido, horneblenda, granates e minerais do grupo das condritas.\nLocalizaci\u00f3n.\nExisten importantes dep\u00f3sitos de flogopita en Ontario e Quebec (Canad\u00e1), en Rusia e en numerosas localizaci\u00f3ns de Europa. En Espa\u00f1a enc\u00f3ntrase en finas escamas en gneises de Santiago de Compostela (Galiza), as\u00ed como no m\u00e1rmore negro-azulado da Serra de Aracena (Huelva).\nUso.\nEmpr\u00e9gase industrialmente en l\u00e1minas como illante el\u00e9ctrico en dispositivos espec\u00edfico, como por exemplo o illante que levan as bux\u00edas do autom\u00f3bil. A s\u00faa capacidade como illante \u00e9 superior a da das outras micas. Tam\u00e9n se usa moido en po como material de carga."}
{"id": "34971", "revid": "27155", "url": "https://gl.wikipedia.org/wiki?curid=34971", "title": "C\u00f3rnea", "text": "A c\u00f3rnea \u00e9 a parte anterior transparente e protectora do ollo dos vertebrados. Local\u00edzase na rexi\u00f3n polar anterior do globo ocular enriba do iris e pupila. A c\u00f3rnea e o cristalino te\u00f1en a funci\u00f3n de enfocar a luz a trav\u00e9s da pupila cara a retina, como se fose unha lente fixa. Son as l\u00e1grimas (secreci\u00f3n lacrimal) as que mante\u00f1en a c\u00f3rnea h\u00famida e saud\u00e1bel.\nAnatom\u00eda macrosc\u00f3pica.\nA superficie anterior da c\u00f3rnea \u00e9 el\u00edptica, medindo aproximadamente 12,6\u00a0mm no di\u00e1metro horizontal e 11,7\u00a0mm no vertical, cun grosor medio de 0,52\u00a0mm na rexi\u00f3n central e de 0,65\u00a0mm ou m\u00e1is, na rexi\u00f3n perif\u00e9rica.\nNon presenta na s\u00faa superficie anterior unha curvatura uniforme. A curvatura m\u00e1is acentuada d\u00e1se na rexi\u00f3n central sendo m\u00e1is plana na rexi\u00f3n perif\u00e9rica. O raio de curvatura medio est\u00e1 en torno de 7,8\u00a0mm na superficie anterior da rexi\u00f3n central e de 6,6\u00a0mm na superficie posterior.\nA c\u00f3rnea pos\u00fae un poder de refracci\u00f3n de 44,00 dioptr\u00edas.\nA s\u00faa estrutura non \u00e9 vascularizada e a s\u00faa innervaci\u00f3n est\u00e1 desprovista de va\u00ed\u00f1a de mielina, o que garante a s\u00faa total transparencia.\nAnatom\u00eda microsc\u00f3pica.\nA c\u00f3rnea est\u00e1 constitu\u00edda por cinco capas:\nEpitelio.\nO epitelio \u00e9 a capa m\u00e1is superficial e componse de catro a seis capas de c\u00e9lulas do tipo epitelio escamoso estratificado, non queratinizado. A s\u00faa espesura \u00e9 do 10% aproximadamente e est\u00e1 provista de alta capacidade de rexeneraci\u00f3n.\nAs c\u00e9lulas das capas m\u00e1is profundas tienen forma de columna, con actividade mitox\u00e9nica. Cando \u00e1s c\u00e9lulas m\u00e1is superficiais (tidas como m\u00e1is antigas) comezan a descamar, outras c\u00e9lulas novas van naturalmente tomando a forma estratificada descrita anteriormente.\nPara que ocorra a renovaci\u00f3n da c\u00e9lula na superficie son necesarios sete d\u00edas, per\u00edodo necesario para que se produza da mitose.\nO epitelio pres\u00e9ntase como unha superficie lisa e brillante, o que lle asegura o seu poder de refracci\u00f3n. O seu funcionamento \u00e9 unha especie de bloqueo contra a perda de l\u00edquidos e, consecuentemente, evita a penetraci\u00f3n de microrganismos.\nAs c\u00e9lulas basais dos seus bordos presentan extensi\u00f3ns dixitais e est\u00e1n unidas entre si pola \"zonula adhaerens\" e \"gap junctions\". As c\u00e9lulas basais son planas na s\u00faa cara posterior e adh\u00edrense \u00e1 l\u00e1mina basal a trav\u00e9s de hemidesmosomas.\nEstroma.\nEsta capa sup\u00f3n case o 90% do grosor da c\u00f3rnea. \u00c9 un tecido conxuntivo transparente formado por lamini\u00f1as constitu\u00eddas por fibras col\u00e1xenas e matriz extracelular dispostas regularmente en capas paralelas. A matriz cont\u00e9n moito querat\u00e1n sulfato e condroit\u00edn sulfato. Entre as fisuras deixadas polas fibras aparecen c\u00e9lulas, que son un tipo de fibroblasto especial chamado queratocito. Pode haber un pequeno n\u00famero de linfocitos e outros leucocitos, que aumentan en n\u00famero en caso de inflamaci\u00f3n.\nMembrana de Bowman.\nEsta membrana est\u00e1 formada de c\u00e9lulas do epitelio basal, da l\u00e1mina basal, e de fibras do estroma anterior. O seu grosor \u00e9 de 8 \u03bcm a 12 \u03bcm e a s\u00faa formaci\u00f3n \u00e9 por fibras de col\u00e1xeno e proteoglicanos, non ten o poder de se rexenerar unha vez lesionada. O seu di\u00e1metro \u00e9 de aproximadamente dous terzos das fibras de col\u00e1xeno do estroma. A s\u00faa funci\u00f3n bas\u00e9ase en manter a integridade e a organizaci\u00f3n epitelial e manter o epitelio separado do estroma.\nMembrana de Descemet.\nS\u00e1bese que a s\u00faa formaci\u00f3n acontece aos catro meses de xestaci\u00f3n e a s\u00faa capa anterior compl\u00e9tase ao aproximarse o nacemento.\nA membrana de Descemet \u00e9 facilmente rexenerada, debido \u00e1 s\u00faa formaci\u00f3n a partir do endotelio. Reviste toda a superficie do estroma, que est\u00e1 composta por unha capa anterior preto do estroma e unha capa posterior preto do endotelio.\nEsta mesma membrana ten un grosor constante ao longo da vida, por tanto non ten significado relevante, e permanece en torno de 3\u00a0mm na s\u00faa capa anterior, e de 2 \u03bcm a 10 \u03bcm na capa posterior, que neste caso pode variar co paso dos anos.\nEndotelio.\nMide aproximadamente 4 a 6 \u03bcm de altura e 20 \u03bcm de comprimento. As c\u00e9lulas son hexagonais e est\u00e1n dispostas de maneira extraordinaria: pola disposici\u00f3n e polo padr\u00f3n desas c\u00e9lulas ch\u00e1mase \"mosaico endotelial\" pola s\u00faa semellanza.\nCando ocorre perda de c\u00e9lulas endoteliais, aquelas c\u00e9lulas que sobraran despr\u00e1zanse na direcci\u00f3n da \u00e1rea lesionada para encher aquel espazo, aumentando o seu tama\u00f1o (polimegatismo) e tam\u00e9n alterando a s\u00faa forma (pleomorfismo). Todo ese mecanismo \u00e9 respons\u00e1bel da reparaci\u00f3n do endotelio. T\u00e9\u00f1ase en conta o feito de que a mitose nas c\u00e9lulas endoteliais adultas \u00e9 lenta e escasa.\nObs\u00e9rvase en cultivos con soro fetal en humanos a evidencia de mitose celular endotelial.\nPara se manter o estado de transparencia e de turxescencia da c\u00f3rnea t\u00f3rnase necesaria e esencial a integridade funcional do endotelio corneano. \u00c9 imprescind\u00edbel salientar que o endotelio \u00e9 de suma importancia para manter a transparencia e organizaci\u00f3n das capas da c\u00f3rnea; con iso ev\u00edtase un edema corneano.\nCoa exacta transferencia de sodio e potasio, o endotelio leva a auga a unha velocidade de 6,5 ml/cm/hora. S\u00e1bese que o os\u00edxeno prov\u00e9n do humor acuoso e que o suprimento de glicosa prov\u00e9n tam\u00e9n do humor acuoso, co que se facilita ese mecanismo de transferencia.\nNo momento do nacemento o volume endotelial var\u00eda de 3.500 a 4.000 c\u00e9lulas por mil\u00edmetro cadrado. No individuo adulto ese volume var\u00eda de 1.400 a 2.500 c\u00e9lulas por mil\u00edmetro cadrado. Sendo as\u00ed o m\u00ednimo que se espera para que o endotelio poida manter a s\u00faa funci\u00f3n \u00e9 da orde de 400 a 700 c\u00e9lulas por mil\u00edmetro cadrado. Sen ese m\u00ednimo \u00e9 impos\u00edbel manter a s\u00faa funci\u00f3n e a partir diso comeza a ocorrer edema e, consecuentemente, perda da visi\u00f3n.\nTransplantes.\nSe a c\u00f3rnea for afectada por algunha doenza que provoque, por exemplo, a s\u00faa opacidade, \u00e9 pos\u00edbel realizar transplantes a partir de tecidos pertencentes \u00e1 c\u00f3rnea de doadores."}
{"id": "34972", "revid": "23204", "url": "https://gl.wikipedia.org/wiki?curid=34972", "title": "Moscovita", "text": "A moscovita \u00e9 un tipo de mica bastante frecuente en moitos tipos de rochas. \u00c9 de cor branca ou agrisada. Xunto coa biotita, son os dous tipos de micas que m\u00e1is abundan na Terra, e polo tanto pod\u00e9mola atopar en moit\u00edsimas zonas de Galicia.\nAspecto.\nA moscovita pres\u00e9ntase en forma de cristais con forma hexagonal formando frecuentemente maclas. A s\u00faa exfoliaci\u00f3n \u00e9 perfecta e faina en forma de l\u00e1minas moi flexibles e el\u00e1sticas, suaves, trasl\u00facidas, de brillo anacarado (coma a parte interior dunha cuncha de mexill\u00f3n) e lixeiramente coloreadas.\nLugares onde se atopa.\nA moscovita at\u00f3pase en granitos, pegmatitas, gneises, lousas e m\u00e1rmores. \u00c9, polo tanto, un mineral formador de rochas.\nUsos da moscovita.\nA moscovita \u00e9 usada frecuentemente como illante el\u00e9ctico e t\u00e9rmico. Na antiga Rusia, a moscovita era usada como substituto do vidro, de a\u00ed o seu nome.\nPropiedades.\n\u00c9 un mineral insoluble nos \u00e1cidos (excepto no \u00e1cido fluorh\u00eddrico) e dificilmente fusible.\nOutros silicatos.\nO cuarzo e o feldespato son outros dous silicatos importantes."}
{"id": "34974", "revid": "15490", "url": "https://gl.wikipedia.org/wiki?curid=34974", "title": "Olsztyn", "text": "Olsztyn (en ; en ) \u00e9 unha cidade de Polonia con \u00e1rea urbana duns 175.000 habitantes."}
{"id": "34981", "revid": "785", "url": "https://gl.wikipedia.org/wiki?curid=34981", "title": "Galer\u00eda de imaxes de Negreira", "text": "Galer\u00eda de imaxes do concello de Negreira na provincia da Coru\u00f1a."}
{"id": "34999", "revid": "624", "url": "https://gl.wikipedia.org/wiki?curid=34999", "title": "Alexandra Pavelkov\u00e1", "text": "Alexandra Pavelkov\u00e1, nada o 25 de agosto de 1966 en Zvolen, \u00e9 unha escritora eslovaca de ficci\u00f3n cient\u00edfica e fantas\u00eda.\nTraxectoria.\nDeuse a co\u00f1ecer en 1995 co relato \"Horalka\" (Monta\u00f1\u00e9s) e desde ent\u00f3n leva publicado 7 libros e ducias de relatos e artigos de cr\u00edtica literaria e cinematogr\u00e1fica. A s\u00faa primeira novela foi \"Piesok vo vetre\" (\"Area no vento\") en 1999."}
{"id": "35000", "revid": "912", "url": "https://gl.wikipedia.org/wiki?curid=35000", "title": "Hamlet, pr\u00edncipe de Dinamarca", "text": ""}
{"id": "35001", "revid": "1131", "url": "https://gl.wikipedia.org/wiki?curid=35001", "title": "Henrique V (obra de teatro)", "text": " \nHenrique V \u00e9 unha peza teatral escrita por William Shakespeare baseada na vida do rei Henrique V de Inglaterra. Os acontecementos te\u00f1en lugar inmediatamente antes e despois da batalla de Agincourt durante a Guerra dos Cen Anos. Est\u00edmase que a obra escribiuse en 1599. A primeira edici\u00f3n impresa da obra \u00e9 do ano 1600.\nA obra \u00e9 a parte final dunha tetralox\u00eda, precedida por \"Ricardo II\", \"Henrique IV, parte I\" e \"Henrique IV, parte II\"."}
{"id": "35003", "revid": "56817", "url": "https://gl.wikipedia.org/wiki?curid=35003", "title": "Acelerador", "text": "Un acelerador p\u00f3dese referir a:"}
{"id": "35004", "revid": "17467", "url": "https://gl.wikipedia.org/wiki?curid=35004", "title": "Alema\u00f1a Federal", "text": ""}
{"id": "35005", "revid": "89787", "url": "https://gl.wikipedia.org/wiki?curid=35005", "title": "Alfredo", "text": "Alfredo \u00e9 un nome propio galego de home, deriva do sax\u00f3n \"aelf\" (elfo) e \"raed\" (consello). A forma feminina \u00e9 Alfreda. No ano 2010 levaban o nome 3.406 residentes en Galicia ."}
{"id": "35007", "revid": "85894", "url": "https://gl.wikipedia.org/wiki?curid=35007", "title": "Maci\u00e0 Alavedra", "text": "Maci\u00e0 Alavedra i Moner, nado en Barcelona o 26 de marzo de 1934 e finado na mesma cidade o 29 de setembro de 2018, foi un pol\u00edtico catal\u00e1n.\nTraxectoria.\nLicenciado en dereito pola Universidade de Barcelona. En 1977 entrou no parlamento espa\u00f1ol coa coalici\u00f3n Converg\u00e8ncia i Uni\u00f3, elixido deputado no primeiro Parlamento de Catalu\u00f1a (1980) foi o voceiro do grupo parlamentario de CIU ata que en 1982 foi nomeado conselleiro de gobernaci\u00f3n. En 1986 volta \u00f3 Congreso dos Deputados ata que en 1987 se fai cargo da Conseller\u00eda de Industria. En 1987 pres\u00e9ntase e sae elixido de novo para o parlamento catal\u00e1n. En 1989 faise cargo da Conseller\u00eda de Econom\u00eda e Finanzas."}
{"id": "35008", "revid": "23204", "url": "https://gl.wikipedia.org/wiki?curid=35008", "title": "Acci\u00f3n Nacionalista Vasca", "text": "Eusko Abertzale Ekintza - Acci\u00f3n Nacionalista Vasca (EAE-ANV) \u00e9 un partido nacionalista vasco ilegalizado de esquerdas e socialista.\nHistoria e caracter\u00edsticas.\nNaceu como unha escisi\u00f3n de Aberri en 1930 como reacci\u00f3n \u00e1 fusi\u00f3n deste coa conservadora Comuni\u00f3n Nacionalista Vasca para refundar o Partido Nacionalista Vasco. Xogou un papel importante, a\u00ednda que minoritario, durante a II Rep\u00fablica Espa\u00f1ola e a guerra civil espa\u00f1ola cando o partido formou varios batall\u00f3ns e tivo un conselleiro no primeiro goberno vasco, mantivo a s\u00faa actividade no exilio, apoiou a ETA e na transici\u00f3n integrouse en Herri Batasuna pero cando esta se refundou en Batasuna ANV non se integrou nela.\nEn 2007 concorreu \u00e1s elecci\u00f3ns municipais no Pa\u00eds Vasco e Navarra, malia seren ilegalizadas as s\u00faas listas en moitos concellos. Conseguiu un total de 95\u00a0000 votos, ga\u00f1ando en 31 municipios e obtendo representaci\u00f3n noutros 62. A formaci\u00f3n atrib\u00faese tam\u00e9n os votos declarados nulos, que suman un total de 92\u00a0000.\nO 16 de setembro de 2008, o partido foi ilegalizado polo Tribunal Supremo de Espa\u00f1a."}
{"id": "35010", "revid": "98629", "url": "https://gl.wikipedia.org/wiki?curid=35010", "title": "Pet Shop Boys", "text": "Pet Shop Boys \u00e9 un grupo de pop electr\u00f3nico, procedente do Reino Unido. Os seus integrantes son Neil Tennant, que se ocupa de cantar, dos teclados e por veces da guitarra, e Chris Lowe, que est\u00e1 aos sintetizadores e de cando en cando tam\u00e9n canta.\nTraxectoria.\nOrixinalmente pensaban chamarse West End, pero logo mudaron para o seu nome actual en lembranza dun amigo com\u00fan que traballaba nunha tenda de animais dom\u00e9sticos. A Neil Tennant, particularmente, gustoulle moito este nome porque imitaba o dun grupo de rap.\nO seu primeiro \u00e1lbum foi \"Please\", que se publicou en marzo de 1986. Desde outubro do ano anterior, o single \"West End Girls\" (que chegou ao primeiro lugar nas listas de \u00e9xitos de varios pa\u00edses, o Reino Unido e os Estados Unidos inclu\u00eddos), foi a s\u00faa credencial para o p\u00fablico. Logo, \"Love Comes Quickly\", obtivo s\u00f3 o n\u00famero 19 na lista brit\u00e1nica.\nA s\u00faa primeira xira foi en 1986, pero adiouse ata 1989, ao tempo o seu traballo \"Suburbia\" sub\u00eda ata o n\u00famero 8 das listas de \u00e9xitos brit\u00e1nicos. Este tema inspirouse nun filme de Penelope Spheeris, que narra as revoltas xuven\u00eds nas metr\u00f3poles industrializadas.\nEn 1987 chegar\u00eda unha \u00e9poca de \u00e9xitos sen precedentes na s\u00faa historia con temas como \"It`s a Sin\". Esta canci\u00f3n recibiu cr\u00edticas, pero tam\u00e9n eloxios como os de War Cry, revista do Ex\u00e9rcito de Salvaci\u00f3n, que lle deu o seu visto e prace a prop\u00f3sito do concepto de pecado na modernidad.\nO 7 de setembro dese ano publ\u00edcase o seu \u00e1lbum \"Actually\" e na noiteboa \"Always on my Mind\", que logo foi n\u00famero un en varios pa\u00edses. A canci\u00f3n xa era co\u00f1ecida porque a interpretara anteriormente Elvis Presley en 1972.\nPara 1989 fixeron d\u00faos con Dusty Springfield e Liza Minelli, que foron editados en discos como \"Scandal\" e \"Reputation\", a canda outras canci\u00f3ns. Nese mesmo ano inicia o seu primeiro ciclo de concertos, que os leva a Gran Breta\u00f1a, Xap\u00f3n e Hon-Con. O \u00e1lbum \"Introspective\" mostra unha clara influencia da cultura house e incl\u00fae canci\u00f3ns de peso, como \"Left to my own devices\" e \"I'm not scared\", esta tam\u00e9n gravada polo grupo Eighth Wonder.\nEn 1990 sae \u00e1lbum \"Behaviour\", un disco de atmosfera m\u00e1is intimista que se converter\u00eda nunha peza de culto. Pres\u00e9ntano en 1991 nunha xira mundial que os leva ata o Xap\u00f3n, Estados Unidos e Europa. En paralelo, Tennant e Lowe colaboran no primeiro disco do d\u00fao Electronic, integrado por Bernard Sumner (New Order) e Johnny Marr (The Smiths).\nEn 1993, viaxan a Rusia para inaugurar a canle MTV daquel pa\u00eds, dando a co\u00f1ecer o seu tema \"Go West\". Incl\u00faese no \u00e1lbum \"Very\", un regreso ao pop electr\u00f3nico m\u00e1is euf\u00f3rico e fastuoso.\nPara 1994 realizan unha xira, o \"Discovery Tour\", que os leva a Australia, Singapur, o Brasil, Chile e Colombia.\nEn 1995, lanzan \"Alternative\", un dobre CD que cont\u00e9n rarezas da s\u00faa discograf\u00eda, especialmente caras B de sinxelos. Un ano despois, \"Bilingual\" experimenta con ritmos brasileiros e consegue outros dous temas no top 10 brit\u00e1nico: \"Before\" e \"Se a Vida \u00c9 (That's The Way Life Is)\", unha atrevida fusi\u00f3n de samba e pop electr\u00f3nico.\nOutro \u00e1lbum do d\u00fao, \"Nightlife\", \u00e1brese co t\u00edtulo \"I Don't Know What You Want But I Can't Give It Any More\". A discotequeira \"New York City Boy\" e a agredoce \"You Only Tell Me You Love Me When You're Drunk\" l\u00e9vanos de novo ao top 10 brit\u00e1nico a finais de 1999 e principios do 2000, coincidindo cunha nova xira mundial que incl\u00fae un escenario dese\u00f1ado pola prestixiosa arquitecta iraqu\u00ed Zaha Hadid.\nEn 2002, o d\u00fao lanza o seu \u00e1lbum Release, considerado polos fans coma un imp\u00e1s na carreira musical do grupo. Neste \u00e1lbum experimentan con composici\u00f3ns que non son puramente electr\u00f3nicas, sen\u00f3n que asistimos \u00e1 presenza doutros instrumentos como guitarra cl\u00e1sica e el\u00e9ctrica, bater\u00eda e outros. A finais do 2003 combaten a frialdade xerada con ese disco cunha dobre antolox\u00eda de \u00e9xitos, PopArt, que os leva a realizar, no ver\u00e1n do 2004, unha xira baseada nas s\u00faas canci\u00f3ns m\u00e1is co\u00f1ecidas.\nA\u00ednda que se falou da posibilidade de que os membros do d\u00fao se integrasen noutros grupos ou que se disolvese Pet Shop Boys, eles continuaron xuntos. No 2004 traballan na banda sonora do filme ruso \"O acoirazado Potemkin\" de Sergei Eisenstein (1925), posto en escena por primeira vez nun concerto multitudinario na praza de Trafalgar de Londres o 12 de setembro de 2004, en colaboraci\u00f3n coa Orquestra Sinf\u00f3nica de Dresden e como protesta contra a invasi\u00f3n de Iraq de 2003. O disco conseguinte sae \u00e1 venda en setembro de 2005.\nEn maio de 2006, lanzan \"Fundamental (\u00e1lbum)\", producido por Trevor Horn, que incl\u00fae novos \u00e9xitos como \"I'm with Stupid\", \"Casanova in Hell\" ou \"The Sodom and Gomorrah Show\". Con el inician unha xira mundial que se estender\u00e1 ata o outono e que alternaron con concertos centrados no \"Acoirazado Potemkin\". De xeito paralelo a \"Fundamental (\u00e1lbum)\", lanzan \"Concrete\", tam\u00e9n con Trevor Horn, un duplo \u00e1lbum gravado ao vivo coa BBC Concert Orchestra no que revisan temas de \"Fundamental\" e tam\u00e9n canci\u00f3ns m\u00edticas. En \"Concrete\" participan estrelas como Robbie Williams ou Rufus Wainwright.\nEn marzo de 2009 sa\u00edu o disco \"Yes\", sendo o seu primeiro sinxelo \"Love etc\".\nConcertos en Galiza.\nO 1 de agosto de 2006 actuaron por primeira vez en Galiza, no parque de Castrelos de Vigo. Preced\u00e9ronos no escenario os vigueses Cat People. Segundo sinalaron alg\u00fans xornais, asistiron ao auditorio de Castrelos unhas 19.000 persoas. O concerto pertenc\u00eda \u00e1 xira de Fundamental (\u00e1lbum) e foron os temas dese disco, recompilatorio da s\u00faa carreira, os que centraron a actuaci\u00f3n. Os bises foron dous: os seus moi cl\u00e1sicos \"It's a sin\" e \"Go West\". Nas s\u00faas alocuci\u00f3ns, que foron maioritariamente en ingl\u00e9s con algunhas frases de cortes\u00eda en castel\u00e1n, Neil Tennant dixo que lle gustara moito Vigo e que desexaba volver axi\u00f1a.\nHomosexualidade.\nOs Pet Shop Boys est\u00e1n considerados como unha das grandes iconas da comunidade LGTB.\nO vocalista, Neil Tennant \u00e9 abertamente gai dende que en 1993 protagonizou un n\u00famero da revista brit\u00e1nica Attitude, se ben ata daquela procurara ir desmentindo os ruxerruxes sobre a s\u00faa homosexualidade. Lowe, por\u00e9n, garda un completo silencio sobre a s\u00faa orientaci\u00f3n sexual.\nIncl\u00faen abondosas referencias \u00e1 homosexualidade e \u00e1 cultura LGTB tanto nos v\u00eddeos como nas letras das s\u00faas canci\u00f3ns. Escribiron unha peza sobre un fan que pasa unha noite cun rapeiro, baseado en Eminem e que se chamou \"The night I fell in love\", e unha, \"Metamorphosis\", na que abordaron con claridade o tema da sa\u00edda do armario. O seu single de 1990 \"Being boring\" fala da relaci\u00f3n entre a crise da Sida e a s\u00faa incidencia nos costumes e comportamentos da comunidade gai. O v\u00eddeo que a acompa\u00f1aba foi filmado polo fot\u00f3grafo Bruce Weber.\nTennant ten declarado que, por\u00e9n, procuran facer as canci\u00f3ns dun xeito abondo ambiguo como para que tanto os homosexuais coma os heterosexuais se poidan sentir identificados.\nOs Pet Shop Boys quixeron organizar en 2001 unha xira de m\u00fasicos abertamente gais, que se \u00eda chamar Wotapalava. Por\u00e9n, nunca se chegou a levar a cabo."}
{"id": "35012", "revid": "6939", "url": "https://gl.wikipedia.org/wiki?curid=35012", "title": "Acelga", "text": "A acelga (Beta vulgaris\" var. \"cicla) \u00e9 unha planta herb\u00e1cea bianual cultivada como anual, de follas grandes e zumarentas co nervio central moi desenvolvido. P\u00f3dese consumir toda a planta de se colleitar cando as follas son pequenas, se estas xa son grandi\u00f1as as pencas amargan.\n\u00c9 unha das verduras m\u00e1is apreciadas xa que achega vitaminas, \u00e1cido f\u00f3lico e sales minerais cun alto contido en auga (48%). As follas exteriores, que adoitan ser m\u00e1is verdes, son as que conte\u00f1en maior cantidade de vitaminas e carotenos."}
{"id": "35013", "revid": "5312", "url": "https://gl.wikipedia.org/wiki?curid=35013", "title": "Chisqueiro", "text": "Un chisqueiro, ou tam\u00e9n chamado acendedor, \u00e9 un aparello empregado para acender outra substancia que ser\u00e1 a encargada de manter a chama por m\u00e1is tempo.\nHistoria.\nO primeiro chisqueiro, chamado L\u00e1mpada de D\u00f6bereiner, foi inventado polo qu\u00edmico alem\u00e1n Johann Wolfgang D\u00f6bereiner no ano 1823 e foi producido at\u00e9 1880.\nOs primeiros chisqueiros (que mereceran tal nome) consist\u00edan nun tubo, duns 6.8 mil\u00edmetros de di\u00e1metro (xeralmente de lat\u00f3n), polo que discorr\u00eda un f\u00edo de algod\u00f3n. Noutro tubo paralelo hab\u00eda un coto mantido cun resorte e un parafuso contra unha roda estriada que, fac\u00e9ndoa xirar cun dedo, produc\u00eda fa\u00edscas que acend\u00edan o f\u00edo. Unha vez empregada a brasa producida no f\u00edo, retra\u00edase esta dentro do seu tubo cunha tapadeira amarrada cun arame, que apagaba a brasa por sufocaci\u00f3n (falta de os\u00edxeno para a combusti\u00f3n).\nOs acendedores posteriores, non ti\u00f1an f\u00edo e estaban formados por un dep\u00f3sito que almacena o combustible (bencina, butano e outros), unha pedra que provoca a fa\u00edsca por roce e un mecanismo para apagar a chama de xeito c\u00f3modo por falta de os\u00edxeno.\nOs actuais non empregan pedra, sen\u00f3n un sistema electr\u00f3nico que produce unha chispa. Son moito menos lonxevos que os de pedra, pero moito m\u00e1is baratos.\nUnha variante destes \u00e9 o de coci\u00f1a, que non cont\u00e9n ning\u00fan combustible e s\u00f3 fai faiscas, que acende o gas da coci\u00f1a ou aquecedor. Funciona ben cos gases propano e butano, mais non tan ben co gas natural, que ten unha temperatura de ignici\u00f3n m\u00e1is alta, que non sempre alcanza a fa\u00edsca.\nOs chisqueiros de f\u00edo e gasolina ch\u00e1manse normalmente Zippos, por mor da marca que os popularizou.\nChisqueiro nos autom\u00f3biles.\nMoitos autom\u00f3biles te\u00f1en un acendedor el\u00e9ctrico formado por un cable polo cal pasa unha corrente de 15 a 20 amperios, a cal en poucos segundos quenta o acendedor. Unha vez se t\u00f3rna cor encarnado, \u00e9 quen de acender o tabaco."}
{"id": "35014", "revid": "98629", "url": "https://gl.wikipedia.org/wiki?curid=35014", "title": "Galieno", "text": "Publius Licinius Egnatius Gallienus, nado no 218 e finado no 268, foi un emperador romano.\nTraxectoria.\nEra fillo do emperador Valeriano e a s\u00faa esposa Egnazia Mariniana. Naceu no 218 e foi nomeado polo seu pai correxente \u00e1 idade de 35 anos, primeiro como C\u00e9sar e despois como Agustus, cando este subiu o poder no 253. Os dous correxentes ti\u00f1an unha pol\u00edtica lexislativa com\u00fan, aparec\u00edan xuntos nas moedas, a pol\u00edtica interna etc, ...s\u00f3 ti\u00f1an separados o aspecto militar, toc\u00e1ndolle a Galieno a parte Occidental do imperio.\nTocoulle vivir unha \u00e9poca moi dif\u00edcil no Imperio, en plena decadencia e con continuas invasi\u00f3ns e proclamaci\u00f3ns. No ano 254, actuou na Galia, impedindo que as tribos x\u00e9rmanicas pasasen o r\u00edo Rin, e fortificou as cidades de Colonia, Treveris, Novaesium, Autumnacum. Rexeitou o goberno dos\" agres decumani\" para se asegurar as terras do Alto Rin e o Danubio. No ano 257 vence os dacios e no ano 259 consegue deter os alamanos que se dirix\u00edan a Italia, na batalla de Mediolanum.\nCasado con Cornelia Salonina, de tendencias filocristi\u00e1s, foi un fervente admirador da cultura grega, e a s\u00faa tendencia filos\u00f3fica estaba moi unida a Plotino, que naquela \u00e9poca ti\u00f1a unha escola en Roma e xunt\u00e1base coa intelectualidade da \u00e9poca, \u00e1 que acud\u00eda o emperador e maila s\u00faa esposa. Na s\u00faa pol\u00edtica interna tivo dous claros obxectivos: diminu\u00edr os poderes do Senado e medrar a calidade de vida das clases m\u00e1is desfavorecidas. Nomeou C\u00e9sar \u00f3 seu fillo m\u00e1is vello Publio Licinio Cornelio Valeriano (Valeriano II) e \u00e1 morte deste, o elixido foi o seu segundo fillo Publio Licinio Salonino Valeriano, a quen ademais puxo ao mando da guarnici\u00f3n de Colonia, vendo a dif\u00edcil situaci\u00f3n en que se atopaban as terras da Dacia e Mesia. No ano 260, morre o seu pai, prisioneiro dos persas, e a\u00ednda que xa ti\u00f1a constancia dende hab\u00eda un ano, de que fora feito ref\u00e9n nas loitas de Antioqu\u00eda, gard\u00e1rase de dar a nova, xa que contaba que isto \u00eda traer moitos problemas ao imperio e a Roma en particular, xa que os romanos xuntaban a s\u00faa sorte coa do emperador. Galieno queda coma \u00fanico emperador e divide o Imperio en tres, qued\u00e1ndose para si a parte central do mesmo, que era Italia, Asia Menor, as rexi\u00f3ns danubianas e \u00c1frica. As outras d\u00faas rexi\u00f3ns quedaban correxentadas por Odenato en Oriente e P\u00f3stuno en Occidente, pero sen ser reco\u00f1ecidos emperadores, sen\u00f3n ao igual que pasara co seu pai, s\u00f3 en materia militar.\nSublevaci\u00f3ns.\nXa no ano 257, en Mesia, as lexi\u00f3ns nomearon emperador a Inxenuo e pouco despois foi Regaliano en Sirmium, sendo os dous m\u00e1is tarde asasinados polas s\u00faas propias tropas. No ano 262 en Exipto, Flavio Marciano e Quieto foron proclamados emperadores, en Grecia foi Pis\u00f3n, en Macedonia, Valente, e de novo en Exipto o elixido foi Mussio Emiliano. Foi Odenato quen se encargou de rematar as sublevaci\u00f3ns de Oriente, mentres en Occidente esta tarefa correu a cargo de P\u00f3stumo. Entre os anos 261 e 267 os godos saquearon os Balc\u00e1ns e Asia Menor intervindo o emperador persoalmente deica a rebeli\u00f3n de Aureolo. En Oriente, Odenato entrou en guerra cos persas e o seu rei Shapur I, a quen venceu preto de Carras e no 261 tomou o t\u00edtulo de Rei dos Palmirenses. Entre o 261 e 265 guerreou Odenato contra os partos, apoder\u00e1ndose de Nisibis e Carras, e po\u00f1endo sitio \u00e1 s\u00faa capital Ctesifonte. No 265 foi nomeado emperador por Galieno, pero morre asasinado e sucedeuno o seu fillo Vaballate, menor de idade e a s\u00faa esposa Zenobia, quen dirixe o reinado dende Palmira, proclam\u00e1ndose independente no ano 267\nEn Occidente, P\u00f3stumo declarase emperador no 260, o que orixinou o chamado \"Imperium Galliarun\", que comprendia tam\u00e9n Britania e Hispania cunha administraci\u00f3n e ex\u00e9rcito propios. No ano 262, vendo a descomposici\u00f3n e as loitas internas do Imperio, os francos e alam\u00e1ns saqueron a Galia e Hispania, chegando a po\u00f1er sitio a Tarraco, despois de permanecer por 12 anos nesas terras, cruzaron o estreito e pasaron a Mauritania Tingitana, provincia romana do norte de \u00c1frica. No ano 267, P\u00f3stumo e Galieno chegan a un acordo para delimitar as \u00e1reas de control de \u00e1mbolos dous. Nese mesmo ano, P\u00f3stumo pon sitio a cidade de Maguncia, despois de vencer os xermanos. Cando a cidade se rende, rexeita o saqueo da mesma, pero os seus soldados rematan asasin\u00e1ndoo xunto co seu fillo e sucesor P\u00f3stumo II.\nMorte.\nO xeneral dacio Aureolo reb\u00e9lase en Italia, toma Mil\u00e1n autoproclam\u00e1ndose emperador. Galieno interrompe a loita contra os xermanos e vaise cara a Italia, vencendo ao ex\u00e9rcito de Aureolo xunto o Adda e po\u00f1endo cerco a Mil\u00e1n. Eracliano, de acordo con Aureolo forma unha conxura da que forma parte o Estado Maior de Galieno, Marciano, Aureliano e quizabes Valerio Claudio, comandante da cabaler\u00eda. Galieno morre asasinado no 268\nPol\u00edtica.\nA situaci\u00f3n do Imperio foi ca\u00f3tica, debido \u00e1 captura de Valeriano polos persas, a devastaci\u00f3n das provincias polos b\u00e1rbaros, os abusos dos senadores, a falla de disciplina no ex\u00e9rcito, o descontento dos campesi\u00f1os, a peste e os terremotos. Para nivelar as clases sociais, separando o poder civil do militar. As lexi\u00f3ns tiveron a s\u00faa fronte non nun \"legatus\" da orde senatorial, sen\u00f3n nun \"praefectus legionis\" da carreira ecuestre e todo estes xefes militares depend\u00edan do Emperador, que se rodeou dun corpo de protectores, sacados dos prefectos, tribunos e centuri\u00f3ns das lexi\u00f3ns. Aumentou considerabelmente a cabaler\u00eda e creou rexementos aut\u00f3nomos dela. A concepci\u00f3n mon\u00e1rquica do poder viuse ao retirar o Senado a autorizaci\u00f3n de acu\u00f1ar moeda de bronce. As continuas guerras e a divisi\u00f3n do Imperio en tres zonas, impediron mellorar a agricultura, sendo a situaci\u00f3n en Sicilia e Exipto, as m\u00e1is salentables rexi\u00f3ns fornecedoras de gran, desastrosa.\nGalieno tivo boas relaci\u00f3ns cos cristi\u00e1ns, suspendendo a persecuci\u00f3n do seu pai Valeriano. Nun rescripto ordenou deixar libres os bens dos cristi\u00e1ns, enviando unha copia do rescripto aos bispos, o que na pr\u00e1ctica era que o cristianismo era tolerado.\nGalieno, no seu testamento, deixaba herdeiro ao seu comadante da cabaler\u00eda Claudio, que axi\u00f1a ser\u00eda ratificado polo Senado. Aureolo rendeuse e tentou de negociar co novo emperador, pero a s\u00faa causa xa non ti\u00f1a senso ning\u00fan, polo que foi morto polos soldados."}
{"id": "35016", "revid": "23204", "url": "https://gl.wikipedia.org/wiki?curid=35016", "title": "Rep\u00fablica Socialista Sovi\u00e9tica Federativa Transcauc\u00e1sica", "text": "A Rep\u00fabica Socialista Sovi\u00e9tica Federativa Transcauc\u00e1sica (\u0417\u0430\u043a\u0430\u0432\u043a\u0430\u0437\u0441\u043a\u0430\u044f \u0421\u043e\u0432\u0435\u0301\u0442\u0441\u043a\u0430\u044f \u0424\u0435\u0434\u0435\u0440\u0430\u0442\u0438\u0301\u0432\u043d\u0430\u044f \u0421\u043e\u0446\u0438\u0430\u043b\u0438\u0441\u0442\u0438\u0301\u0447\u0435\u0441\u043a\u0430\u044f \u0420\u0435\u0441\u043f\u0443\u0301\u0431\u043b\u0438\u043a\u0430, \u0417\u0421\u0424\u0421\u0420) foi unha curta rep\u00fablica sovi\u00e9tica (1922\u20131936), constitu\u00edda por Xeorxia, Armenia, e Acerbaix\u00e1n, que foron co\u00f1ecidas tradicionalmente como as Rep\u00fablicas Transcauc\u00e1sicas na Uni\u00f3n Sovi\u00e9tica. A capital da rep\u00fablica foi Tbilisi.\nAs ra\u00edces da rep\u00fablica ve\u00f1en da disoluci\u00f3n do Imperio Ruso en 1917, durante a revoluci\u00f3n rusa, cando as provincias do C\u00e1ucaso se separaron e tentaron formar o seu propio estado federal chamado a Federaci\u00f3n Transcauc\u00e1sica. Os diferentes intereses nacionais e a guerra con Turqu\u00eda levaron \u00e1 disoluci\u00f3n da rep\u00fablica medio ano despois, en abril de 1918.\nNos seguintes anos, os tres territorios atravesaron guerras civ\u00eds con moita intervenci\u00f3n do Ex\u00e9rcito Vermello, e convert\u00e9ronse en Rep\u00fablicas Sovi\u00e9ticas. En decembro de 1922, todo o territorio foi reunificado nunha soa rep\u00fablica. En 1936, a rep\u00fablica foi disolta e os tres pa\u00edses convert\u00e9ronse na RSS de Xeorxia, a RSS de Armenia e a RSS de Acerbaix\u00e1n."}
{"id": "35017", "revid": "839", "url": "https://gl.wikipedia.org/wiki?curid=35017", "title": "RSSF Transcauc\u00e1sica", "text": ""}
{"id": "35018", "revid": "839", "url": "https://gl.wikipedia.org/wiki?curid=35018", "title": "RSS Karelo-Finesa", "text": ""}
{"id": "35019", "revid": "98629", "url": "https://gl.wikipedia.org/wiki?curid=35019", "title": "Vsevolod III", "text": "Vsevolod I\u00farievich (en ruso: \u0412\u0441\u0435\u0301\u0432\u043e\u043b\u043e\u0434 \u042e\u0301\u0440\u044c\u0435\u0432\u0438\u0447 e en ucra\u00edno: \u0412\u0441\u0435\u0432\u043e\u043b\u043e\u0434 \u042e\u0440\u0456\u0439\u043e\u0432\u0438\u0447), chamado Vsevolod III Vladimirski, Vsevolod (ou Vs\u00e9vold) III, e m\u00e1is co\u00f1ecido como Vs\u00e9volov o Gran Ni\u00f1o (en ruso \u0412\u0441\u0435\u0301\u0432\u043e\u043b\u043e\u0434 III \u042e\u0301\u0440\u044c\u0435\u0432\u0438\u0447 \u0411\u043e\u043b\u044c\u0448\u043e\u0301\u0435 \u0413\u043d\u0435\u0437\u0434\u043e\u0301), nado contra 1154 en Dmitrov e finado o 15 de abril de 1212, foi un pr\u00edncipe da dinast\u00eda Rur\u00edkida que gobernou a Rus de K\u00ediv en 1173 e o Principado de Vlad\u00edmir (ou de Vlad\u00edmir-S\u00fazdal) entre 1177 e a s\u00faa morte. Durante o seu reinado o principado acadou o cumio do seu poder.\nTraxectoria.\nFillo de Iuri Dolgoruki e da s\u00faa segunda esposa, Helena, unha princesa grega. \u00c1 morte de Iuri, o seu sucesor \nAndr\u00e9 I, a quen non lle gustaba Helena, a nai de Vs\u00e9volod (que era medio irm\u00e1n de Andr\u00e9), logrou que o emperador bizantino Manuel I Comneno acollera a catro dos seus irm\u00e1ns, condenado as\u00ed ao exilio a Vs\u00e9volod, Miguel, David e Iaropolk a \u00e1 s\u00faa nai.\nVs\u00e9volov foi, por tanto, educado na corte dos comneno. Volveu \u00e1 Rus' en 1170, despois de facer as paces co seu irm\u00e1n Andr\u00e9 1169 (el e outros pr\u00edncipes axudaran a Andr\u00e9 no saqueo da cidade de K\u00ediv ese mesmo ano). Ao seu regreso, ser\u00eda arrestado, segundo as cr\u00f3nicas en Tiflis, onde se runiu co rei Xurxo (quizais Xurxo III) e casou cunha princesa de Osetia, Mar\u00eda Shvarn\u00f3vna (muller moi piadosa que fundou numerosos conventos. en 1173 ocupou brevemente o trono da Rus de K\u00ediv.\nElixido Gran Pr\u00edncipe de K\u00ediv en 1173, sucedendo ao seu irm\u00e1n Miguel I, preocupouse pouco da cidade e abandonouna, ocup\u00e1ndose en recuperar as terras de Vlad\u00edmir en contra do usurpador Iaropolk de Vlad\u00edmir, a quen sucede despois da s\u00faa morte como \"Gran Pr\u00edncipe\", en 1177 (converteuse no primeiro en levar o t\u00edtulo de \"Gran pr\u00edncipe de Vlad\u00edmir\", como sinal de ruptura co Gran Principado de K\u00ediv).\nEn 1195, recibiu varias cidades do seu primo R\u00farik II de K\u00ediv a cambio de di\u00f1eiro e alg\u00fans dominios. Entre estas cidades, doou Torchesk ao seu xenro, Rostislav Rur\u00edkovich (era o esposo da s\u00faa filla Vseslava), o irm\u00e1n de R\u00farik, o cal desatou unha nova guerra civil entre R\u00farik II e Rom\u00e1n Mstisl\u00e1vich, Rom\u00e1n o Grande, Pr\u00edncipe de N\u00f3vgorod, Pr\u00edncipe de Volinia e Pr\u00edncipe de Galicia. (Este Rom\u00e1n o Grande foi o que inaugurou a dinast\u00eda Romanov).\nSucedeu ao seu irm\u00e1n Miguel como soberano de Vlad\u00edmir-S\u00fazdal, continuando a extensi\u00f3n das terras de Vlad\u00edmir durante o seu reinado, conseguiu dominar os pobos veci\u00f1os como os b\u00falgaros do Volga, fundou a cidade de Gleden, as\u00ed como o seu mosteiro da Trindade, e conseguiu administrar e protexer os Principados veci\u00f1os. Foi co\u00f1ecido por ser implac\u00e1bel cos que se lle resist\u00edan ou desobedec\u00edan: en 1178 incendiou Volokolamsk e, en 1180 e 1187, castigou aos pr\u00edncipes de Riaz\u00e1n afast\u00e1ndoos das s\u00faas terras; finalmente, en 1207, queimou as cidades de Riaz\u00e1n e Belgorod.\nMorreu o 14 de abril de 1212 en Vlad\u00edmir, e est\u00e1 enterrado na Catedral da Dormici\u00f3n desa cidade.\nFamilia.\nUni\u00f3ns e descendencia.\nDebe o sobrenome \"o Gran Ni\u00f1o\" aos catorce fillos que tivo da s\u00faa uni\u00f3n coa princesa Mar\u00eda Shvarnovna de Osetia (morta o 19 de marzo de 1206, entre eles:\nDespois da morte de Mar\u00eda de Osetia, casou en segundas nupcias con Liubov Vasilkovna, filla de Vasilko Briachesl\u00e1vich (pr\u00edncipe de Vitebsk), coa cal non tivo fillos."}
{"id": "35020", "revid": "137529", "url": "https://gl.wikipedia.org/wiki?curid=35020", "title": "Rep\u00fablica Socialista Sovi\u00e9tica Carelo-Finesa", "text": "A Rep\u00fablica Socialista Sovi\u00e9tica Carelo-Finesa foi o nome que recibiu a rexi\u00f3n de Carelia de Finlandia, ocupada pola Uni\u00f3n Sovi\u00e9tica en 1940, despois da Guerra de Inverno. O seu \u00fanico chanceler foi Otto Kuusinen, at\u00e9 1956, cando foi anexada \u00e1 Rexi\u00f3n Aut\u00f3noma que equivale \u00e1 actual Rep\u00fablica de Carelia da Federaci\u00f3n Rusa.\nHistoria.\nO territorio que abrangu\u00eda a Rep\u00fablica estaba dividido entre a RSFS de Rusia e Finlandia antes de novembro de 1939. Na parte rusa, o territorio era administrado como unha Rep\u00fablica Socialista Sovi\u00e9tica Auton\u00f3ma de nome RSSA de Carelia.\nAs fronteiras sovi\u00e9tico-finesas de 1939 foran estabelecidas no Tratado de Tartu o 14 de outubro de 1920. Mais, ao inicio da segunda guerra mundial, os sovi\u00e9ticos consideraron que con ditas fronteiras, era moi pouco viable unha defensa efectiva de Leningrado ante unha inminente invasi\u00f3n alem\u00e1. Despois de intentar persuadir aos fineses de ceder terreo en Carelia, especificamente onda o Lago Ladoga, a Uni\u00f3n Sovi\u00e9tica recorreu \u00e1s armas.\nO 30 de novembro de 1939, a Uni\u00f3n Sovi\u00e9tica atacou a Finlandia logo de idear o incidente de Mainila como escusa. A chamada Guerra de Inverno ti\u00f1a como intenci\u00f3n a ocupaci\u00f3n total de Finlandia, e para legalizar esta invasi\u00f3n proclamouse a Rep\u00fablica Democr\u00e1tica de Finlandia, presidida por Otto Ville Kuusinen, quen escapara \u00e1 Uni\u00f3n Sovi\u00e9tica despois de que o seu partido fora derrotado na guerra civil finlandesa. Debido ao fracaso inicial da invasi\u00f3n e ao desacordo internacional \u00e1 mesma, Stalin decidiu non ocupar todo o pa\u00eds, e decidiu disolver a Rep\u00fablica Democr\u00e1tica de Finlandia, que para marzo de 1940 s\u00f3 comprend\u00eda territorio fin\u00e9s rodeando o Ladoga.\nA guerra finalizou co Tratado de paz de Moscova, firmado o 13 de marzo de 1940. En dito Tratado, o territorio da Rep\u00fablica Democr\u00e1tica de Finlandia foi anexado \u00e1 Carelia Rusa, e creouse a Rep\u00fablica Socialista Sovi\u00e9tica de Carelo-Finesa, sendo unida \u00e1 RSSA de Carelia, que \u00e1 s\u00faa vez foi separada da RSFS de Rusia.\nOtto Kuusinen seguiu presidindo os territorios da Carelia sovi\u00e9tica at\u00e9 1956, cando a msma foi \"degradada\" \u00e1 RSSA de Carelia, sendo integrada na RSFS de Rusia por segunda vez. Coa disoluci\u00f3n da Uni\u00f3n Sovi\u00e9tica, Carelia continuar\u00eda baixo control ruso, esta vez baixo o nome da Rep\u00fablica de Carelia.\nDurante a Guerra de Continuaci\u00f3n, Finlandia ocupou Carelia at\u00e9 1944, cando quedou claro que os seus aliados alem\u00e1ns perder\u00edan a segunda guerra mundial. O 19 de setembro de 1944, o goberno de Finlandia asinou o Armisticio de Moscova, cedendo m\u00e1is territorio \u00e1 Uni\u00f3n Sovi\u00e9tica que foi anexado \u00e1 RSS Carelo-Finesa. Isto foi ratificado por Finlandia no Tratado de Par\u00eds de 1947, renunciando a futuras reclamaci\u00f3ns do territorio perdido. Durante estes cambios, a RSS Carelo-Finesa cedeu ao oblast de Leningrado terreos ao sur, especificamente o istmo de Carelia xunto con Vyborg."}
{"id": "35021", "revid": "839", "url": "https://gl.wikipedia.org/wiki?curid=35021", "title": "Rep\u00fablica Socialista Sovi\u00e9tica Karelo-Finesa", "text": ""}
{"id": "35022", "revid": "839", "url": "https://gl.wikipedia.org/wiki?curid=35022", "title": "RSS Carelo-Finesa", "text": ""}
{"id": "35023", "revid": "1131", "url": "https://gl.wikipedia.org/wiki?curid=35023", "title": "Movemento polos Dereitos Civ\u00eds (MpDC)", "text": "O Movemento polos Dereitos Civ\u00eds (MpDC) \u00e9 unha asociaci\u00f3n galega que busca velar polos dereitos civ\u00eds da cidadan\u00eda, orixinalmente integrada pola CIG-Mocidade, os CAE e os CAF, se ben estas organizaci\u00f3ns xa non participan.\nConstitu\u00eduse no ano 2002 en Santiago de Compostela co obxectivo de chamar a atenci\u00f3n sobre as perdas e violaci\u00f3ns de dereitos de todo tipo, ademais de incitar a denunciar estes feitos para combater a impunidade, especialmente das administraci\u00f3ns.\nEntre outras actividades, con car\u00e1cter anual, desde 2003 (no ano 2002 non se imprimiu) edita un bolet\u00edn analizando a situaci\u00f3n dos dereitos civ\u00eds en Galiza."}
{"id": "35024", "revid": "85894", "url": "https://gl.wikipedia.org/wiki?curid=35024", "title": "Aceno", "text": "Un aceno ou xesto \u00e9 unha forma de comunicaci\u00f3n non verbal feito cunha parte do corpo, p\u00f3dese usar para substitu\u00edr ou complementa-la comunicaci\u00f3n verbal.\nOs acenos xogan un papel fundamental en moitos aspectos da vida humana e tam\u00e9n son importantes nos animais, os acenos \u00fasanse para inicia-lo rito do cortexo. Os acenos espirituais e relixiosos son tam\u00e9n com\u00fans, como o signo cristi\u00e1n da cruz."}
{"id": "35025", "revid": "529", "url": "https://gl.wikipedia.org/wiki?curid=35025", "title": "Xesto", "text": ""}
{"id": "35027", "revid": "85894", "url": "https://gl.wikipedia.org/wiki?curid=35027", "title": "Acento", "text": "Acento p\u00f3dese referir a:"}
{"id": "35029", "revid": "529", "url": "https://gl.wikipedia.org/wiki?curid=35029", "title": "Urd\u00fa", "text": ""}
{"id": "35030", "revid": "1987", "url": "https://gl.wikipedia.org/wiki?curid=35030", "title": "Acer\u00e1ceas", "text": "As Acer\u00e1ceas (Aceraceae) constitu\u00edan unha familia de plantas que comprend\u00eda entre 120 e 150 especies de \u00e1rbores e arbustos, polo xeral caducifolios con flores actinomorfas e hermafroditas ou unisexuais e froito en dobre s\u00e1mara.\nNa actualidade moitos taxonomistas non a consideran unha familia e incl\u00faen as s\u00faas especies na familia das sapind\u00e1ceas (Sapindaceae), familia pertencente \u00e1 orde Sapindales que conta con arredor de 140-150 x\u00e9neros cunhas 1400-2000 especies nativas de pa\u00edses c\u00e1lidos. Entre outros x\u00e9neros, pertencen a ela os pradairos (x\u00e9nero \"Acer\") e os casti\u00f1eiros das bruxas (x\u00e9nero \"Aesculus\").\nCaracter\u00edsticas.\nSon \u00e1rbores, arbustos, rubideiras e herbas, frecuentemente guacos. Follas esparexidas. A mi\u00fado con c\u00e9lulas secretoras. Flores hermafroditas, ou unisexuadas por aborto, zigomorfas, en xeral pent\u00e1meras, xeralmente cun disco anular exc\u00e9ntrico entre a corola e o androceo, con 8-10 estames; xineceo de 2-3 carpelos concrescentes, cun \u00fanico \u00f3vulo cada un. Froito vari\u00e1bel, capsular, seco e indehiscente, esquizocarpico, en baga ou drupa.\nAceraceae.\nComa dixemos as acer\u00e1ceas agrupaban a unhas 125 especies nativas das rexi\u00f3ns fr\u00edas do hemisferio norte, nos x\u00e9neros vexetais \"Acer\" (os pradairos) e \"Dipteronia\"; estudos xen\u00e9ticos recentes levaron a reclasificar este taxon coma parte da familia Sapindaceae, polo que non se emprega actualmente."}
{"id": "35031", "revid": "197", "url": "https://gl.wikipedia.org/wiki?curid=35031", "title": "Aceraceae", "text": ""}
{"id": "35035", "revid": "98629", "url": "https://gl.wikipedia.org/wiki?curid=35035", "title": "Lourdes Dom\u00ednguez", "text": "Lourdes Dom\u00ednguez Lino, nada en Pontevedra o 31 de marzo de 1981, \u00e9 unha tenista galega.\nTraxectoria.\nComezou a xogar sendo unha nena, e aos 14 anos foi prepararse ao Centro de Alto Rendemento de Sant Cugat, en Barcelona, onde segue vivindo. O seu adestrador \u00e9 Karin Perona.\nFoi a primeira galega en ga\u00f1ar un torneo da WTA e a primeira galega en clasificarse entre as cen mellores xogadores de tenis do mundo e, despois entre as cincuenta. Tam\u00e9n foi a primeira galega en lograr o pase \u00e1 3\u00aa rolda dun Grand Slam, algo que conseguiu en d\u00faas ocasi\u00f3ns en Roland Garros: 2005 e 2009.\nDeu positivo por coca\u00edna no torneo de Acapulco de 2002, polo que se lle aplicou unha suspensi\u00f3n de tres meses.\nPalmar\u00e9s.\nGa\u00f1adora no aberto de Bogot\u00e1 en febreiro de 2006 e finalista nese mesmo torneo en 2005, chegou a ocupar a posici\u00f3n 41\u00aa da clasificaci\u00f3n da WTA en maio de 2006. Nesa mesma tempada participou en tres dos catro torneos do Grand Slam, o Aberto de Australia, Roland Garros e Wimbledon e nos tres quedou eliminada en primeira rolda. Volveu ga\u00f1ar o torneo de Bogot\u00e1 no 2011. En 2015 ga\u00f1ou o torneo ITF de Curitiba.\nEn dobres ga\u00f1ou seis t\u00edtulos, en 2007 en Bogot\u00e1, no 2007 en Acapulco, no 2008 en Barcelona, no 2011 en Bastad, no 2013 en Acapulco e tam\u00e9n no 2013 en Katowice.\nPol\u00e9micas.\nEn 2010, e xunto con outras cinco tenistas espa\u00f1olas Mar\u00eda Jos\u00e9 Mart\u00ednez, Anabel Medina, Arancha Parra, Carla Su\u00e1rez e Nuria Llagostera, anunciou a s\u00faa renuncia a participar na Copa Federaci\u00f3n de tenis representando a Espa\u00f1a, en protesta pola falta de apoio ao tenis feminino por parte da Federaci\u00f3n Espa\u00f1ola de Tenis.\nOutros datos.\nMide 1.63 e \u00e9 destra."}
{"id": "35036", "revid": "1093", "url": "https://gl.wikipedia.org/wiki?curid=35036", "title": "Lourdes Dom\u00ednguez Lino", "text": ""}
{"id": "35037", "revid": "98629", "url": "https://gl.wikipedia.org/wiki?curid=35037", "title": "Danny Carey", "text": "Daniel \"Danny\" Edwin Carey, nado o 10 de maio de 1961 en Lawrence (Kansas), \u00e9 un bater\u00eda estadounidense, actualmente na banda Tool. Tam\u00e9n contribu\u00edu en \u00e1lbum de artistas coma ZAUM, Green Jell\u00ff, Pigface, Skinny Puppy, Adrian Belew de King Crimson, Carole King, Collide, The Wild Blue Yonder, Lusk e The Melvins.\nTraxectoria.\nO primeiro encontro de Danny coa bater\u00eda foi cando ti\u00f1a dez anos, cando se uniu \u00e1 banda da escola e comezou a ir a clases privadas de caixa. Dous anos despois Danny comezou a practicar cunha bater\u00eda e comezou a traballar cun profesor particular. Na escola de secundaria uniuse \u00e1 banda de jazz e comezou a estudar cun novo profesor, desta vez especializado en jazz. A medida que avanzaban os seus estudos primeiro de secundaria e posteriormente na University of Missouri - Kansas City, foi ampliando os seus estudos de percusi\u00f3n con teor\u00eda dos principios da xeometr\u00eda, ciencia e metaf\u00edsica. Danny tam\u00e9n tocou jazz mentres \u00eda ao instituto e experimentou nesa escena en Kansas City.\nDanny deixou Kansas e marchou cara aos \u00c1nxeles, onde traballou como bater\u00eda de estudio con bandas como a de Carole King e tocou en directo con Pigmy Love Circus. Tam\u00e9n tocou en Green Jell\u00ff coma Danny Longlegs e gravou o \u00e1lbum \"Cereal Killer\". Finalmente entrar\u00eda a formar parte de Tool despois de co\u00f1ecer ao vocalista Maynard James Keenan e ao guitarrista Adam Jones. Ademais de Tool, Carey participou tam\u00e9n doutros proxectos coma Pigmy Love Circus, VOLTO! e ZAUM.\nRelixi\u00f3n e ocultismo.\nA pesar de que Carey non se alineou con ningunha escola filos\u00f3fica ou relixi\u00f3n en particular, amosou un profundo interese na comprensi\u00f3n das artes m\u00e1xicas, xunto con varias ciencias ocultas. S\u00edmbolos enoquianos, dese\u00f1os xeom\u00e9tricos e instrumentos percusivos especialmente simb\u00f3licos poden atoparse na s\u00faa bater\u00edas. Tam\u00e9n \u00e9 colecionista de primeiras edici\u00f3ns de libros do ocultista Aleister Crowley, as\u00ed como de libros dun dos disc\u00edpulos deste, Kenneth Grant."}
{"id": "35038", "revid": "23204", "url": "https://gl.wikipedia.org/wiki?curid=35038", "title": "Paul D'Amour", "text": "Paul d'Amour, nado en Spokane (Estado de Washington) o 12 de maio de 1967, foi o baixista orixinal da banda de rock Tool. O seu son car\u00e1cter\u00edzase polo ton agresivo que desenvolveu co seu baixo Rickenbacker 4001CS, que pode escoitarse claramente no \u00e1lbum \"Undertow\".\nTraxectoria.\nOrixinalmente tocaba a guitarra e foi invitado a Tool polo guitarrista Adam Jones. Ao igual que Adam, Paul estaba nos \u00c1nxeles porque desexaba traballar no mundo do cine. Cando foi invitado a entrar na banda xa hab\u00eda tempo que non tocaba, e estaba pensando en deixar a m\u00fasica. Paul estaba a mi\u00fado de mal humor, polo cal a m\u00fasica de Tool encaixou perfectamente con el.\nEn 1995, Paul deixou amigablemente Tool, xa que desexaba facer algo m\u00e1is experimental. Despois da s\u00faa sa\u00edda formou a banda de pop psicod\u00e9lico Lusk con Brad Laner, Chris Pitman (agora en Guns N' Roses) e o ex-membro de Failure Greg Edwards (agora en Autolux). En 1997 editaron o seu \u00fanico traballo ata a data, titulado \"Free Mars\".\nPouco despois da s\u00faa sa\u00edda de Tool, Paul tam\u00e9n tocou a guitarra nun proxecto chamado Replicants, unha banda de versi\u00f3ns que contaba con Ken Andrews e Greg Edwards de Failure, e tam\u00e9n con Chris Pitman. Eles editaron un disco autotitulado en 1995, onde Maynard James Keenan fixo unha colaboraci\u00f3n.\nA principios do ano 2005 D'Amour estivo compo\u00f1endo e actuando co nome de Feersum Ennjin. Este est\u00e1 inspirado na novela de ficci\u00f3n cient\u00edfica \"Feersum Endjinn\" de Iain Banks, autor tam\u00e9n da novela \"The Wasp Factory\" na que se inspirou Lusk. Co proxecto editou un EP auto-titulado a trav\u00e9s do selo Silent Uproar Records."}
{"id": "35039", "revid": "23204", "url": "https://gl.wikipedia.org/wiki?curid=35039", "title": "Ana Guevara", "text": "Ana Gabriela Guevara Espinoza, nada o 4 de marzo de 1977, \u00e9 unha atleta mexicana, especialista en 400 metros.\nTraxectoria.\nGa\u00f1ou a s\u00faa primeira medalla de ouro nos Xogos Panamericanos de 1999 no Canad\u00e1. Nos Xogos Ol\u00edmpicos de 2000 de Sydney quedou en 5\u00ba lugar. Despois diso ga\u00f1ou 28 carreiras consecutivas antes de ser segunda en Roma en xullo de 2004. Nos Xogos Ol\u00edmpicos de 2004 de Atenas foi medalla de prata."}
{"id": "35040", "revid": "98629", "url": "https://gl.wikipedia.org/wiki?curid=35040", "title": "Emanuel Lasker", "text": "Emanuel Lasker, nado en Berlinchen, Brandeburgo (Alema\u00f1a, actualmente Barlinek, en Polonia) o 24 de decembro de 1868 e finado en Nova York o 11 de xaneiro de 1941, foi un xadrecista, matem\u00e1tico e fil\u00f3sofo alem\u00e1n. Foi campi\u00f3n do mundo de 1894 a 1921. Est\u00e1 considerado o segundo campi\u00f3n mundial deste deporte.\nTraxectoria.\nNaceu en Berlinchen, Brandeburgo, Alema\u00f1a (actualmente Barlinek, en Polonia), onde o seu pai traballaba nunha sinagoga. Aos once anos foi a Berl\u00edn a visitar ao seu irm\u00e1n m\u00e1is vello, Berthold, quen lle ensinou a xogar e desde ent\u00f3n sentiuse fascinado polo xadrez. Na escola secundaria demostrou gran talento para as matem\u00e1ticas e en 1888 regresou a Berl\u00edn para ingresar na facultade de Matem\u00e1ticas e Filosof\u00eda.\nDividindo o tempo entre os seus estudos universitarios e os xadrec\u00edsticos, progresou de tal forma no xogo que alcanzou o t\u00edtulo de mestre en 1889. M\u00e1is tarde venceu en quendas individuais a Bardeleben, Mieses, Bird e Blackburne. Xa pensando na posibilidade de converterse en campi\u00f3n mundial, desafiou a Tarrasch, pero este declinou, respondendo que primeiro deb\u00eda vencer nun torneo importante.\nAs\u00ed as cousas decidiu dar un paso audaz: viaxar a Estados Unidos, onde viv\u00eda o campi\u00f3n Wilhelm Steinitz. Logo de dous anos de vitorias, inclu\u00edndo un enfentamiento con Showalter, conseguiu que se concertase un encontro con Steinitz. O encontro celebrouse en 1894 en Nova York, Filadelfia e Montreal, e terminou co triunfo de Lasker ( +10 -5 =4). A partir dese momento, disputou os seguintes encontros polo t\u00edtulo de campi\u00f3n do mundo de xadrez:\nTam\u00e9n participou en numerosos torneos, ga\u00f1ando alg\u00fans moi prestixiosos: Hastings (1895), San Petersburgo (1896) e Nova York (1924).\nO seu estilo foi chamado \"psicol\u00f3xico\", dado que moitas veces seleccionaba continuaci\u00f3ns que non eran necesariamente as mellores, sen\u00f3n as que m\u00e1is complicaban ao adversario co que se enfrontaba. As\u00ed, en posici\u00f3ns obxectivamente perdidas, introduc\u00eda complicaci\u00f3ns onde a s\u00faa formidable capacidade t\u00e1ctica permit\u00edalle sa\u00edr triunfante. Tam\u00e9n inventou un xogo de taboleiro denominado Lasca cuxas regras publicou por primeira vez en 1911.\nDa s\u00faa vida \u00e1 marxe do taboleiro pode citarse que foi amigo de Einstein, cuxas teor\u00edas segu\u00eda con interese, as\u00ed como que en 1934 os seus bens foron confiscados polos nazis dado a s\u00faa orixe xud\u00eda e tivo que abandonar Alema\u00f1a.\nLasker publicou un libro titulado \"Kampf\" (\"Loita\") en Nova York, editado en 1907 por \"Lasker Publishing Company\", e que ser\u00eda traducido ao ingl\u00e9s co t\u00edtulo \"Struggle\". En devandita publicaci\u00f3n, que foi un desastre comercial, profunda sobre o concepto da loita, a estratexia e a confrontaci\u00f3n desde un punto de vista filos\u00f3fico.\nO seu \u00faltimo gran torneo foi o celebrado en Nottingham en 1936. Morreu en 1941 nos Estados Unidos."}
{"id": "35041", "revid": "23204", "url": "https://gl.wikipedia.org/wiki?curid=35041", "title": "Aldo Duscher", "text": "\u00c1lvaro \"Aldo\" Pedro Duscher, nado en Esquel (Chubut) o 22 de marzo de 1979, \u00e9 un exfutbolista arxentino nacionalizado austr\u00edaco. Xogaba de centrocampista e foi internacional coa selecci\u00f3n arxentina.\nTraxectoria.\nEmpezou xogando na Arxentina, en Newell's Old Boys de Rosario entre 1995 e 1998. Durante eses anos tam\u00e9n conseguiu 2 Suramericanos Sub-20 coa selecci\u00f3n do seu pa\u00eds.\nEn 1998 foi contratado por d\u00faas tempadas polo Sporting de Lisboa, onde conseguiu unha Superliga.\nDe cara a tempada 2000\u201301 foi contratado polo Deportivo da Coru\u00f1a, club no que xogou 142 partidos de Liga e 34 partidos de Liga de Campi\u00f3ns at\u00e9 a tempada 2006\u201307, ga\u00f1ando unha Copa do Rei e d\u00faas Supercopas de Espa\u00f1a. Neste tempo foi recordado polos seguidores do Manchester United pola s\u00faa patada e posterior lesi\u00f3n de David Beckham que case impide ao capit\u00e1n ingl\u00e9s xogar o Mundial 2002.\nAo comezos da tempada 2007\u201308 quedou libre e foi contratado polo Racing de Santander por d\u00faas tempadas, despois de numerosas ofertas no inverno, de entre outros o Manchester United e Olympique de Lyon, todas refugadas para acabar xogando no conxunto de El Sardinero.\nMarca o seu primeiro gol en Primeira Divisi\u00f3n na s\u00faa oitava tempada na mesma, o 9 de decembro de 2007, cunha vitoria do Racing sobre o RCD Mallorca (3\u20131). Tras arduas negociaci\u00f3ns, na tempada 2008\u201309 Duscher foi contratado, por tres tempadas, polo Sevilla FC. Desde a tempada 2010\u201311 xoga no RCD Espanyol, tras rescindir o seu contrato co Sevilla.\nO 27 de xullo de 2011 anunciouse a s\u00faa incorporaci\u00f3n ao Barcelona Sporting Club de Guayaquil, en Ecuador.\nSelecci\u00f3n nacional.\nDuscher fixo o seu debut internacional coa selecci\u00f3n arxentina en 2005, chegando a xogar tres partidos."}
{"id": "35043", "revid": "56817", "url": "https://gl.wikipedia.org/wiki?curid=35043", "title": "Deportivo", "text": "Deportivo pode facer referencia a:\nEspa\u00f1a.\n\"Nota: Cabe aclarar que a pesar de que todos estes equipos espa\u00f1ois te\u00f1en o nome de Deportivo, s\u00f3 o Deportivo da Coru\u00f1a e o Club Deportivo Guadalajara son co\u00f1ecidos como \"Deportivo\" ou \"D\u00e9por\"."}
{"id": "35044", "revid": "12452", "url": "https://gl.wikipedia.org/wiki?curid=35044", "title": "Deportivo de la Coru\u00f1a", "text": ""}
{"id": "35046", "revid": "1131", "url": "https://gl.wikipedia.org/wiki?curid=35046", "title": "Acet\u00e1bulo", "text": "O acet\u00e1bulo \u00e9, en anatom\u00eda humana, a superficie articular do \u00f3so coxal na pelve, formada polo ilio, o isquion e a pube onde se articula a cabeza do f\u00e9mur, formando a articulaci\u00f3n da cadeira. Nos r\u00e9ptiles e as aves o acet\u00e1bulo colle a forma dunha cavidade profunda."}
{"id": "35047", "revid": "85894", "url": "https://gl.wikipedia.org/wiki?curid=35047", "title": "Alfreda", "text": "Alfreda \u00e9 un nome propio galego de muller, formado a partir da forma masculina Alfredo. En Galicia nunca foi un nome moi popular.\nO seu masculino \u00e9 Alfredo."}
{"id": "35048", "revid": "54336", "url": "https://gl.wikipedia.org/wiki?curid=35048", "title": "Cristina Alberdi", "text": "Cristina Alberdi Alonso, nada en Los Rosales (provincia de Sevilla) o 22 de febreiro de 1946, \u00e9 unha avogada e pol\u00edtica andaluza.\nTraxectoria.\nEstudou Dereito, desde 1970 foi avogada do Colexio de Avogados de Madrid, en 1975 organizou un colectivo xur\u00eddico de car\u00e1cter feminista. Foi vocal do Consello Xeral do Poder Xudicial (1985-1990), Ministra de Asuntos Sociais (1993-1996), deputada no Congreso dos Deputados (1996- 2003) e presidenta da Federaci\u00f3n Socialista Madrile\u00f1a (1997-2000).\nNo ano 2003 deixou o PSOE, onde militaba desde 1995, pola s\u00faa oposici\u00f3n \u00f3 pacto entre o PSC e ERC para goberna-la Generalitat de Catalu\u00f1a, acusando \u00f3 seu partido de inclu\u00edr reivindicaci\u00f3ns nacionalistas. Actualmente \u00e9 presidenta do Consello Asesor do Observatorio contra a Violencia de X\u00e9nero da Comunidade de Madrid, nomeada por Esperanza Aguirre. Mostrouse contraria \u00f3 Estatuto de Catalu\u00f1a de 2006 e \u00e1 negociaci\u00f3n con ETA cunha posici\u00f3n pol\u00edtica pr\u00f3xima \u00e1 do Partido Popular."}
{"id": "35054", "revid": "65337", "url": "https://gl.wikipedia.org/wiki?curid=35054", "title": "Munster", "text": "Munster (en irland\u00e9s: \"an Mhumhain\" ou \"C\u00faige Mumhan\") \u00e9 unha provincia de Irlanda, localizada na parte suroeste da illa. A provincia ten unha orixe moi antiga, e contin\u00faa a ser unha rexi\u00f3n cultural, que forma parte da identidade local. En canto a xeograf\u00eda o Munster abrangue unha \u00e1rea total de 24.607 km\u00b2, sendo a s\u00faa cidade m\u00e1is poboada, con 119.143 habitantes (2006), \u00e9 Cork. \nO nome da provincia deriva do deus celta Muma e est\u00e1 composta por seis condados Clare, Cork, Kerry, Limerick, Tipperary e Waterford. Outrora estivo dividido en tres reinos: Ormond ao leste, Desmond ao sur e Thomond ao norte, representando as tres coroas da bandeira aos mesmos. C\u00f3mpre sinalar que esta bandeira \u00e9 bastante semellante \u00e1 da cidade de Dubl\u00edn, que consiste en tres castelos situados de xeito semellante sobre un fondo azul.\nHistoria.\nA provincia estivo dividida en seis rexi\u00f3ns: Tuadh Mhuman (Munster Norte), Des Mhuman (Munster Sur), Urh Mumhan (Munster Leste), Iar Mumhan (Munster Oeste), Ernaibh Muman (a parte do Munster da tribo de Ernair) e Deisi Muman (a parte do Munster da tribo de Deisi). Durante a Alta Idade Media a maior parte da zona foi parte do Reino de Munster, gobernado polo E\u00f3ganachta, que sucedeu \u00e1 D\u00e1irine ou Corcu Lo\u00edgde a partir do s\u00e9culo VII. No s\u00e9culo IX os galos sum\u00e1ronse os viquingos n\u00f3rdicos, fundando cidades como Cork, Limerick e Waterford. En 1118 Munster fracturouse no Reino de Thomond, Reino de Desmond e o breve Reino de Ormond. No s\u00e9culo XIV houbo na zona influencia normanda, e os reinos divid\u00edronse en diferentes Condados, pasando a formar parte do Se\u00f1or\u00edo de Irlanda. \nXa no s\u00e9culo XIX gran parte da zona foi golpeada fortemente pola \"Gran Fame irlandesa\", especialmente no oeste. Antes da mesma a provincia ti\u00f1a arredor de tres mill\u00f3ns de habitantes, diminu\u00edndo en consecuencia radicalmente. Despois de que o reino irland\u00e9s se fusionase co Reino Unido, houbo unha guerra no s\u00e9culo XX como resultado da secesi\u00f3n do Estado Libre Irland\u00e9s, habendo unha breve Rep\u00fablica do Munster independente durante a guerra civil irlandesa, durando finalmente trinta d\u00edas.\nCidades.\nCork \u00e9 a m\u00e1is grande cidade, cunha poboaci\u00f3n de 186,239 habitantes (2002) e 380,000 \u00f3 longo da Grande \u00c1rea de Cork.\nOutras cidades importantes son Limerick de 86,998 habitantes (2002) que tam\u00e9n ten arredor de 100,000 persoas nos seus arredores, e Waterford con 46,736 habitantes (2002).\nLingua irlandesa.\nO irland\u00e9s \u00e9 falado como primeiro linguaxe nas Gaeltachta\u00ed (areas falantes de irland\u00e9s);\nO irland\u00e9s en Munster, como no resto de Irlanda, est\u00e1 tam\u00e9n a medrar fora das Gaeltachta\u00ed. \u00d3 longo dos derradeiros trinta anos, ten habido un forte aumento nas Gaelscoileanna (escolas irlandesas). Como en Dubl\u00edn ou en Belfast, hai hoxe unha pequena comunidade ga\u00e9licofalante en Cork."}
{"id": "35056", "revid": "1576", "url": "https://gl.wikipedia.org/wiki?curid=35056", "title": "Leinster", "text": "Leinster (en ingl\u00e9s) ou Laighin (en irland\u00e9s) \u00e9 unha das catro provincias tradicionais de Irlanda, situada no leste da illa e constitu\u00edda polos condados de Carlow, Dubl\u00edn, Kildare, Kilkenny, Laois, Longford, Louth, Meath, Offaly, Westmeath, Wexford e Wicklow. Leinster \u00e9 a m\u00e1is poboada das catro provincias de Irlanda. A bandeira tradicional de Leinster amosa unha arpa dourada sobre fondo verde escuro.\nHistoria.\nEn \u00e9pocas antigas Leinster foi ocupado por cinco tribos importantes do Fir-Bolg, das cales a tribo de \"Laigin\" levantouse, d\u00e1ndolle o nome actual \u00e1 provincia. C\u00f3mpre destacar que a parte final do actual nome deriva do irland\u00e9s \"t\u00edr\" ou do antigo n\u00f3rdico \"sta\u00f0r\", que ambos poden traducir como \"terra\" ou \"territorio\".\nAs tribos de Leinster foron unidas por \u00dagaine Mor Hugony \"O Grande\", que constru\u00edu a fortaleza de Ailinne Knochawlin, preto de Kilcullen no actual condado de Kildare. Este home foi probablemente ademais, a\u00ednda que non se sabe con certeza, o primeiro rei hist\u00f3rico da provincia no s\u00e9culo VII a. C.\nNos s\u00e9culos IV e V d.C, despois de que Magnus Maximus sa\u00edse de Gran Breta\u00f1a coas s\u00faas lexi\u00f3ns, os colonos do Leinster viaxaron at\u00e9 o Pa\u00eds de Gales, concretamente a Anglesey, Carnarvonshire e a Denbighshire, deixando o seu nome \u00e1 pen\u00ednsula de Lleyn, que efectivamente deriva de Laigin.\nXa no s\u00e9culo VIII o Leinster ficou dividido en d\u00faas dinast\u00edas: a dinast\u00eda do Norte de Leinster con \"Murchad mac Brain\" (dende o 727), rei de U\u00ed D\u00fanlainge e a Dinast\u00eda do Sur de Leinster con \u00c1ed mac Colggen (dende 738), rei de U\u00ed Cheinnselaig. Desta \u00faltima dinast\u00eda foron os \u00faltimos reis de Leinster.\nFronteiras de Leinster.\nHoxe en d\u00eda, a provincia est\u00e1 composta por doce condados, que abarcan a antiga provincia de Mide, ademais do Condado de Longford e as parroquias de Annally e Lusmagh do condado de Offaly, antes de Connacht, e o Condado de Louth, antes do Ulster. As fronteiras v\u00f3lvese a debuxar por Cromwell para a administraci\u00f3n por raz\u00f3ns militares. Os \u00faltimos cambios nas fronteiras m\u00e1is importantes tiveron lugar coa formaci\u00f3n do Condado de Wicklow (1603-1606).\nM\u00e1is tarde, foron feitos cambios de menor importancia refer\u00eda \u00e1s \"illas\" dun condado noutro.\nCidades.\nCidades m\u00e1is importantes.\nAs seguintes son as cidades m\u00e1is importantes da provincia ordenadas polo tama\u00f1o da s\u00faa poboaci\u00f3n."}
{"id": "35058", "revid": "23204", "url": "https://gl.wikipedia.org/wiki?curid=35058", "title": "Pietro Tagliavia d'Aragonia", "text": "Pietro Tagliavia d'Aragonia , nado c. 1500 en Palermo (Italia) e finado o 5 de agosto de 1558 en Palermo, foi un cardeal da Igrexa cat\u00f3lica.\nTraxectoria.\nFoi bispo de Girgenti e arcebispo de Palermo. O Papa Xulio III creouno cardeal o 22 de decembro de 1553.\nProvi\u00f1a dunha familia nobre, a dos condes de Castelvetrano e Terranova."}
{"id": "35059", "revid": "3471", "url": "https://gl.wikipedia.org/wiki?curid=35059", "title": "Juli\u00e1n Barrio", "text": "Juli\u00e1n Barrio Barrio, nado en Manganeses de la Polvorosa (Zamora, Castela e Le\u00f3n) o 15 de agosto de 1946, \u00e9 un crego cat\u00f3lico vinculado a Galicia, arcebispo de Santiago de Compostela desde 1996 ata 2023.\nTraxectoria.\nFormaci\u00f3n.\nEstudou Humanidades e Filosof\u00eda no seminario de Astorga e licenciouse en teolox\u00eda pola Universidade Pontificia de Salamanca en 1971, ano no que ademais foi ordenado sacerdote. Xa como crego proseguiu os seus estudos e doutorouse en Historia da Igrexa pola Universidade Pontificia Gregoriana en Roma, en 1976, e posteriormente completou os seus estudos licenci\u00e1ndose tam\u00e9n en Xeograf\u00eda e Historia na Universidade de Oviedo, en 1979.\nCarreira eclesi\u00e1stica.\nA partir de 1980 foi vicerreitor do Seminario de Astorga, ata o ano 1992, cando foi nomeado bispo auxiliar de Santiago de Compostela. Colaborou co seu predecesor, o arcebispo Antonio Mar\u00eda Rouco Varela, ata que este foi trasladado a Madrid. Foi nomeado Administrador Diocesano de Santiago de Compostela ata o 25 de outubro de 1994 e posteriormente (o 5 de xaneiro de 1996) foi nomeado arcebispo de Compostela por bula do papa Xo\u00e1n Paulo II.\nDende que asumiu o arcebispado caracterizouse pola s\u00faa actitude conservadora e firme nas s\u00faas convicci\u00f3ns, continuando coa pol\u00edtica do seu antecesor. Defendeu publicamente o catolicismo como \"sinal de identidade do pobo espa\u00f1ol\" e op\u00faxose \u00e1 aprobaci\u00f3n legal en Espa\u00f1a do matrimonio homosexual, afirmando que \"o matrimonio \u00e9 esencialmente heterosexual e base inelud\u00edbel da familia, cuxa quebra sup\u00f3n a quebra da sociedade. Durante o seu arcebispado celebr\u00e1ronse tres Anos Santos, o terceiro deles coa visita do papa Bieito XVI a Santiago de Compostela.\nNomeado presidente da Comisi\u00f3n de Apostolado Segrar da Conferencia Episcopal Espa\u00f1ola en 2008, en 2011 entrou a formar parte do comit\u00e9 executivo da Conferencia Episcopal Espa\u00f1ola.\nComo arcebispo de Santiago, foi quen oficiou o funeral de Estado polas v\u00edtimas do accidente de Angrois en 2013. En decembro de 2009 promoveu unha reforma dos arciprestados de Galicia, suprimindo por concentraci\u00f3n varios deles.\nAo cumprir os 75 anos, no ano 2021, presentou a s\u00faa renuncia por idade \u00e1 Santa S\u00e9. O papa Francisco aceptoulla o 1 de abril de 2023, cando nomeou novo arcebispo de Santiago de Compostela a Francisco Jos\u00e9 Prieto, ata ent\u00f3n bispo auxiliar compostel\u00e1n. Barrio permaneceu no arcebispado ata o ordeamento de Prieto, o 3 de xu\u00f1o de 2023. Daquela marchou vivir a unha casa que ten en Manganeses de la Polvorosa."}
{"id": "35060", "revid": "408", "url": "https://gl.wikipedia.org/wiki?curid=35060", "title": "Xerativo", "text": ""}
{"id": "35065", "revid": "124084", "url": "https://gl.wikipedia.org/wiki?curid=35065", "title": "Acetaldehido", "text": "O acetaldehido ou etanal (CH3CHO) \u00e9 un l\u00edquido incoloro, t\u00f3xico e vol\u00e1til que se obt\u00e9n comercialmente por oxidaci\u00f3n do alcohol et\u00edlico e por hidrataci\u00f3n do acetileno. Empr\u00e9gase como disolvente e nas industrias de pl\u00e1sticos e colorantes util\u00edzase na elaboraci\u00f3n de varios compostos org\u00e1nicos.\nHistoria.\nO etanal foi sintetizado por primeira vez en 1782 por George Heinrich Adolf Scheele mediante a oxidaci\u00f3n de etanol con di\u00f3xido de manganeso (MnO2). A s\u00faa f\u00f3rmula foi pescudada por primeira vez por Liebig en 1835 que lle deu o nome de acetaldehido."}
{"id": "35067", "revid": "56817", "url": "https://gl.wikipedia.org/wiki?curid=35067", "title": "Acetato", "text": "O acetato \u00e9 o sal do \u00e1cido ac\u00e9tico. Alg\u00fans acetatos que constit\u00faen sales minerais, como poden se-lo de aluminio e o de cobre, \u00fasanse na tinturer\u00eda, mentres outros como o amonio \u00fasanse en medicina."}
{"id": "35068", "revid": "22570", "url": "https://gl.wikipedia.org/wiki?curid=35068", "title": "\u015awi\u0119toch\u0142owice", "text": "\u015awi\u0119toch\u0142owice \u00e9 unha cidade-condado do sur de Polonia, que conta con 55.527 habitantes (2005). Ata 1999 estivo integrada no voivodato de Katowice, actualmente forma parte do voivodato de Silesia. Foi parte de Alema\u00f1a ata 1922, e entre 1939 e 1945."}
{"id": "35069", "revid": "89787", "url": "https://gl.wikipedia.org/wiki?curid=35069", "title": "Alicia", "text": "Alicia \u00e9 un nome propio galego de muller, procede de Aalis, forma en franc\u00e9s antigo de Adelaida que se latinizou como Alicia. No ano 2010 levaban o nome 5.770 residentes en Galicia ."}
{"id": "35070", "revid": "23204", "url": "https://gl.wikipedia.org/wiki?curid=35070", "title": "Malcolm X", "text": "Malcolm X, nado co nome de Malcolm Little en Omaha (Nebrasca) o 19 de maio de 1925 e finado en Manhattan (Nova York) o 21 de febreiro de 1965, tam\u00e9n co\u00f1ecido como El-Hajj Malik El-Shabazz (), foi un activista pol\u00edtico afroamericano estadounidense, ministro relixioso dos Musulm\u00e1ns Negros (Black Muslims) e voceiro de Naci\u00f3n do Islam (Nation do Islam). Foi o fundador de Muslim Mosque, Inc. e da Organizaci\u00f3n para a Unidade Afroamericana.\nAo longo da s\u00faa vida, Malcolm X pasou de ser traficante de drogas e ladr\u00f3n a ser un dos referentes do nacionalismo negro norteamericano. Como l\u00edder proclamou as ideas do poder negro, o orgullo negro, a cuesti\u00f3n identitaria e abordou os problemas econ\u00f3micos e sociais. Nos seus \u00faltimos anos converteuse nunha figura co\u00f1ecida mundialmente polas s\u00faas ideas panafricanistas e polo seu activismo en favor dos dereitos humanos.\nDurante unha peregrinaci\u00f3n \u00e1 Meca no 1964 Malcolm X converteuse \u00e1 ponla sunn\u00ed do islam. Menos dun ano despois ser\u00eda asasinado en Washington Heights, na primeira semana da Semana Nacional de Irmandade.\nTraxectoria.\nMalcolm foi fillo de Earl Little e Louise Helen Norton. Viviu brevemente no barrio de North Omaha. O seu pai era un predicador baptista que simpatizaba con Marcus Garvey, e formaba parte da Universal Negro Improvement Association. Segundo o propio Malcolm, tres dos irm\u00e1ns do seu pai morreron violentamente a mans de homes brancos, un deles linchado.\nEarl Little ti\u00f1a tres fillos (Ella, Mary, e Earl, Jr.) con outra muller antes de casar coa nai de Malcolm. No segundo matrimonio tivo oito fillos (Wilfred, Hilda, Philbert, Malcolm, Reginald, Wesley, Yvonne, e Robert), sendo Malcolm o cuarto.\nA nai de Malcolm nacera en Grenada e, segundo as memorias del parec\u00eda unha muller branca. O pai dela fora un branco que forzara \u00e1 s\u00faa nai e do que os seus fillos nunca souberon nada. Ao principio Malcolm tomou con orgullo a claridade da s\u00faa pel, xa que lle daba certo status social dentro da comunidade. Por\u00e9n, m\u00e1is adiante dir\u00eda \"odiar cada pinga de sangue dos violadores brancos que hai en min\".\nSendo o membro m\u00e1is claro da s\u00faa familia, Malcolm converteuse ao mesmo tempo no olli\u00f1o dereito do pai e ga\u00f1ou a xenreira da nai. Un dos seus alcumes \"Red\" (Vermello) vi\u00f1a do ton avermellado do seu cabelo, herdanza xen\u00e9tica do seu av\u00f3 materno. A\u00ednda que lle escureceu coa idade, a\u00ednda conservaba tons vermellos baixo a influencia do sol do ver\u00e1n.\nSegundo a autobiograf\u00eda do propio Malcolm, a s\u00faa nai foi ameazada polo Ku Klux Klan cando estaba pre\u00f1ada del, debido \u00e1s actividades do pai na Universal Negro Improvement Association. A familia trasladouse a Milwaukee, Wisconsin en 1926 e despois a Lansing, M\u00edchigan. En 1931 o pai de Malcolm foi atopado morto despois de ser atropelado por un tranv\u00eda nesa cidade. As autoridades estabeleceron que se trataba dun suicidio. Segundo a autobiograf\u00eda de Malcolm, a causa da morte refutada pola comunidade negra nese momento, e el mesmo seguir\u00eda neg\u00e1ndoo moito despois, aludindo \u00e1s ameazas que a s\u00faa familia estaba a recibir da Lexi\u00f3n Negra (Black Legion), un grupo branco supremacista aos que acusaba de queimar a casa da familia en 1929. Malcolm imaxinaba que o seu pai fora golpeado na cabeza e deixado \u00e1 mantenta sobre os cami\u00f1os de ferro do tranv\u00eda.\nA pesar de que Earl Little ti\u00f1a un seguro de vida, a familia recibiu s\u00f3 unha pequena cont\u00eda da compa\u00f1\u00eda debido \u00e1 que a causa da morte fora estabelecida como suicidio. A nai de Malcolm tivo problemas de nervios at\u00e9 que foi declarada tola en decembro de 1938 e ingresada nun hospital mental de Kalamazoo, M\u00edchigan, mais os seus fillos conseguiron sacala de al\u00ed 26 anos despois. Malcolm e os seus irm\u00e1ns foron separados e enviados a distintos fogares adoptivos.\nDespois da morte do pai, Malcolm, viviu en Lansing, M\u00edchigan e despois en Mason, no mesmo estado. Graduouse como primeiro da s\u00faa aula no instituto, e aspiraba a converterse en avogado, at\u00e9 que un dos seus mestres lle dixo que iso \"non era unha meta realista para un negro\". Despois de pasar por m\u00e1is fogares adoptivos, Malcolm foi enviado coa s\u00faa media irm\u00e1 Ella Little Collins, que viv\u00eda en Boston, Massachusetts. Nesta cidade tivo multitude de empregos e tam\u00e9n comezou a frecuentar os barrios baixos.\nMocidade.\nMalcolm deixa Boston para vivir brevemente en M\u00edchigan e estabelecerse finalmente en Nova York en 1943. Al\u00ed traballa nun club nocturno, e pouco tempo despois verase envolto nos ambientes marxinais de Harlem, inclu\u00edndo tr\u00e1fico de drogas, asalto a mao armada e xogo ilegal. Debido a estas actividades ser\u00e1 detido e pasar\u00e1 de 1943 a 1946 na cadea.\nCando lle toca o momento de ser recrutado \u00e9 declarado \"mentalmente incapacitado para o servizo militar\", segundo el mesmo explica na s\u00faa autobiograf\u00eda, tras declarar que non v\u00eda a hora de xuntarse con outros soldados negros e comezar a disparar contra os brancos.\nEn 1946 Malcolm volve a Boston e o 12 de xaneiro dese mesmo ano \u00e9 arrestado por roubo despois de tentar recuperar un reloxo roubado que el mesmo deixara a reparar nunha xoier\u00eda. Dous d\u00edas despois \u00e9 acusado por levar armas de fogo, e o d\u00eda 16 de xaneiro ac\u00fasano de roubo e invasi\u00f3n de domicilio. \u00c9 sentenciado de oito a dez anos de prisi\u00f3n na cadea estatal de Massachusetts. Comezar\u00e1 a cumprir condena o 27 de febreiro.\nNa prisi\u00f3n \u00e9 alcumado Sat\u00e1n pola s\u00faas diatribas contra a Biblia, deus e a relixi\u00f3n. Aproveitando a librar\u00eda da cadea, comeza a ler libros, desenvolvendo unha grande voracidade lectora. \u00c9 neses anos cando a trav\u00e9s da correspondencia co seu irm\u00e1n Reginald, toma co\u00f1ecemento de Naci\u00f3n do Islam e \u00e9 invitado a converterse. Durante a s\u00faa estad\u00eda en prisi\u00f3n mant\u00e9n contactos regulares con Elijah Muhammad, o l\u00edder do grupo. En febreiro de 1948 e grazas aos esforzos da s\u00faa irm\u00e1, \u00e9 trasladado a unha prisi\u00f3n experimental en Norfolk, Massachusetts, que ti\u00f1a unha librar\u00eda a\u00ednda maior. As lembranzas reflectidas na s\u00faa autobiograf\u00eda sobre este per\u00edodo son positivas. Ser\u00e1 liberado o 7 de agosto de 1952.\nNaci\u00f3n do Islam.\nDespois de sa\u00edr da cadea, en 1952, Malcolm vai a Chicago a co\u00f1ecer a Elijah Muhammad. \u00c9 nese momento cando decide cambiar o seu apelido por un \"X\". A raz\u00f3n \u00e9 o rexeitamento dos nomes dados aos escravos polos seus compradores e a imposibilidade de recuperar os apelidos de ra\u00edces africanas. O \"X\" tam\u00e9n era a marca que moitos escravos recib\u00edan no brazo. Moitos membros de Naci\u00f3n do Islam seguiron o mesmo razoamento e cambiaron os seus apelidos por \"X\".\nEn marzo de 1953 o FBI abre unha ficha a Malcolm X, supostamente tras unhas declaraci\u00f3ns deste nas que se describ\u00eda como comunista. Inclu\u00edanse na ficha d\u00faas cartas escritas por el baixo o alcume de Malachi Shabazz, un nome relacionando cos asi\u00e1ticos negros.\nEn maio de 1953, o FBI chega \u00e1 conclusi\u00f3n de que Malcolm X ten \"unha personalidade asocial con trazos psic\u00f3ticos de esquizofrenia paranoide\", e que debe ser tratado desta doenza. Isto apoiase nunha carta con data do 29 de xu\u00f1o de 1950 interceptada polo FBI e no feito de ser rexeitado no servizo militar.\nDespois dun ano, Malcolm deixa \u00e1 s\u00faa media irm\u00e1 Ella en Boston para mudarse a Chicago, onde viv\u00eda Elijah Muhammad. Volver\u00e1 axi\u00f1a a Boston convertido en ministro de Naci\u00f3n do Islam para o Templo N\u00famero Once. En 1954 \u00e9 escollido para a Mesquita #7 na Avenida Lenox de Manhattan, Harlem, da que axi\u00f1a consegue aumentar o n\u00famero de fieis. A s\u00faa popularidade medrou tras un programa dunha televisi\u00f3n local de Nova York sobre Naci\u00f3n do Islam. Malcolm X aumentar\u00eda a s\u00faa presenza nos medios de comunicaci\u00f3n, primeiro nos Estados Unidos e despois no mundo enteiro. Neses anos entre 1952, que entra en Naci\u00f3n do Islam at\u00e9 1964, cando ser\u00e1 expulsado, Malcolm X difundir\u00e1 as s\u00faas ensinanzas, inclu\u00edndo as referencias aos brancos como demos e predicindo a inevitable recuperaci\u00f3n do lugar que lles correspond\u00eda aos negros, na c\u00faspide da pir\u00e1mide social.\nMalcolm axi\u00f1a se converteu no segundo l\u00edder m\u00e1is influente do movemento, despois do propio Elijah Muhammad. Abriu novos templos, e foi unha das raz\u00f3ns do aumento dos membros de 500 en 1952 a 30.000 en 1963. Tam\u00e9n captou membros da relevancia social do boxeador Cassius Clay, a quen convenceu para mudar o seu nome polo de Muhammad Ali .\nNo 1958 Malcolm casar\u00e1 con Betty Jean Sanders en Lansing, M\u00edchigan. Tivo con ela seis fillas, que levaron apelido Shabazz.\nEn setembro de 1960, Malcolm co\u00f1eceu a Fidel Castro cando formaba parte dun comit\u00e9 de benvida que recib\u00eda aos xefes de Estado africanos que acud\u00edan a Asemblea Xeral das Naci\u00f3ns Unidas.\nSa\u00edda de Naci\u00f3n do Islam.\nNo 1963 Malcolm comeza a colaborar con Alex Haley na \"Autobiograf\u00eda de Malcolm X\". M\u00e1is tarde explicar\u00e1 nese mesmo traballo a s\u00faa ruptura con Naci\u00f3n do Islam. Segundo o seu relato, a principios dos anos sesenta comezou a escoitar rumores de que Elijah Muhammad manti\u00f1a relaci\u00f3ns extramaritais. O adulterio \u00eda contra as ensinanzas da organizaci\u00f3n, por\u00e9n, nun primeiro momento, Malcolm non fixo caso aos rumores. Algo m\u00e1is tarde escoitou \u00e1 muller e o fillo do propio Elijah Muhammad facer as mesmas acusaci\u00f3ns e decidiu crelos. Segundo a \"Autobiograf\u00eda de Malcolm X\" o propio Elijah Muhammad confesou que os rumores eran certos, alegando que se limitaba a seguir un patr\u00f3n estabelecido polos antigos profetas b\u00edblicos.\nMalcolm tam\u00e9n criticou a Marcha sobre Washington, polo reco\u00f1ecemento impl\u00edcito das instituci\u00f3ns brancas que supu\u00f1a. Unhas pol\u00e9micas declaraci\u00f3ns sobre o asasinato de John F. Kennedy escandalizaron \u00e1 opini\u00f3n p\u00fablica e levaron a que Elijah Muhammad, a\u00ednda fac\u00e9ndolle conservar o rango, lle prohibise falar en p\u00fablico durante 90 d\u00edas.\nMalcolm anuncia a s\u00faa ruptura con Naci\u00f3n do Islam o 8 de marzo de 1964, e a catro d\u00edas despois funda Muslim Mosque, Inc (Mesquita Musulm\u00e1, S.A.). Basicamente Malcolm segue as ensinanzas de Naci\u00f3n do Islam, pero modificando o seu nacionalismo relixioso cara ao nacionalismo negro, cunha maior preocupaci\u00f3n en aspectos pol\u00edticos, sociais e econ\u00f3micos. En abril dese ano dar\u00e1 o seu discurso \"O voto ou a bala\". Nese momento contacta con moitos musulm\u00e1ns ortodoxos que o convidan a unirse \u00e1 corrente principal do islam, cousa que fai, chegando mesmo a realizar unha peregrinaci\u00f3n \u00e1 Meca.\nPeregrinaci\u00f3n \u00e1 Meca.\nO 13 de abril de 1964, Malcolm sae do aeroporto internacional John F. Kennedy cara ao Cairo, con escala en Frankfurt. Dende al\u00ed partir\u00eda a Arabia Saudita. O feito de non saber falar \u00e1rabe, puxo en d\u00fabida \u00e1s autoridades sobre o feito de ser un aut\u00e9ntico musulm\u00e1n, polo que foi separado do grupo co que chegara.\nD\u00edas despois, e co apoio do fillo de Abdul Rahman Hassan Azzam (autor do libro \"A mensaxe eterna de Mahoma\"), Malcolm consegue ser recibido polo fillo do Pr\u00edncipe Faisal, que lle concede un status de convidado que lle permitir\u00e1 completar a s\u00faa peregrinaci\u00f3n.\nO 19 de abril Malcolm completa as sete voltas \u00e1 Kaaba e o resto dos rituais relixiosos. O feito de ver a musulm\u00e1ns de todas as razas convivindo en paz f\u00edxoo concibir a s\u00faa relixi\u00f3n como unha soluci\u00f3n para o problema racial.\nViaxes polo mundo.\n\u00c1frica.\nMalcolm X visitou \u00c1frica en tres ocasi\u00f3ns, unha en 1959 e d\u00faas m\u00e1is en 1964. Nas s\u00faa visitas entrevistouse con pol\u00edticos locais e falou para os medios do Cairo, Exipto; Addis Abeba, Etiop\u00eda; Dar Es Salaam, Tanganica (actual Tanzania); Lagos e Ibadan, Nixeria; Accra, Winneba, e Legon, Ghana; Conakry, Guinea Conakry; Alxer, Alxeria; e Casablanca, Marrocos.\nNa s\u00faa primeira visita de 1959, viaxou a Exipto, Sud\u00e1n, Nixeria e Ghana. Durante a primeira visita de 1964 e tras un discurso na Universidade de Ibadan, en Nixeria, recibe dos estudantes o nome de Omonwale, que en yoruba significa \"o fillo volve a casa\".\nMalcolm volve de \u00c1frica o 21 de maio de 1964. O 9 de xullo dese mesmo ano fai outra viaxe, durante a que falar\u00e1 para a Organizaci\u00f3n para a Unidade Africana, na s\u00faa reuni\u00f3n do 17 de xullo. Malcolm falar\u00e1 como representante da Organizaci\u00f3n para a Unidade Afroamericana. O 21 de agosto declara ante a prensa a necesidade de crear uns \"Estados Unidos de \u00c1frica\", como requisito para o desenvolvemento dos propios afroamericanos.\nCando regresa aos Estados Unidos o 24 de novembro deixa feita unha conexi\u00f3n importante entre os africanos do continente e os fillos da di\u00e1spora negra.\nSer\u00e1 tam\u00e9n neses anos cando comeza a tomar forza a s\u00faa doutrina da autodefensa, como un dereito dos afroamericanos ante as agresi\u00f3ns por parte dos brancos. Tam\u00e9n comeza a retractarse de moitas das s\u00faas posturas radicais como musulm\u00e1n negro, especialmente aquelas que poder\u00edan interpretarse como un racismo invertido cara aos brancos.\nFrancia e o Reino Unido.\nA finais de 1964, Malcolm visitou o Estado franc\u00e9s xunto con pol\u00edticos xamaicanos. Falou en Par\u00eds en debates que ti\u00f1an por obxecto as ideas rastafaris. Tam\u00e9n visitou o Reino Unido e participou nun debate en Oxford celebrado o 3 de decembro.\nO 12 de febreiro de 1965 Malcolm visitar\u00e1 Smethwick, unha vila pr\u00f3xima a Birmighan, caracterizada por ter a maior divisi\u00f3n racial do Reino Unido despois de que o Partido Conservador ga\u00f1ase as elecci\u00f3ns ao parlamento co lema \"Se queres un negro no teu barrio, vota ao Partido Laborista\". Al\u00ed visitou un pub cunha pol\u00edtica segregacionista e tentou visitar un barrio no que o concello mercara casas que ser\u00edan vendidas a familias brancas, impedindo que familias negras se mudasen a al\u00ed.\nMorte.\nAs tensi\u00f3ns crecentes entre Malcolm e a Naci\u00f3n do Islam levan a pensar que a organizaci\u00f3n puido tramar o seu asasinato. Na s\u00faa autobiograf\u00eda Malcolm conta que un membro de Naci\u00f3n do Islam lle confesara que recibira ordes de matalo.\nO 20 de marzo de 1964, o magazine \"Life\" publicaba unha fotograf\u00eda de Malcolm cunha carabina M1 ollando a trav\u00e9s da fiestra da s\u00faa casa familiar. A foto completaba a declaraci\u00f3n de Malcolm de que se defender\u00eda das diarias ameazas de morte que el e a s\u00faa familia estaban a recibir.\nEn xu\u00f1o de 1964 Naci\u00f3n do Islam reclama a propiedade da casa de Malcolm en Queens, alegando que pertence \u00e1 organizaci\u00f3n. O 14 de febreiro de 1965, un d\u00eda antes de que vencese a data de evicci\u00f3n, a casa ardeu completamente. Malcolm e a s\u00faa familia sobreviviron e ningu\u00e9n foi acusado do feito.\nO 21 de febreiro, en Manhattan Malcolm daba un discurso ante 400 persoas, cando xurdiu un disturbio entre a audiencia. Cando Malcolm e os seus escoltas se aproximaban para calmar o alboroto, un home xurdiu diante del e disparoulle no peito. Outros dous homes de entre o p\u00fablico dispararon contra el. Malcolm recibiu 16 disparos, e foi declarado morto nada m\u00e1is chegar ao hospital. A audiencia do acto atrapou e golpeou aos asasinos antes de que puidesen abandonar o recinto.\nDous sospeitosos foron nomeados polas testemu\u00f1as: Norman 3X Butler e Thomas 15X Johnson.\nTres persoas foron acusadas polo crime. Talmadge Hayer confesou que disparara contra o corpo de Malcolm, pero que Butler e Johnson non estaban presentes nin involucrados no crime. Os tres foron condenados.\nOs sucesos acontecidos o d\u00eda do asasinato seguen sendo pol\u00e9micos e escuros, existindo diversas versi\u00f3ns que se contrad\u00edn. Parte desa controversia son as sospeitas de que un dos escoltas de Malcolm X era en realidade un axente da polic\u00eda infiltrado.\nFuneral.\nO funeral de Malcolm X celebrouse en Harlem o 27 de febreiro de 1965, cunha asistencia de 1500 persoas. Malcolm X foi soterrado polos seus propios amigos no cemiterio de Ferncliff (Hartsdale, Nova York).\nInfluencia cultural.\nAdemais da influencia da \"Autobiograf\u00eda de Malcolm X\" (escrita coa axuda de Alex Haley), a doutrina de Malcolm X foi seguida por numerosos grupos estadounidenses e do mundo enteiro. A s\u00faa doutrina da autodefensa atopar\u00eda axi\u00f1a seguidores coa fundaci\u00f3n do Partido Pantera Negra e a s\u00faa figura ficar\u00eda para sempre como unha icona do nacionalismo negro de esquerdas, frecuentemente contraposta \u00e1 do pastor Martin Luther King, m\u00e1is legalista, integradora e moderada.\nEn 1992 Spike Lee dedicaralle o filme \"Malcolm X\", protagonizado por Denzel Washingon. Roger Ebert e Martin Scorsese consider\u00e1rono como un dos dez mellores filmes da d\u00e9cada.\nAo redor de todo o mundo a figura de Malcolm X converteuse m\u00e1is al\u00f3 do seu significado estrito, nun s\u00edmbolo da resistencia ao poder e da loita dos dereitos das minor\u00edas."}
{"id": "35072", "revid": "56817", "url": "https://gl.wikipedia.org/wiki?curid=35072", "title": "639", "text": "Mortes.\nHistoria ano a ano"}
{"id": "35074", "revid": "56817", "url": "https://gl.wikipedia.org/wiki?curid=35074", "title": "Abas", "text": "Abas pode ser:"}
{"id": "35075", "revid": "43327", "url": "https://gl.wikipedia.org/wiki?curid=35075", "title": "Abasolo", "text": "Abasolo \u00e9 o nome de varios concellos de M\u00e9xico:"}
{"id": "35076", "revid": "56817", "url": "https://gl.wikipedia.org/wiki?curid=35076", "title": "Abia", "text": "Abia pode referirse \u00e1:"}
{"id": "35077", "revid": "25871", "url": "https://gl.wikipedia.org/wiki?curid=35077", "title": "Aappilattoq", "text": "Aappilattoq \u00e9 o nome de dous asentamentos de Groenlandia:"}
{"id": "35078", "revid": "56817", "url": "https://gl.wikipedia.org/wiki?curid=35078", "title": "Aaron Smith", "text": "Aaron Smith pode referirse \u00e1:"}
{"id": "35079", "revid": "56817", "url": "https://gl.wikipedia.org/wiki?curid=35079", "title": "A Ronda", "text": "O top\u00f3nimo A Ronda pode referirse a:"}
{"id": "35081", "revid": "98629", "url": "https://gl.wikipedia.org/wiki?curid=35081", "title": "Henry de Lumley", "text": "Henry de Lumley (ou Henry de Lumley-Woodyear) \u00e9 un historiador franc\u00e9s, especialista en Prehistoria nado en Marsella o 14 de agosto de 1934.\nBiograf\u00eda.\nHenry de Lumley \u00e9 un persoeiro importante do estudo da Prehistoria en Francia e marcou os progresos desta ciencia nese pa\u00eds en particular grazas \u00e1s pescudas realizadas baixo a s\u00faa direcci\u00f3n en Terra Amata e na Cova de Lazaret (Alpes Mar\u00edtimos), ao igual ca en Arag\u00f3 onde descobre o home de Tautavel (Pireneos Orientais) en 1971. Tam\u00e9n participou no estudo dos gravados rupestres protohist\u00f3ricos do Val das Marabillas, nos Alpes.\nDoutorado en Ciencias pola Universidade de Par\u00eds, entre 1955 e 1980 seguiu as s\u00faas pescudas en Marsella no seo do CNRS ata acadar o grao de director de investigaci\u00f3n. Creou un equipo de investigaci\u00f3n na Universidade de Provenza dedicado ao estudo da xeolox\u00eda do Cuaternario e da Prehistoria e dos hom\u00ednidos f\u00f3siles.\nFoi nomeado profesor no Museo Nacional de Historia Natural de Par\u00eds en 1980, do que foi director entre 1994 e 1999 e do que agora \u00e9 profesor em\u00e9rito.\n\u00c9 director do laboratorio de prehistoria do Museo do Home e do Instituto de Paleontolox\u00eda Humana de Par\u00eds. Entre 1994 e 1999 foi director do Museo Nacional de Historia Natural. Actualmente \u00e9 membro do Institut de France (Academia Francesa das Ciencias).\nFundador da Asociaci\u00f3n Mundial de Paleontolox\u00eda Humana, afiliada \u00e1 UNESCO, dirixiu m\u00e1is de 200 escavaci\u00f3ns arqueol\u00f3xicas e participou na construci\u00f3n de seis museos de prehistoria en Francia (Terra Amata, Tautavel, Eyzies de Tayac, Menton, Tende e Quinson). Segue en activo participando en proxectos de escavaci\u00f3n internacionais na Asia Central, na China e en Etiop\u00eda. Un dos seus proxectos actuais \u00e9 o estudo das ferramentas m\u00e1is antigas da humanidade, de hai 2\u20197 mill\u00f3ns de anos, en Kada Gona (Etiop\u00eda) e na construci\u00f3n dun museo da evoluci\u00f3n do home en Ad\u00eds Abeba."}
{"id": "35083", "revid": "65337", "url": "https://gl.wikipedia.org/wiki?curid=35083", "title": "P\u00f3stumo", "text": "Marcus Casianus Latinius Postumus foi o primeiro emperador do chamado Imperium Galliarum entre os anos 259 e 268.\nTraxectoria.\nDa s\u00faa vida s\u00e1bese pouco, e c\u00f3idase que \u00e9 un galo que foi subindo no ex\u00e9rcito ata chegar a ser comandante. Cando o emperador Galieno' atopou dificultades na Dacia e na Panonia, nomeou o seu fillo Salonino comandante e c\u00e9sar, xa que o sucesor de Galieno morrera de morte morrida. Pero Salonino, diante dos avances dos alam\u00e1ns e francos cometeu moitos erros, tanto que as s\u00faas propias tropas se lle reviraron. Prod\u00facese unha sublevaci\u00f3n das tropas, e nomean emperador a P\u00f3stumo. Este avanza cara a Colonia, toma as s\u00faas murallas e mata a Salonino e o seu preceptor Silvano, proclam\u00e1ndose emperador.\nGalieno non estaba en condici\u00f3ns en 259 de se opo\u00f1er a este nomeamento, e oficialmente declara que P\u00f3stumo \u00e9 o seu comandante nas rexi\u00f3ns afectadas ao igual ca Odenato o \u00e9 no Oriente, xa que dividira o imperio dende o punto de vista militar para unha mellor defensa del.\nPero a realidade e que P\u00f3stumo constru\u00edu un novo imperio, co seu goberno, coas s\u00faas instituci\u00f3ns, coa s\u00faa moeda etc, e consegue que a Galia, a Xermania, a Britania e a Hispania o acepten coma novo emperador.\nP\u00f3stumo rexeita os xermanos para al\u00e9n do r\u00edo Rin, constr\u00fae novas fortificaci\u00f3ns, e mant\u00e9n unidos uns territorios que Galieno moi dificilmente poder\u00eda conservar. Mais adiante, no 267, P\u00f3stumo e Galieno chegan a un acordo onde se delimitan as \u00e1reas de control dos dous, e \u00e9 ent\u00f3n cando o Imperio, co reco\u00f1ecemento de P\u00f3stumo en Occidente e Odenato no Oriente queda dividido en tres partes.\nNo 268, reb\u00e9lase o gobernador da Baixa Xermania, Leliano. As tropas de P\u00f3stumo afogan esta rebeli\u00f3n e po\u00f1en sitio e toman a cidade de Maguncia. P\u00f3stumo impide o saqueo da vila, as\u00ed que resultan asasinados tanto el coma o seu fillo P\u00f3stumo II, a quen nomeara c\u00e9sar e augusto. Leliano morre nesta acci\u00f3n e as tropas nomean a Marco Aurelio Mario.\nMario tam\u00e9n morre aos poucos d\u00edas a mans das tropas e o novo emperador do Imperium Galliarum \u00e9 Victorino, quen fora comandante das tropas de P\u00f3stumo."}
{"id": "35088", "revid": "98629", "url": "https://gl.wikipedia.org/wiki?curid=35088", "title": "Provincias de Irlanda", "text": "Durante o derradeiro per\u00edodo celta e os primeiros tempos hist\u00f3ricos Irlanda foi dividida en provincias, substitu\u00edndo o sistema anterior, baseado nos tuatha.\nAs catro provincias son:\nNun principio houbo cinco provincias, pero co paso do tempo a m\u00e1is pequena, Meath, foi absorbida por Leinster. Durante a idade dourada de Irlanda, as provincias eran pouco m\u00e1is ca reinos vagamente federados con fronteiras bastante flexibles. En tempos modernos, as provincias as\u00f3cianse a condados espec\u00edficos.\nAs provincias foron substitu\u00eddas polo sistema actual dos condados trala ocupaci\u00f3n normanda no s\u00e9culo XII. En irland\u00e9s, o termo para \"provincia\" \u00e9 \"c\u00faige\", que significa \"quinto\", reflectindo a divisi\u00f3n orixinal."}
{"id": "35089", "revid": "1131", "url": "https://gl.wikipedia.org/wiki?curid=35089", "title": "Termigal", "text": "Termigal \u00e9 o organismo \"encargado da coordinaci\u00f3n xeral das actividades terminol\u00f3xicas relativas \u00e1 lingua galega, de promover e levar a cabo a elaboraci\u00f3n de recursos terminol\u00f3xicos e de garanti-la s\u00faa dispo\u00f1ibilidade, e de promove-lo desenvolvemento de produtos de enxe\u00f1ar\u00eda ling\u00fc\u00edstica en que a terminolox\u00eda te\u00f1a unha especial incidencia\" . Foi creado en 1997 mediante un convenio asinado entre a Real Academia Galega (coma autoridade acad\u00e9mica encargada da normativizaci\u00f3n da lingua galega) e a Direcci\u00f3n Xeral de Pol\u00edtica Ling\u00fc\u00edstica da Conseller\u00eda de Educaci\u00f3n e Ordenaci\u00f3n Universitaria (coma organismo competente en materia de pol\u00edtica ling\u00fc\u00edstica). Actualmente est\u00e1 establecido coma un proxecto do Centro Ram\u00f3n Pi\u00f1eiro para a Investigaci\u00f3n en Humanidades (CIRP) e inclu\u00eddo coma unha secci\u00f3n da RAG, centr\u00e1ndose en definir a terminolox\u00eda t\u00e9cnica en galego. Na actualidade est\u00e1 coordinado por Manuel Gonz\u00e1lez Gonz\u00e1lez e nel traballan tres bolseiros que xestionan os seguintes servizos:\nPublicaci\u00f3ns.\nConta xa con varias publicaci\u00f3ns, agrupadas nunha colecci\u00f3n numerada que consiste nos seguintes volumes:\nPreviamente xa exist\u00edan publicaci\u00f3ns sen estar adscritas especificamente \u00f3 Termigal, entre as que destaca:\nEn colaboraci\u00f3n con outras instituci\u00f3ns terminol\u00f3xicas, traball\u00e1ronse os seguintes temas:\nOutros temas nos que se est\u00e1 a traballar son:"}
{"id": "35091", "revid": "88215", "url": "https://gl.wikipedia.org/wiki?curid=35091", "title": "Daniel Kessler", "text": "Daniel Alexander Kessler, nado o 25 de setembro de 1974 en Londres, Inglaterra, toca a guitarra e fai coros na banda neoiorquina de rock alternativo Interpol."}
{"id": "35092", "revid": "23204", "url": "https://gl.wikipedia.org/wiki?curid=35092", "title": "Carlos Dengler", "text": "Carlos \"D\" Dengler, nado o 23 de abril de 1974, foi o baixista da banda de rock alternativo Interpol. Carlos \u00e9 medio alem\u00e1n e medio colombiano. El cre que o seu nome \u00e9 \"etnicamente\" confuso para a xente, e por iso prefire ser chamado Carlos D."}
{"id": "35094", "revid": "1093", "url": "https://gl.wikipedia.org/wiki?curid=35094", "title": "Panonia", "text": ""}
{"id": "35095", "revid": "1987", "url": "https://gl.wikipedia.org/wiki?curid=35095", "title": "Leliano", "text": "Ulpius Cornelius Laelianus, tam\u00e9n chamado Leliano foi un usurpador romano contra P\u00f3stumo, emperador da Galia.\nTraxectoria.\nSendo emperador do Imperium Gallicus, P\u00f3stumo, fundador do mesmo logo de rebelarse contra Roma e contra o seu emperador Galieno, chega a un acordo no ano 268 para se dividir as zonas de control. No ano 269, Caius Ulpius Cornelius Lelianus, ou Leliano, trata de usurpar o trono e reb\u00e9lase contra P\u00f3stumo. Este dirixe os seus ex\u00e9rcitos contra o seu antigo comandante, quen se refuxiara en Maguncia. P\u00f3stumo pon sitio a cidade e t\u00f3maa pouco despois, matando a Leliano, pero atopando tam\u00e9n a morte el e mais o seu fillo logo de que lle prohibisen \u00e1s s\u00faas tropas a pillaxe da cidade.\nLeliano pasou \u00e1 historia pola s\u00faa bravura e valent\u00eda nas loitas contra os b\u00e1rbaros e foi un destacado militar que constru\u00edu a maior parte das fortalezas ao longo do r\u00edo Rin, e que lle permitiron a P\u00f3stumo afastar as tribos xerm\u00e1nicas da Galia e da Xermania Inferior e consolidar o seu Imperio ata \u00e1 s\u00faa morte."}
{"id": "35096", "revid": "15490", "url": "https://gl.wikipedia.org/wiki?curid=35096", "title": "Mario", "text": "Marcus Aurelius Marius, foi nomeado emperador do Imperio Galo no ano 269, na cidade de Maguncia, na Xermania Inferior. Chegou ao cargo pola aclamaci\u00f3n das tropas de P\u00f3stumo, que poucos d\u00edas antes morrera \u00e1s mans desas mesmas tropas, \u00e1s cales lles prohibira saquear a cidade despois de tomala.\nTraxectoria.\nFoi correxente con P\u00f3stumo e o seu goberno durou s\u00f3 18 d\u00edas, pois as mesmas tropas que o nomearan mat\u00e1rono ao tratar el de facer xustiza e aclarar as mortes de P\u00f3stumo, o seu fillo pequeno P\u00f3stumo II e Leliano.\nNumism\u00e1tica.\nCoa pequena excepci\u00f3n das moedas acu\u00f1adas en \"Augusta Treverorum\", as s\u00faas moedas parecen emitidas en \"Moguntiaum\", empregando matrices do reverso da acu\u00f1aci\u00f3n de Leliano. \u00a0A cu\u00f1axe en moeda de ouro (\u00e1ureos) e prata (antoninianos) enfatizaba a harmon\u00eda e lealdade militar cos t\u00edtulos \"concordia militum\" (\"concordia dos soldados\") e \"fides militum\" (\"lealdade dos soldados\"). Baixo Mario, os tipos de reversos ampli\u00e1ronse moito en relaci\u00f3n ao repertorio de Leliano, e alg\u00fans dos seus antoninianos foron reutilizados por Vitorino, que modificou lixeiramente o seu retrato."}
{"id": "35098", "revid": "27155", "url": "https://gl.wikipedia.org/wiki?curid=35098", "title": "Historia de Letonia", "text": "Historia de Letonia a partir do terceiro milenio antes de Cristo.\nLetonia antiga.\nOs Proto-b\u00e1lticos chegaron \u00e1s chairas letoas no terceiro milenio antes de Cristo.\n\u00d3 principio desta era, o territorio da actual Letonia volveuse famoso como un cruzamento. A famosa \"ruta dos viquingos aos gregos\" mencionada nas cr\u00f3nicas antigas, estend\u00edase desde Escandinavia pasando polo territorio let\u00f3n, o cal cruza o r\u00edo Daugava \u00e1 Rus de K\u00ediv cara a Constantinopla, hoxe Istambul, \u00f3 Imperio Bizantino.\nOs antigos baltos deste tempo participaron activamente na ruta comercial. A trav\u00e9s do continente europeo, a costa de Letonia foi co\u00f1ecida como un lugar para obter \u00e1mbar. Ata xa ben entrada a Idade Media o \u00e1mbar era m\u00e1is valoso c\u00f3 ouro, e o \u00e1mbar let\u00f3n foi co\u00f1ecido ata na Grecia antiga e o Imperio romano.\nNo 900, os baltos comezaron a institu\u00edr monarqu\u00edas tribais. Gradualmente, catro culturas b\u00e1lticas tribais se formaron: curonios, latgalianos, selonios, semgalianos (en let\u00f3n: \"kur\u0161i\", \"latga\u013ci\", \"s\u0113\u013ci\" e \"zemga\u013ci\").\nA m\u00e1is grande das tribos era a dos latgalianos, que eran os m\u00e1is avanzados, pol\u00edtica e socialmente. En 1100 e 1200, os curonios mantiveron unha vida de intensas invasi\u00f3ns que inclu\u00edan saqueo e pillaxe.\nNa costa oeste do mar B\u00e1ltico, foron co\u00f1ecidos como os viquingos b\u00e1lticos; pero os selonios e semgalianos, foron co\u00f1ecidos como amantes da paz e pr\u00f3speros granxeiros\nPer\u00edodo Alem\u00e1n.\nCo\u00f1ecida principalmente como Livonia, a \u00e1rea que hoxe constit\u00fae Letonia estaba baixo a influencia dos Irm\u00e1ns de Espada alem\u00e1ns, a partir do s\u00e9culo XIII en adiante.\nPola s\u00faa situaci\u00f3n xeogr\u00e1fica estrat\u00e9xica, o territorio let\u00f3n sempre ten sido invadido por naci\u00f3ns m\u00e1is grandes, e esta situaci\u00f3n ten definido o destino de Letonia e da s\u00faa xente.\n\u00d3 final dos anos 1100, Letonia foi outra vez visitada por comerciantes da Europa occidental.\nNestes anos os comerciantes alem\u00e1ns arribaron coa cristianismo, que desexaban converter aos pag\u00e1ns \u00f3 cristianismo.\nOs baltos non desexaban cambiar de relixi\u00f3n, e op\u00fa\u00f1anse \u00f3 Cristianismo. Estas noticias chegaron a o\u00eddos do papa en Roma o cal decidiu que os cruzados ser\u00edan levados a Lituania. \nOs Alem\u00e1ns fundaron Riga en 1201 e gradualmente converteuse na cidade m\u00e1is bonita do sur do B\u00e1ltico, coa chegada dos cruzados alem\u00e1ns o desenvolvemento das monarqu\u00edas antigas chegaron \u00e1 s\u00faa fin. \nNo s\u00e9culo XI, unha confederaci\u00f3n feudal desenvolveuse baixo o mandato alem\u00e1n, que se chamou Livonia. Livonia inclu\u00edu a Estonia e Letonia. En 1282, Riga e despois C\u0113sis, Limba\u017ei, Koknese e Valmiera foron inclu\u00eddas na Liga Hanse\u00e1tica (Hansa). Desde este tempo, Riga converteuse nun importante punto entre leste e oeste. Riga volveuse o centro do B\u00e1ltico oriental, e formou grandes nexos culturais con occidente.\nLetonia baixo Suecia e Polonia.\nOs anos 1500 foron tempos de grandes cambios para os let\u00f3ns, notablemente pola reforma e ca\u00edda de Livonia despois da Guerra de Livonia (1558-1583), e foi tomado pola Mancomunidade polaco-lituana. A fe Luterana foi aceptada en Kurzeme, Zemgale e Vidzeme, pero a fe romana mant\u00edvose dominante en Latgale onde segue ata hoxe.\nNos anos 1600, o Ducado de Curlandia, unha vez parte de Livonia, experimentou unha explosi\u00f3n econ\u00f3mica. Estableceu d\u00faas colonias, unha nunha illa no estuario de Gambia e Tobago, os nomes nunca foron cambiados e seguen al\u00f3.\nPero na Guerra sueco-polaca (1600-1629) Riga foi tomada por Suecia en 1621. Volveuse a m\u00e1is grande e desenvolvida de Suecia. Durante este tempo Vidzeme foi co\u00f1ecida como \u201cA caixa de pan Sueco\u201d porque supl\u00eda \u00f3 imperio sueco do seu trigo O resto de Letonia permaneceu polaca ata a Segunda partici\u00f3n de Polonia en 1793, cando se volveu parte do Imperio Ruso.\nA consolidaci\u00f3n da naci\u00f3n letoa ocorreu en 1600. Unindo aos Curonios, latgalianos, selenios, semgalianos e livonios (Fino-ugrios, en let\u00f3n: \"l\u012bbie\u0161i\" ou \"l\u012bvi\"), Letonia converteuse nunha naci\u00f3n culturalmente unida e desenvolvida.\nLetonia Moderna e Contempor\u00e1nea.\nDespois foi conquistada pola mancomunidade polaco-lituana. Por\u00e9n, nos s\u00e9culo XVIII e XIX, Rusia conseguiu o control de Letonia e rexi\u00f3ns veci\u00f1as. Con Rusia devastada pola revoluci\u00f3n e a Primeira guerra mundial, Letonia declarou a s\u00faa independencia en novembro de 1918. Este per\u00edodo da independencia durou ben pouco, cando a Uni\u00f3n Sovi\u00e9tica se anexionou ao pa\u00eds o 17 de xu\u00f1o de 1940 no acordo Xermano-Sovi\u00e9tico (pacto Ribbentrop-Molotov) do 23 de agosto de 1939.\nExcepto un breve per\u00edodo da ocupaci\u00f3n militar por parte da Alema\u00f1a nazi durante a segunda guerra mundial, Letonia non deixou o territorio sovi\u00e9tico; En 1988 o Movemento pola Independencia de Letonia (LNNK) esixiu liberdade de prensa, a fin da \"rusificaci\u00f3n\" do pa\u00eds e a formaci\u00f3n de partidos pol\u00edticos independentes.\nEn 1989, o Congreso da Fronte Popular de Letonia (LFT) ga\u00f1ou as elecci\u00f3ns e aprobou a independencia econ\u00f3mica e pol\u00edtica, pese \u00e1 resistencia de Moscova.\nBaixo a presidencia de Guntis Ulmanis, en 1993 deu inicio a liberalizaci\u00f3n econ\u00f3mica, que provocou unha grave crise de desemprego da que a\u00ednda non se recupera o pa\u00eds. Pese \u00e1 privatizaci\u00f3n masiva de empresas estatais, a inestabilidade pol\u00edtica e econ\u00f3mica continuou ata 1995.\nAta que as reformas no comunismo sovi\u00e9tico como a glasnost estimularan o movemento de independencia let\u00f3n, e Letonia recobrou a s\u00faa independencia o 21 de agosto de 1991.\nEn 1990 o Congreso da antiga URSS reco\u00f1eceu formalmente a independencia das Rep\u00fablicas do B\u00e1ltico, as cales, tempo despois, tam\u00e9n foron admitidas como membros da ONU e en 2004 entraron a formar parte da OTAN.\nNos derradeiros anos, a sociedade letoa enfronta tensi\u00f3ns \u00e9tnicas que se complican pola diversidade racial do pa\u00eds e pola forte influencia rusa.\nIngreso na Uni\u00f3n Europea.\nO 20 de setembro do 2003 apr\u00f3base por referendo (69,6 % dos let\u00f3ns aproximadamente 1,4 mill\u00f3ns) a adhesi\u00f3n do seu pa\u00eds \u00e1 Uni\u00f3n Europea como xa realizaran Lituania e Estonia. A entrada oficial realizouse en maio do 2004."}
{"id": "35099", "revid": "1987", "url": "https://gl.wikipedia.org/wiki?curid=35099", "title": "Vitorino", "text": "Marcus Piavonnius Victorinus foi emperador do Imperio Galo entre os anos 268 ao 271. Fixo toda a s\u00faa carreira militar baixo o mandato de P\u00f3stumo, do cal chegou a ser \"tribunus preaetorianun\".\nMorto P\u00f3stumo, o nomeado foi Mario, pero foi asasinado os poucos d\u00edas da s\u00faa elecci\u00f3n, e as tropas elixiron ent\u00f3n a Victorino en \"Augusta Treverorun\"(Tr\u00e9veris), a capital de P\u00f3stumo.\nLogra ser reco\u00f1ecido na Galia e na Britania, pero non as\u00ed en Hispania, que pasa de novo as mans de Roma. Claudio II o G\u00f3tico, emperador en Roma trata de tomar o control da Galia, pero Victorino defende o seu territorio rexeitando todos os intentos de anexi\u00f3n. Traslada a s\u00faa capital a Colonia, cidade onde foi asasinado por Atiliano, mais por cousas persoais que por unha loita polo poder, xa que o acusaba de ter seducido a s\u00faa dona.\nA s\u00faa nai Victorina a\u00ednda conservaba certa influencia, e consegue mediante subornos que deifiquen o seu fillo e que Tetrico I sexa elixido como novo emperador galo."}
{"id": "35101", "revid": "4527079", "url": "https://gl.wikipedia.org/wiki?curid=35101", "title": "\u00c1cido ac\u00e9tico", "text": "O \u00e1cido ac\u00e9tico ou \u00e1cido etanoico (CH3-COOH), compo\u00f1ente b\u00e1sico do vinagre, \u00e9 un \u00e1cido incoloro, picante, corrosivo, de cheiro penetrante e t\u00f3xico que se conxela a 16,67\u00a0\u00b0C e ferve a 118,5\u00a0\u00b0C.\nA s\u00faa concentraci\u00f3n nunha disoluci\u00f3n m\u00eddese cun instrumento co\u00f1ecido coma acet\u00edmetro. "}
{"id": "35102", "revid": "529", "url": "https://gl.wikipedia.org/wiki?curid=35102", "title": "\u00c1cido etanoico", "text": ""}
{"id": "35104", "revid": "109216", "url": "https://gl.wikipedia.org/wiki?curid=35104", "title": "T\u00e9trico", "text": "Caius Pius Esuvius Tetricus, foi o derradeiro emperador do Imperio galo. Chega ao poder pola influencia de Vitorina, nai do emperador galo Vitorino, que consegue o seu nomeamento no 271 mediante subornos no seo do ex\u00e9rcito. Era gobernador de Aquitania, e na s\u00faa capital Burdigala (Bordeos) atop\u00e1base nese intre.\nLogra ser reco\u00f1ecido ao igual que Vitorino na Galia e na Britania, pero non as\u00ed na Hispania, axudado neste labor polo seu fillo T\u00e9trico II, quen acabar\u00e1 sendo nomeado C\u00e9sar.\nCanso das continuas insubornaci\u00f3ns dos lexionarios, chama na s\u00faa axuda ao emperador Aureliano. Este invade a Galia e vence a T\u00e9trico I en Catalaunum (Ch\u00e2lons sur Marne). Estamos no 273. Segundo algunhas fontes, Tetrico p\u00e1sase ao inimigo ao tratar de escapar dos seus propios soldados, mentres que outras fontes din que se rendeu en Tr\u00e9veris ao emperador Aureliano no 274.\nO certo \u00e9 que formaba parte do cortexo triunfal por Roma. Aureliano tratouno ben, e mesmo ocupou diversos cargos p\u00fablicos, e chegou a ser gobernador de Lucania, provincia no sur de Italia, morrendo retirado nunha data desco\u00f1ecida para n\u00f3s."}
{"id": "35105", "revid": "1093", "url": "https://gl.wikipedia.org/wiki?curid=35105", "title": "Victorino", "text": ""}
{"id": "35106", "revid": "89787", "url": "https://gl.wikipedia.org/wiki?curid=35106", "title": "\u00c1lvaro", "text": "\u00c1lvaro \u00e9 un nome propio galego de home, procede do xerm\u00e1nico \"ala\" (todo) e \"warja\" (defensa). No ano 2010 levaban o nome 5.840 residentes en Galicia ."}
{"id": "35109", "revid": "85894", "url": "https://gl.wikipedia.org/wiki?curid=35109", "title": "Costa de Dexo-Serantes", "text": "A Costa de Dexo, ou Dexo-Serantes, \u00e9 un espazo natural declarado monumento natural e zona especial de conservaci\u00f3n (ZEC) que vai desde o faro de Mera ata o porto de Lorb\u00e9 en Oleiros. \u00c9 zona de costa de 11\u00a0km con cant\u00eds, exposta e con matogueiras acostumadas a ambientes halinos e con fortes ventos, que incl\u00fae a todas as illas e illotes pr\u00f3ximos \u00e1 costa. \u00c9 unha costa de xistos cristalinos e de rochas metam\u00f3rficas de f\u00e1cil erosi\u00f3n cun perfil de cant\u00eds serrados e fortemente erosionados, con praias encaixadas.\nEste espazo costeira \u00e9 dos poucos ben conservados en toda a Costa \u00c1rtabra. Como destaca pola s\u00faa paisaxe, a s\u00faa xeomorfolox\u00eda, e \u00e9 zona de ani\u00f1amento de aves como corvo mari\u00f1o cristado, a gaivota do Caspio, e o andori\u00f1\u00f3n real declarouse espazo de interese de conservaci\u00f3n e monumento natural. A zona costeira neste lugar est\u00e1 formada por cant\u00eds nos que ani\u00f1an varias especies de aves mari\u00f1as.\nAbrangue 266 ha. como monumento natural desde o 2000, e 346.53 ha. como zona especial de conservaci\u00f3n en 2014, despois de ser declarada como lugar de importancia comunitaria no 2004.\nA zona viuse afectada polo desastre do Prestige (2002).\nH\u00e1bitats e flora.\nO litoral ten furnas mari\u00f1as e arrecifes, as\u00ed como bancos de area con auga mari\u00f1a a pouca profundidade. As calas do litoral algunha \u00e9 grande e de pouca fondura. A vexetaci\u00f3n deste litoral destaca \u00e9 de argazos e a vexetaci\u00f3n perenne nos co\u00eddos. A flora dos cant\u00eds \u00e9 a propia de rexi\u00f3ns atl\u00e1nticas e b\u00e1lticas. Na costa hai pequenos mananciais petrificantes e alg\u00fan rego basal, con vexetaci\u00f3n de ran\u00fanculos somerxidos. Os rochedos do litoral, que son sil\u00edceos, te\u00f1en vexetaci\u00f3n casm\u00f3fita.\nTen queirogais como \"Erica ciliaris\" e \"Erica tetralix\", propios de zonas h\u00famidas atl\u00e1nticas, e outros de solos secos. No litoral hai estepas de gram\u00edneas e prados en solos con turba ou arxila con \"Molina careulea\" ou xuncos. Outros prados son de sega baixa con \"Alopecurus pratensis\" ou \"Sanguisorba officinalis\". Os montes aluviais son de freixos, \"Fraxinus excelsior\", e ameneiros, \"Alnus glutinosa\".\nFauna.\nAnfibios e r\u00e9ptiles.\nAs especies de anfibios e r\u00e9ptiles do Anexo II da Directiva 92/43/CEE presentes no espazo son:\nMam\u00edferos.\nAs especies de mam\u00edferos do Anexo II da Directiva 92/43/CEE presentes no espazo son:\nAves.\nAlgunhas aves presentes no espazo son:"}
{"id": "35110", "revid": "5863", "url": "https://gl.wikipedia.org/wiki?curid=35110", "title": "Historia da Breta\u00f1a", "text": "A Breta\u00f1a da Idade Moderna.\nDespois de 1532, a Breta\u00f1a retivo unha certa autonom\u00eda fiscal e lexislativa, defendida polos \"\u00c9tats de Bretagne\" a pesar do alza do absolutismo mon\u00e1rquico. Permaneceu maioritariamente cat\u00f3lica durante o per\u00edodo dos Hugonotes e as guerras de relixi\u00f3n, a pesar de que o protestantismo se abriu certo cami\u00f1o en Nantes e nalgunhas poucas \u00e1reas m\u00e1is. Entre 1590 e 1598, durante a guerra da Liga Cat\u00f3lica, Philippe-Emmanuel, Duque de Mercoeur (gobernador da Breta\u00f1a e marido da condesa de Penthi\u00e8vre) tentou ser proclamado Duque da Breta\u00f1a e aliouse con Filipe II de Espa\u00f1a. Este \u00faltimo, por outra parte, considerou establecer \u00e1 s\u00faa filla Isabel \u00e1 fronte dunha Breta\u00f1a reconstitu\u00edda. Henrique IV de Francia, a\u00ednda as\u00ed, levou a Mercoeur a unha rendici\u00f3n honorable.\nDurante a era de Colbert, a Breta\u00f1a beneficiouse da expansi\u00f3n naval francesa. Portos m\u00e1is grandes foron constru\u00eddos ou renovados en Saint-Malo, Brest, e An Orient, e os bret\u00f3ns pasaron a constitu\u00edr un dos compo\u00f1entes m\u00e1is importantes da mari\u00f1a francesa. Os bret\u00f3ns xogaron un papel moi importante na colonizaci\u00f3n de Nova Francia e as Indias Orientais (\"v\u00e9xase\" Colonizaci\u00f3n francesa de Am\u00e9rica).\nEn 1675, insurxentes na diocese de Cornouaille e doutros lugares ergu\u00e9ronse na Revolta dos Bonetes Vermellos. Os rebeldes, en contacto con Holanda, estiveron agardando unha axuda que nunca chegou. S\u00e9bastian Ar Balp, o l\u00edder da rebeli\u00f3n, foi asasinado polo Marqu\u00e9s de Montgaillard, quen o ti\u00f1a prisioneiro. A rebeli\u00f3n foi esmagada polo Duque de Chaulnes, e centos de bret\u00f3ns foron colgados ou esnaquizados na roda. Madame de S\u00e9vign\u00e9 ergueuse dicindo que soldados franceses gornecidos en Rennes queimaran vivo un neno bret\u00f3n nun espeto. Unha r\u00faa enteira en Rennes, sospeitosa de sedicionista, foi demolida deixando \u00f3s seus habitantes sen vivenda.\nTempos modernos.\nA Breta\u00f1a do s\u00e9culo XIX adquiriu unha reputaci\u00f3n dunha autarqu\u00eda interminable, e os rom\u00e1nticos desenvolveron unha imaxe do pa\u00eds como un basti\u00f3n do tradicionalismo agrario, dos festivais relixiosos, e de paisaxes salvaxes. \u00d3 mesmo tempo, a vida dos bret\u00f3ns foi sendo integrada co resto da de Francia, particularmente baixo a Terceira rep\u00fablica francesa.\nA Breta\u00f1a tivo os seus propios movementos rexionalistas e separatistas que experimentaron \u00e9xitos variados en elecci\u00f3ns e outros acontecementos pol\u00edticos. O nacionalismo bret\u00f3n moderno desenvolveuse dende finais do s\u00e9culo XIX a principios do XX. A maior parte deses movementos situ\u00e1banse xunto \u00e1s correntes tradicionalistas cat\u00f3licas do momento. Despois de 1944, o nacionalismo bret\u00f3n veuse parcialmente desacreditado pola colaboraci\u00f3n dalg\u00fans nacionalistas importantes cos nazis, quen ocuparon a Breta\u00f1a xunto coa maior parte do resto do Estado franc\u00e9s durante a segunda guerra mundial. Por outra banda, outros moitos nacionalistas bret\u00f3ns tomaron parte na Resistencia. A Breta\u00f1a xogou un papel particularmente importante na Resistencia grazas \u00e1 s\u00faa proximidade con Gran Breta\u00f1a, a relativamente escabrosa paisaxe, e \u00e1 presenza de importantes instalaci\u00f3ns navais.\nCando Francia foi dividida en rexi\u00f3ns administrativas, a rexi\u00f3n oficial da Breta\u00f1a inclu\u00edu tan s\u00f3 catro dos cinco departamentos tradicionalmente considerados territorio bret\u00f3n. Este movemento do departamento de Loire-Atlantique, que conti\u00f1a Nantes (unha das d\u00faas capitais tradicionais da Breta\u00f1a) da rexi\u00f3n bretoa ten sido un motivo de moitas discusi\u00f3ns e controversias.\nUnha estaci\u00f3n nuclear experimental foi constru\u00edda en Brennilis nos Montes de Arr\u00e9e durante os anos 60, ocasionando ata 1988 numerosas protestas. Estivo operativa uns dez anos, e dende ese ano est\u00e1 en proceso de desmantelamento. Esta \u00e9 a primeira vez que unha estaci\u00f3n nuclear \u00e9 desmantelada en Francia.\nDende os anos 60 no nacionalismo bret\u00f3n tense desenvolvido algunhas facci\u00f3ns fortemente esquerdistas, xunto co decrecemento do tradicionalismo cat\u00f3lico. Alg\u00fans grupos como o ARB, marxinais incluso nos c\u00edrculos nacionalistas, apareceron nos xornais pola s\u00faa sabotaxe contra obxectivos altamente simb\u00f3licos.\nEn marzo de 1972, os traballadores da \u00abJoint Fran\u00e7ais\u00bb, unha factor\u00eda de Saint-Brieuc, ergu\u00e9ronse en folga reclamando un incremento dos salarios. A folga durou oito semanas.\nDende os anos 40, o uso do bret\u00f3n ten diminu\u00eddo precipitadamente. Na maior\u00eda das comunidades falantes de bret\u00f3n, est\u00e1 volv\u00e9ndose pouco com\u00fan para os nenos nados dende 1945 adquirir un bo nivel na s\u00faa lingua mentres que o franc\u00e9s est\u00e1 a ser universalizado legal e oficialmente. Por outra banda, o bret\u00f3n ten gozado dun crecente apoio entre os profesionais e intelectuais dende os anos 70, e o relativamente pequeno movemento urbano Diwan tentou deter a perda de xoves falantes de bret\u00f3n a trav\u00e9s de escolas de inmersi\u00f3n biling\u00fce.\nO 16 de marzo de 1978, o superpetroleiro \"Amoco Cadiz\" encallou a uns centos de metros da ribeira do pequeno porto de Portsall, en Ploudalm\u00e9zeau. O resultado foi o quinto vertido de petr\u00f3leo m\u00e1is grande da historia mundial que afectou severamente o norte e o noroeste da Breta\u00f1a.\nEntre febreiro e marzo de 1980, a poboaci\u00f3n de Plogoff manifestouse para evitar a construci\u00f3n dunha planta nuclear na s\u00faa comuna, a pesar dos soldados e helic\u00f3pteros enviados polo goberno para impedilo. Recibiron un amplo apoio dos medios de comunicaci\u00f3n. O proxecto da estaci\u00f3n foi abandonado tralas elecci\u00f3ns presidenciais de 1981, que levaron a Fran\u00e7ois Mitterrand \u00f3 poder."}
{"id": "35112", "revid": "85894", "url": "https://gl.wikipedia.org/wiki?curid=35112", "title": "Carmen Alborch", "text": "Carmen Alborch Bataller, nada en Castell\u00f3 de Rugat o 31 de outubro de 1946 e finada o 24 de outubro de 2018, foi unha pol\u00edtica valenciana.\nTraxectoria.\nLicenciouse en Dereito na Universidade de Valencia en 1970, doutor\u00e1ndose Cum Laude en 1973. Pasou a traballar como profesora nesa mesma universidade, chegando a ser decana da Facultade de Dereito en 1985.\nA s\u00faa paix\u00f3n pola cultura, levouna a o posto de Directora Xeral de Cultura da Generalitat Valenciana (1987), Directora do Instituto Valenciano de Arte Moderna (IVAM) (1987-1993), e Ministra de Cultura durante o derradeiro per\u00edodo de goberno de Felipe Gonz\u00e1lez (1993-1996). Foi deputada no Congreso dos deputados de Espa\u00f1a como independente nas listas do PSOE pola circunscrici\u00f3n de Valencia (1996-2008).\nNas elecci\u00f3ns municipais do ano 2007 foi candidata polo PSPV-PSOE \u00e1 alcald\u00eda de Valencia, sa\u00edndo ga\u00f1adora das elecci\u00f3ns a candidata do Partido Popular, Rita Barber\u00e1. Foi concelleira e voceira do PSPV-PSOE no Concello de Valencia.\nNas elecci\u00f3ns xerais do ano 2008 foi elixida Senadora por Valencia, sendo a terceira candidata m\u00e1is votada da circunscrici\u00f3n. Foi Secretaria Primeira da Mesa do Senado."}
{"id": "35113", "revid": "56817", "url": "https://gl.wikipedia.org/wiki?curid=35113", "title": "Ach\u00e8res", "text": "O top\u00f3nimo Ach\u00e8res pode referirse a:"}
{"id": "35114", "revid": "56817", "url": "https://gl.wikipedia.org/wiki?curid=35114", "title": "Actopan", "text": "O top\u00f3nimo Actopan pode referirse a:"}
{"id": "35115", "revid": "56817", "url": "https://gl.wikipedia.org/wiki?curid=35115", "title": "Balmonte", "text": "O top\u00f3nimo Balmonte pode facer referencia a:"}
{"id": "35116", "revid": "23204", "url": "https://gl.wikipedia.org/wiki?curid=35116", "title": "Claudio II o G\u00f3tico", "text": "Marcus Aurelius Claudius Augustus (Iliria, Sirmium, 10 de maio de 214 - xaneiro de 270) foi un emperador romano. Naceu no seo dunha prestixiosa familia e distinguiuse axi\u00f1a na defensa do paso das Term\u00f3pilas no ano 250, ao nomealo o emperador Decio para esa tarefa pola invasi\u00f3n dos godos.\nBaixo o emperador Valeriano, foi nomeado gobernador de Iliria e sostivo a s\u00faa provincia ceibe dos ataques dos b\u00e1rbaros durante dez anos, convert\u00e9ndose deste xeito nun dos mellores xenerais do emperador Galieno, e o Senado agradecido levantoulle estatuas \u00f3 seu favor en Roma.\nDurante a rebeli\u00f3n de Aureolo, Galieno morreu asasinado nunha conxura no sitio de Mil\u00e1n e parece ser que Claudio permitiu ese asasinato e en setembro do 268 \u00e9 nomeado emperador polo Senado, despois de ser aclamado polas tropas.\nO seu reinado.\nTivo dous labores no seu reinado. Unir de novo o imperio e devolvelo ao seu territorio orixinal e a loita contra os invasores b\u00e1rbaros.\nDespois de rematar coa rebeli\u00f3n de Aureolo, en parte para loitar contra os alam\u00e1ns, que invadiran Italia. V\u00e9nceos nas ribeiras do lago Garda, preto de Verona.\nA m\u00e1is formidable ameaza contra o Imperio v\u00e9n o ano seguinte, o 269 coa invasi\u00f3n dos godos de Macedonia, onde se xuntou un ex\u00e9rcito de m\u00e1is de 300.000 homes. Claudio venceunos en Naissus, actual Ni\u0161 na Dardania. Nun s\u00f3 d\u00eda morreron m\u00e1is de 50.000 godos, fixo numerosos prisioneiros e a cabalar\u00eda goda quedou destru\u00edda polo xeneral Aureliano, quen despois ser\u00eda emperador. O m\u00e1is salientable \u00e9 que os godos se retiraron m\u00e1is al\u00f3 do Danubio e non volveron ser unha ameaza para o imperio durante un s\u00e9culo. Esta vitoria, unha das maiores das armas romanas, valeulle o sobrenome de \"G\u00f3tico\", co que pasar\u00eda \u00e1 historia.\nTam\u00e9n loitou contra o Imperio Galo, que quedara moi debilitado trala morte de P\u00f3stumo. Atacou e tomou o control da Galia Narbonense as\u00ed como da Hispania, que estaba en total indefensi\u00f3n, despois de ser invadida polos francos e caer nas s\u00faas mans pola escasa defensa e a inexperiencia dos lexionarios dos emperadores galos.\nNo Oriente, a muller de Odenato, Zenobia, xa hab\u00eda uns anos que se declarara independente de Roma. A finais do 268 enviou os seus xenerais Timaxenes e Zabadas para tomar Siria, Exipto e Asia Menor.\nNo seu reinado, Claudio II prohibiu os matrimonios dos seus soldados, para se dedicar s\u00f3 a defensa sen ter outras responsabilidades. Pero Valent\u00edn, un crego cristi\u00e1n, cas\u00e1baos \u00e1s agachadas e foi descuberto. Claudio mandou decapitalo. A execuci\u00f3n \u00f3 parecer foi o 14 de febreiro do 269 polo que, cando a s\u00faa santificaci\u00f3n, se lle adxudicou este d\u00eda no santoral. A este santo tan popular ded\u00edcaselle o d\u00eda dos namorados.\nMorte.\nEn maio do 270, Claudio II at\u00f3pase en Pannonia, preparando unha expedici\u00f3n contra Oriente, cando caeu enfermo da peste que decimara os godos. Morreu en Sirmium, despois de recomendar o seu mellor xeneral, Aureliano, para a p\u00farpura imperial.\nO seu irm\u00e1n, Quintilo, usurpou o poder pouco despois da s\u00faa morte, pero Aureliano foi reco\u00f1ecido e vitoreado polas lexi\u00f3ns e o Senado, sendo nomeado emperador no 270.\nFoi un dos emperadores m\u00e1is queridos polo pobo romano, xa que axi\u00f1a foi deificado como \"Divus Claudius Ghoticus\"."}
{"id": "35117", "revid": "23204", "url": "https://gl.wikipedia.org/wiki?curid=35117", "title": "Xabier Lete", "text": "Xabier Lete Bergaretxe, nado en Oiartzun o 5 de abril de 1944 e finado en Donostia o 4 de decembro de 2010, foi un cantante e poeta vasco."}
{"id": "35118", "revid": "85894", "url": "https://gl.wikipedia.org/wiki?curid=35118", "title": "Acetileno", "text": "O acetileno ou etino (C2H2) \u00e9 un hidrocarburo moi inflamable, incoloro e t\u00f3xico. Mesturado co aire \u00e9 explosivo, disolto en acetona e gardado en cilindros a presi\u00f3n p\u00f3dese utilizar para fins comerciais, en especial para soldadura de metais e fabricaci\u00f3n de explosivos, disolventes, resinas e fibras sint\u00e9ticas. Obtense pola acci\u00f3n da auga sobre o carburo de calcio."}
{"id": "35120", "revid": "22570", "url": "https://gl.wikipedia.org/wiki?curid=35120", "title": "Vela de relinga", "text": "A vela de relinga \u00e9 un tipo de vela para embarcaci\u00f3ns xeralmente de pequeno porte, caracterizada por ter un pano asim\u00e9trico de forma trapezoidal, e levar envergue s\u00f3 na beira superior. Esta tipolox\u00eda \u00e9 de tipo latino pola asimetr\u00eda, e toma o nome da relinga, que \u00e9 a beira do pano que se mant\u00e9n teso, xeralmente reforzado con corda ou cadea.\nCaracter\u00edsticas.\nA diferenza da tipolox\u00eda da vela de coitelo, onde a relinga vai encaixada na gu\u00eda do pau para afirmar a vela, a vela de relinga \u00e9 afirmada por tensi\u00f3n. Vai envergada pola parte superior nunha verga mediante unha serie de envergues ali\u00f1ados, iz\u00e1ndose no mastro ou pau por medio das drizas. Vai amurada a proa no pu\u00f1o de relinga, quedando tesa a relinga (o bordo do pano entre o pu\u00f1o de relinga e a verga).\nO v\u00e9rtice que queda libre, o pu\u00f1o de escota, \u00e9 o que controla a orientaci\u00f3n da vela respecto \u00e1 direcci\u00f3n do vento mediante a escota, que \u00e9 manexada pola tripulaci\u00f3n.\nTr\u00e1tase dunha vela moi sinxela de controlar, o que permite que se manexe por moi pouca tripulaci\u00f3n, adecu\u00e1ndoa a embarcaci\u00f3ns pequenas, permitindo \u00f3 mesmo tempo a seguridade de poder arriala con presteza en caso de perigo.\nExemplos.\nExemplos de barcos que levan vela de religa son:"}
{"id": "35122", "revid": "43327", "url": "https://gl.wikipedia.org/wiki?curid=35122", "title": "Acosta", "text": "Acosta p\u00f3dese referir a:"}
{"id": "35124", "revid": "1987", "url": "https://gl.wikipedia.org/wiki?curid=35124", "title": "Adrastea", "text": "Adastrea p\u00f3dese referir a:"}
{"id": "35125", "revid": "1131", "url": "https://gl.wikipedia.org/wiki?curid=35125", "title": "Acqueville", "text": "Acqueville \u00e9 o nome de varias comunas de Francia:"}
{"id": "35126", "revid": "43327", "url": "https://gl.wikipedia.org/wiki?curid=35126", "title": "Aberfeldy", "text": "Aberfeldy pode referirse \u00e1:"}
{"id": "35127", "revid": "22795", "url": "https://gl.wikipedia.org/wiki?curid=35127", "title": "Abingdon", "text": "O top\u00f3nimo ingl\u00e9s Abingdon pode referirse a:"}
{"id": "35128", "revid": "23204", "url": "https://gl.wikipedia.org/wiki?curid=35128", "title": "Abitibi", "text": "O top\u00f3nimo Abitibi p\u00f3dese referir a:"}
{"id": "35129", "revid": "23608", "url": "https://gl.wikipedia.org/wiki?curid=35129", "title": "Hans-Georg Gadamer", "text": "Hans-Georg Gadamer, nado en Breslau o 11 de febreiro de 1900 e finado en Heidelberg o 13 de marzo de 2002, foi un fil\u00f3sofo alem\u00e1n.\nTraxectoria.\nFormado inicialmente en Marburgo baixo a supervisi\u00f3n do neokantiano Paul Natorp, empezou a constru\u00edr o seu propio pensamento a partir das influencias de Martin Heidegger, Wilhelm Dilthey, Friedrich Schleiermacher e o seu interese pola reflexi\u00f3n sobre a arte, creando as\u00ed a denominada \"Hermen\u00e9utica filos\u00f3fica\". Centrado durante toda a s\u00faa vida no desenvolvemento deste pensamento foi profesor en Leipzig, Frankfurt e Heidelberg, onde se xubilou como catedr\u00e1tico de filosof\u00eda.\nComo escritos seus relevantes p\u00f3dense salientar, ademais da obra fundamental \"Wahrheit und Methode\" (\"Verdade e m\u00e9todo\", 1960), \"O problema da conciencia hist\u00f3rica\" (1963) \"A dial\u00e9ctica de Hegel\" (1971) e \"Die Aktualit\u00e4t der Sch\u00f6nen\" (1977).\nPensamento.\nO proxecto gadameriano consiste, esencialmente, nunha reconstruci\u00f3n da hermen\u00e9utica a partir da fusi\u00f3n de certas ideas de Heidegger coa filosof\u00eda rom\u00e1ntica e o historicismo de Dilthey. Do primeiro toma a \u201chermen\u00e9utica existencial\u201d de \"Ser e tempo\" e o seu posterior interese ontol\u00f3xico pola linguaxe, dos segundos a revalorizaci\u00f3n da \u201ctradici\u00f3n\u201d e a \u201cdial\u00e9ctica\u201d hegeliana modelada baixo a noci\u00f3n de \u201cdi\u00e1logo\u201d socr\u00e1tico-plat\u00f3nico e, por \u00faltimo, toma de Dilthey a idea de \u201cconsciencia hist\u00f3rica\u201d e a radical distinci\u00f3n entre \"ciencias humanas\" e \"ciencias da natureza\".\nGadamer substit\u00fae a hermen\u00e9utica tradicional, concibida como un m\u00e9todo filol\u00f3xico de interpretaci\u00f3n (\"esexese\") de textos relixiosos ou xur\u00eddicos, por unha hermen\u00e9utica filos\u00f3fica de alcance universal. A hermen\u00e9utica filol\u00f3xica consist\u00eda unicamente nun m\u00e9todo para entender textos escuros ou pouco intelixibles. Gadamer, en cambio, supera a mera concepci\u00f3n metodol\u00f3xica da hermen\u00e9utica e d\u00e1lle unha dimensi\u00f3n ontol\u00f3xica \u00f3 considerar o \u201centender\u201d, na li\u00f1a heideggeriana, como unha estrutura b\u00e1sica da existencia humana. Non se trata s\u00f3 da comprensi\u00f3n de textos, pois toda actividade humana est\u00e1 atravesada polo fen\u00f3meno da interpretaci\u00f3n. Desta maneira, na medida en que a interpretaci\u00f3n \u00e9 unha acci\u00f3n ling\u00fc\u00edstica, est\u00e9ndese o fen\u00f3meno ling\u00fc\u00edstico \u00e1 toda a realidade (\"panling\u00fc\u00edsmo\"). A partir de aqu\u00ed concl\u00fae Gadamer que a verdade non pode consistir nun acto cognoscitivo definitivo e inamovible, sen\u00f3n nunha interpretaci\u00f3n historicamente renovable nun proceso de di\u00e1logo ou conversaci\u00f3n hermen\u00e9utica sen fin.\nGadamer chega a estas conclusi\u00f3ns no libro \"Verdade e m\u00e9todo\" reflexionando sobre a contemplaci\u00f3n da obra de arte e o co\u00f1ecemento hist\u00f3rico, d\u00faas experiencias de verdade diferentes da experiencia cient\u00edfica.\nNo caso da experiencia est\u00e9tica o observador non \u00e9 un suxeito pasivo exterior \u00e1 \"obra\" contemplada, sen\u00f3n que se trata dun \u201cencontro\u201d no cal se disolve o dualismo cl\u00e1sico entre suxeito e obxecto. Para que te\u00f1a lugar a experiencia est\u00e9tica, a obra de arte tennos que arrastrar e posu\u00edrnos de tal xeito que n\u00f3s mesmos tam\u00e9n participemos na creaci\u00f3n do valor art\u00edstico da obra. Un obxecto s\u00f3 dev\u00e9n art\u00edstico cando \u00e9 gozado por algu\u00e9n fac\u00e9ndoo \u201cfalar\u201d. S\u00f3 as\u00ed se produce a experiencia de verdade da obra.\nCon respecto \u00f3 co\u00f1ecemento hist\u00f3rico, outra vez se produce un encontro entre o suxeito e o obxecto, pois cando queremos comprender unha etapa hist\u00f3rica determinada hai que ter en conta, as\u00ed mesmo, que tam\u00e9n n\u00f3s, int\u00e9rpretes, formamos parte da historia. Esta participaci\u00f3n do suxeito por parte do obxecto, somos seres hist\u00f3ricos que usamos unha determinada linguaxe e vivimos nun concreto contexto cultural, isto \u00e9, formamos parte dunha tradici\u00f3n, implica que a comprensi\u00f3n do primeiro est\u00e1 xa cargada de \"prexu\u00edzos\", de tal forma que na investigaci\u00f3n hist\u00f3rica nunca podemos ser observadores neutrais. Prod\u00facese as\u00ed inevitablemente un \"c\u00edrculo hermen\u00e9utico\" entre o int\u00e9rprete e o \u201cobxecto\u201d de estudo. Disto deduce Gadamer que nas ciencias hist\u00f3ricas nunca se pode lograr unha actitude gnoseol\u00f3xica puramente te\u00f3rica e obxectiva, contrariamente \u00e1s pretensi\u00f3ns de Dilthey de elaborar un m\u00e9todo obxectivo nas ciencias humanas capaz de eliminar os prexu\u00edzos subxectivos do int\u00e9rprete. De todas formas, isto non significa, na \u00f3ptica gadameriana, que as ciencias humanas estean condenadas \u00f3 m\u00e1is absoluto relativismo. A\u00ednda que non poida haber interpretaci\u00f3ns definitivas, si que \u00e9 posible discernir unhas interpretaci\u00f3ns m\u00e1is fecundas ca outras, no sentido de abrir novos interrogantes e fomentar a conversaci\u00f3n hermen\u00e9utica."}
{"id": "35133", "revid": "98629", "url": "https://gl.wikipedia.org/wiki?curid=35133", "title": "Hiro Yamamoto", "text": "Hiro Yamamoto \u00e9 un baixista que foi membro fundador da banda de grunge Soundgarden xunto con Kim Thayil e Chris Cornell. En 1989 deixou a banda para rematar os seus estudos e en 1991 uniuse \u00e1 banda de pop Truly."}
{"id": "35134", "revid": "98629", "url": "https://gl.wikipedia.org/wiki?curid=35134", "title": "Bruce Pavitt", "text": "Bruce Pavitt, nado en Chicago o 7 de marzo de 1959, \u00e9 o fundador do selo discogr\u00e1fico de Seattle Sub Pop, co\u00f1ecido por ser unha figura clave na popularizaci\u00f3n do movemento grunge.\nTraxectoria.\nPavitt comezou un fanzine titulado \"Subterranean Pop\" en Olympia en 1979 que trataba sobre bandas de rock independentes dos Estados Unidos. A trav\u00e9s do fanzine foron editados tres casetes recompilatorios. En 1986 Pavitt mudouse a Seattle e editou o primeiro LP da Sub Pop (o \"-terranean\" do nome fora quitado tempo atr\u00e1s): o \"Sub Pop 100\". O EP de Green River \"Dry As a Bone\" seguiuno en 1987.\nPavitt co\u00f1eceu a Jonathan Poneman en 1986, cando este convidouno a unha entrevista na emisora KCMU coa intenci\u00f3n de promocionar o \"Sub Pop 100\". En 1987 Kim Thayil, que co\u00f1ec\u00eda a Poneman dende mediados dos 70 ao asistir ao mesmo instituto, de Soundgarden suxeriu que unisen as s\u00faas forzas, ePoneman incorporouse ao selo coma co-director. En agradecemento Sub Pop editou o EP de Soundgarden \"Screaming Life\"."}
{"id": "35135", "revid": "23204", "url": "https://gl.wikipedia.org/wiki?curid=35135", "title": "Olympia, Washington", "text": "Olympia \u00e9 a capital de Washington, un estado dos Estados Unidos de Am\u00e9rica. Foi incorporada o 28 de xaneiro de 1859. O censo do 2000 rexistrou unha poboaci\u00f3n de 42.514 habitantes. O Condado de Thurston, que incl\u00fae tam\u00e9n as cidades de Lacey e Tumwater, ten unha poboaci\u00f3n de 224.100 habitantes. Olympia \u00e9 a sede do Condado de Thurston e o centro de actividade da rexi\u00f3n sur de Puget Sound para as compras, a cultura e o entretemento. Os visitantes de Olympia poden observar un xu\u00edzo da Corte Suprema no Templo de Xustiza, correr ao redor do lago Capitol ou visitar unha das moitas pequenas \"boutiques\", caf\u00e9s e panader\u00edas no centro. O mercado local \u00e9 co\u00f1ecido polo seu tama\u00f1o, calidade, diversidade de vendedores e popularidade.\nO xentilicio para os habitantes de Olympia \u00e9 \"Olympians\", termo que serve tam\u00e9n como nome do xornal desta cidade, \"The Olympian\".\n\u00c9 unha cidade rodeada de beleza natural e co\u00f1ecida pola s\u00faa cultura alternativa. \u00c9 o fogar da universidade Evergreen State (o Estado Verde), universidade \"alternativa\" famosa por carecer de cualificaci\u00f3ns (non son requiridas para graduarse).\nHistoria.\nA localizaci\u00f3n de Olympia foi fogar de falantes de lushootseed durante milleiros de anos, entre os que se incl\u00faen as tribos Squaxin, Nisqually, Puyallup, Chehalis, Suquamish e Duwamish. Os primeiros visitantes europeos rexistrados chegaron en 1792, cando Peter Puget e membros da expedici\u00f3n brit\u00e1nica realizaron un mapa da zona.\nEn 1846, Edmund Sylvester e Levi Smith reclamaron conxuntamente a terra que agora conforma o centro de Olympia. No ano 1851 o Congreso dos Estados Unidos estableceu o Distrito de Alaf\u00e1ndegas de Puget Sound para o Territorio de Washington Territory e Olympia converteuse no fogar da alf\u00e1ndega. A s\u00faa poboaci\u00f3n ampliouse constantemente coa chegada de inmigrantes pola expansi\u00f3n da Senda de Oreg\u00f3n, e en 1853 o pobo recibiu o nome de Olympia, como suxesti\u00f3n do residente local Isaac N. Ebey, debido \u00e1 vista das monta\u00f1as Olympic cara o noroeste. A \u00e1rea comezou a ser atendida por unha frota de barcos de vapor co\u00f1ecida como a Puget Sound Mosquito Fleet.\nEn 1896 Olympia converteuse na sede da Olympia Brewing Company, que elaborou a cervexa Olympia Beer ata o 2003.\nUn terremoto en 1949 danou moitos edificios hist\u00f3ricos que non puideron repararse e foron demolidos. Partes da cidade tam\u00e9n sufriron danos durante os sismos de 1965 e o terremoto de Nisqually producido no 2001.\nEn 1967, a lexislatura do estado aprobou a creaci\u00f3n da The Evergreen State College en Olympia. Debido \u00e1 presenza da universidade, a cidade converteuse nun centro de actividade para artistas e m\u00fasicos, e recentemente foi declarada un dos mellores campus da naci\u00f3n pola s\u00faa actividade.\nDemograf\u00eda.\nSegundo o censo do ano 2000 hab\u00eda 42.514 habitantes, 18.670 fogares e 9.968 familias residindo na cidade. A dendidade de poboaci\u00f3n era de 982,3 habitantes por quil\u00f3metro cadrado. A distribuci\u00f3n por razas era dun 85,3% de persoas de raza branca, 1,9% afroamericanos, 1,3% nativos americanos, 5,8% asiaticos, 0,3% insulares do Pac\u00edfico, 1,7% doutras razas, e 3,8% de d\u00faas ou m\u00e1is razas. Os hispanos eran o 4,4% dos habitantes. O 15% eran de orixe alem\u00e1, o 11,3% irlandesa, 10% inglesa, 6% norueguesa e o 5,3% americana segundo o citado censo. O 91,6% falaban ingl\u00e9s, o 2,9% castel\u00e1n e o 1,7% vitnamita como primeira lingua."}
{"id": "35136", "revid": "2270", "url": "https://gl.wikipedia.org/wiki?curid=35136", "title": "Olympia", "text": ""}
{"id": "35137", "revid": "865", "url": "https://gl.wikipedia.org/wiki?curid=35137", "title": "Mother Love Bone", "text": " \nMother Love Bone foi unha das bandas precursoras do movemento grunge iniciado en Seattle a finais dos anos 80.\nTres ex-membros da tam\u00e9n banda pioneira Green River (os guitarristas Stone Gossard e Bruce Fairweather e o baixista Jeff Ament) xunt\u00e1ronse ao bater\u00eda Greg Gilmore e ao exc\u00e9ntrico vocalista Andrew Wood para formar a banda ao final dos anos 80. O son tocado por eles caracterizouse por ser unha mestura do peso do heavy-metal/hard-rock dos anos 70 (de bandas como Led Zeppelin, Deep Purple e Aerosmith) coa melod\u00eda e a enerx\u00eda punk da mesma \u00e9poca (de bandas como Stooges e MC5). Alg\u00fans anos m\u00e1is tarde, o grunge co\u00f1ecer\u00edase en todo o mundo.\nEn 1989, lanzan un EP chamado \"Shine\", pola discogr\u00e1fica Geffen. A banda comeza a ter certo \u00e9xito (m\u00e1is no underground estadounidense) con Ament e Gossard amos\u00e1ndose excelentes m\u00fasicos. Pero era a figura carism\u00e1tica de Wood a que chamaba m\u00e1is a atenci\u00f3n, sendo descrito varias veces como un \"hippie dos d\u00edas modernos\", coas s\u00faas mensaxes de paz, amor e comprensi\u00f3n (sen esquecer as drogas, sexo e rock\u2019n\u2019roll).\nDespois dun tempo na estrada, a banda volta ao estudo para gravar un \u00e1lbum. As\u00ed, a principios de 1990, lanzan o \"Apple\", pola Polydor Records. Pero pouco tempo antes do lanzamento dese disco (o 16 de marzo) Andrew Wood \u00e9 atopado morto, v\u00edtima dunha sobredose de hero\u00edna. O disco, que \u00eda ser uns d\u00e1s apostas m\u00e1is fortes de Geffen, acabar\u00eda sa\u00edndo sen apenas promoci\u00f3n; a pesar de todo acadou unha considerable aceptaci\u00f3n, sendo tachada de obra mestra. \u00d3 incrible magnetismo que desprend\u00edan as composici\u00f3ns e a poderosa personalidade de Wood ser\u00edan claves na s\u00faa sona.\nA finais dese fat\u00eddico ano, Stone Gossard e Jeff Ament deciden formar unha banda en homenaxe ao falecido compa\u00f1eiro. As\u00ed xurdiu Temple of the Dog (nome tirado dun dos temas de Mother Love Bone, \"Man of Golden Words\"), que ti\u00f1a tam\u00e9n na s\u00faa formaci\u00f3n aos membros de Soundgarden Chris Cornell e Matt Cameron (Chris vivira con Andrew durante alg\u00fan tempo), e os desco\u00f1ecidos Eddie Vedder e Mike McCready (que m\u00e1is tarde formar\u00edan Pearl Jam ao lado de Gossard e Ament).\nEn 1992, \u00e9 lanzado material p\u00f3stumo de Mother Love Bone: un v\u00eddeo chamado \"Love Bone Earth Affair\" e un disco chamado \"Stardog Champion\"."}
{"id": "35142", "revid": "112696", "url": "https://gl.wikipedia.org/wiki?curid=35142", "title": "Nacionalismo escoc\u00e9s", "text": "O nacionalismo escoc\u00e9s \u00e9 un movemento pol\u00edtico escoc\u00e9s xurdido en 1707 que avoga pola secesi\u00f3n de Escocia do Reino Unido e a s\u00faa transformaci\u00f3n nun estado independente.\nIdeolox\u00eda.\nAs demandas pola independencia escocesa bas\u00e9anse na idea de que Escocia, como unha naci\u00f3n cunha cultura e identidade diferentes \u00e1 inglesa, pode separase do Reino Unido e volver \u00f3 estado de independencia perdido en 1707.\nO movemento pola independencia \u00e9 moi diverso e abarca dende \u00f3s que queren un avance gradual cara a independencia a trav\u00e9s dunha devoluci\u00f3n progresiva de Goberno, aos que desexan converterse en seguida nun estado independente. Un Parlamento Escoc\u00e9s foi creado en 1999, devolvendo alg\u00fans poderes lexislativos. Xunto \u00e1 lexislatura de Holyrood, o establecemento do executivo escoc\u00e9s trouxo unha maior volta de poderes administrativos. Os independentistas seguen a dicir que o Parlamento Escoc\u00e9s e o executivo representan tan s\u00f3 un estado intermedio na transici\u00f3n cara a unha naci\u00f3n-estado separada.\nO movemento independentista \u00e9 moi variado e abrangue moitos campos da esfera pol\u00edtica. A\u00ednda que predominan os republicanos, non \u00e9 as\u00ed no Partido Nacional Escoc\u00e9s. O PNE tenta presentarse como unha instituci\u00f3n variada, que subordina as diferentes opci\u00f3ns ideol\u00f3xicas \u00f3 principio independentista. No Parlamento Escoc\u00e9s hai moitos partidos pequenos con posici\u00f3ns pol\u00edticas variadas pero nos que predomina fortemente o independentismo; nas elecci\u00f3ns do 2003 o aumento do Partido Verde Escoc\u00e9s e o Partido Socialista Escoc\u00e9s levou \u00f3 aumento de membros do Parlamento Escoc\u00e9s favor\u00e1beis \u00e1 independencia. O Partido Socialista Escoc\u00e9s ergueu protestas republicanas contra o Xuramento \u00e1 Reina.\nContexto hist\u00f3rico.\nA Historia de Escocia dende 1072 incl\u00fae unha serie de conflitos sobre fronteiras, e disputas en canto a se a coroa de Inglaterra estaba por enriba dos gobernantes escoceses, que ti\u00f1an maioritariamente ascendencia normanda. Durante as Guerras de independencia de Escocia (aproximadamente 1290 - 1363), diversas invasi\u00f3ns puxeron en mans dos ingleses diversos territorios de Escocia, pero a independencia de Escocia permaneceu.\nEn 1603 Xaime VI de Escocia tam\u00e9n se converteu en Xaime I de Inglaterra, pero a uni\u00f3n das coroas mantivo os parlamentos separados. Escocia retivo o seu goberno baixo o superior de Gran Breta\u00f1a, pero as loitas entre os pa\u00edses volv\u00e9ronse econ\u00f3micas.\nOs parlamentos escoc\u00e9s e ingl\u00e9s asinaron a Acta de Uni\u00f3n de 1707, e ambos foron disoltos, e t\u00f3dolos seus poderes foron transferidos a un novo parlamento en Londres que converteuse no Parlamento de Gran Breta\u00f1a. Alg\u00fans aspectos significativos como a lexislaci\u00f3n e a educaci\u00f3n permaneceron separados do sistema ingl\u00e9s, e o linguaxe e cultura escoceses conservaron certa forza. A pesar de que houbo un novo sentimento de identidade brit\u00e1nico levado con diversos graos de entusiasmo, (a identidade nacional escocesa permaneceu moi forte.\nO xacobitismo, orixinariamente baseado nos dereitos dos monarcas sobre os do parlamento, converteuse nun modo de disidencia e foi asociado co nacionalismo escoc\u00e9s (e co irland\u00e9s). Despois de que os levantamentos xacobitas foron finalmente esmagados, o xacobitismo volveuse m\u00e1is asociado coa imaxe que se pod\u00eda atopar nas novelas de Walter Scott e foi asimilado pola conciencia brit\u00e1nica.\nAutogoberno.\nDende mediados do s\u00e9culo XIX apareceu un movemento polo \"autogoberno\" que buscaba a devoluci\u00f3n do control sobre os asuntos escoceses a Escocia, pero o apoio \u00e1 \"independencia\" non chegar\u00e1 at\u00e9 os anos vinte do s\u00e9culo XX. \nA demanda da creaci\u00f3n dunha Asemblea Escocesa foi iniciada en 1853 por unha organismo pr\u00f3ximo \u00f3 Partido Conservador e pronto recibiu tam\u00e9n o apoio do Partido Liberal, pero non foi considerado algo prioritario, e cando a proposta de autogoberno escocesa foi presentada \u00f3 Parlamento de Westminster en 1913 o seu progreso foi interrompido pola primeira guerra mundial. O novo Partido Laborista compartiu a postura do Partido Liberal respecto \u00f3 autogoberno, pero ti\u00f1an outras prioridades e cambiou a s\u00faa pol\u00edtica nas Elecci\u00f3ns Xerais do Reino Unido de 1945. En 1974 a pol\u00edtica laborista volveu a apoiar o autogoberno escoc\u00e9s, suxeito a un referendo.\nO nacionalismo escoc\u00e9s.\nA Liga Nacional Escocesa formada en 1921 foi un corpo inicialmente establecido en Londres que loitaba pola independencia de Escocia, altamente influenciado polo Sinn F\u00e9in. \nEles crearon o xornal Independente Escoc\u00e9s en 1926 e en 1928 eles axudaron \u00e1 Asociaci\u00f3n Nacionalista Escocesa da Universidade de Glasgow a crear o Partido Nacional de Escocia, favorable a un estado independente escoc\u00e9s. Un dos fundadores foi Hugh MacDiarmid, un poeta que comezara a promover a literatura escocesa, xunto a outros relacionados co Partido Laborista.\nEles cooperaron co Partido Escoc\u00e9s, unha organizaci\u00f3n autonomista formada en 1932 por antigos membros do Partido Conservador, e en 1934 xunt\u00e1ronse para formar o Partido Nacional Escoc\u00e9s que inicialmente era autonomista, e que logo pasou a apoiar a independencia. Eles sufriron un descenso de apoio nos anos 30 cando a palabra \"nacionalismo\" comezou a estar asociado co do nacionalsocialismo alem\u00e1n, pero conseguiron o seu primeiro membro do parlamento nas elecci\u00f3ns de 1945 a\u00ednda que o perderon nas elecci\u00f3ns xerais tres meses despois. O Partido Nacionalista Escoc\u00e9s tivo un notable \u00e9xito electoral nos anos sesenta, e cando foi atopado petr\u00f3leo no Mar do Norte en 1970 protestaron sobre os concertos econ\u00f3micos do mesmo dicindo \"\u00e9 petr\u00f3leo de Escocia\". Non obstante, pese \u00e1s s\u00faas protestas Escocia recibiu poucos beneficios de dito petr\u00f3leo en comparaci\u00f3n con outras partes do Reino Unido (como Inglaterra).\nO renacemento dos anos 70.\nNas elecci\u00f3ns xerais do Reino Unido de febreiro de 1974, os votantes escoceses elixiron sete membros do Partido Nacionalista Escoc\u00e9s, que aumentaron a once nas Elecci\u00f3n xerais do Reino Unido de outubro de 1974. Isto deu poder \u00f3 movemento independentista con propostas m\u00e1is avanzadas na C\u00e1mara dos com\u00fans onde o Partido Laborista que formou un goberno en coalici\u00f3n co Partido Liberal.\nComo prometeran, os laborista fixeron propostas por un Parlamento Escoc\u00e9s como unha asemblea escocesa semiaut\u00f3noma para controlar alg\u00fans aspectos de pol\u00edtica interna, pero mentres isto ti\u00f1a o apoio do Partido Laborista Escoc\u00e9s, alg\u00fans membros (maioritariamente ingleses) opux\u00e9ronse a un cambio constitucional sen un mandato claro e o parlamento decidiu celebrar un referendo, requirindo un 40% ou m\u00e1is do electorado a favor no canto de requirir unha simple maior\u00eda destes votos no referendo. Na celebraci\u00f3n un 33% votou a favor e un 31% en contra, cunha abstenci\u00f3n do 36%, polo tanto a proposta non veu a luz. Os progresos cara a independencia v\u00edronse freados cando o Partido Nacional Escoc\u00e9s apoiou unha moci\u00f3n de censura contra o goberno e forzou unhas elecci\u00f3ns xerais en 1979 que deron a vitoria \u00e1 grande opo\u00f1ente da independencia, Margaret Thatcher.\nDevoluci\u00f3n.\nOs partidarios da independencia escocesa contin\u00faan tendo opini\u00f3ns mesturadas sobre a autonom\u00eda, movemento que inclu\u00edu a moitos partidarios de seguir coa uni\u00f3n que desexaron a descentralizaci\u00f3n no marco do Reino Unido. Alg\u00fans v\u00edrono como freo \u00f3 independentismo, mentres que outros desexaron ir dereitos para a separaci\u00f3n.\nNos anos do goberno conservador tivo lugar a Campa\u00f1a por unha Asemblea Escocesa dirixida dende 1989 \u00e1 Convenci\u00f3n Constitucional Escocesa acadando o consenso nunhas bases creadas por varios partidos para a devoluci\u00f3n de poder pol\u00edtico a Escocia, a pesar de que o Partido Conservador rexeitou cooperar e o Partido Nacional Escoc\u00e9s retirouse do debate cando veuse claro que a convenci\u00f3n non estaba disposta a negociar a independencia de Escocia como unha opci\u00f3n constitucional. O Partido Laborista ga\u00f1ou en 1997 as elecci\u00f3ns xerais e Donald Dewar, como Secretario de Estado para Escocia fixo cumprir as promesas do seu partido coas propostas convidas para un Parlamento Escoc\u00e9s, convocando un referendo en setembro dese ano que rematou cun 75% dos votantes a favor da devoluci\u00f3n de poder. O parlamento ent\u00f3n aprobou a Lei de Escocia para crear un Parlamento escoc\u00e9s elixido con poder sobre a maior\u00eda da pol\u00edtica aut\u00f3ctona. En maio de 1999 Escocia tivo as s\u00faas primeiras elecci\u00f3ns para o parlamento devolto e en xullo o Parlamento escoc\u00e9s celebrou a s\u00faa primeira sesi\u00f3n por vez primeira dende que o parlamento previo fora suspendido en 1707. O parlamento escoc\u00e9s ti\u00f1a cento vinte e nove membros elixidos por un sistema de representaci\u00f3n proporcional. Donald Dewar converteuse no Primeiro Ministro de Escocia co goberno da coalici\u00f3n do Partido Laborista Escoc\u00e9s e o Partido Liberal Dem\u00f3crata, mentres que o Partido Nacional Escoc\u00e9s se converteu no primeiro partido da oposici\u00f3n.\nCoa aprobaci\u00f3n de t\u00f3dolos partidos, a canci\u00f3n A Man's A Man for A' That foi cantada pola activista Sheena Wellington na inauguraci\u00f3n do parlamento escoc\u00e9s. A canci\u00f3n de Robert Burns provocou b\u00e1goas nos ollos dos presentes. Foi adoptada como o himno non oficial moderno do Movemento independentista escoc\u00e9s.\nDun xeito similar a inauguraci\u00f3n da Ra\u00ed\u00f1a Isabel II do novo edificio do parlamento escoc\u00e9s foi acompa\u00f1ada da canci\u00f3n de Aaron Copland \"Fanfare for the Common Man\".\nA Scotland Act foi emendada en varias ocasi\u00f3ns, a \u00faltima no ano 2016, para lle conferir novos poderes ao Parlamento e ao goberno escoceses. Polo cal podemos falar da Devolution coma un proceso descentralizador que semella que a\u00ednda non rematou.\nA\u00ednda que os escoceses conseguiron a devoluci\u00f3n e conseguiron poder sobre a maior\u00eda dos seus asuntos, os nacionalistas contin\u00faan a reclamar a independencia total.\nIndependencia en Europa.\nUn dos medos de moitos escoceses non convencidos polos argumentos independentistas \u00e9 que unha Escocia independente ser\u00eda econ\u00f3mica e politicamente feble. En resposta a isto, os independentistas citan asiduamente o \u00e9xito doutros pequenos pa\u00edses do norte de Europa como Irlanda, Noruega, Dinamarca, Islandia, Suecia, Finlandia e os Pa\u00edses Baixos. Coa chegada do novo milenio, o partido (abandonando a s\u00faa posici\u00f3n anterior contraria \u00e1 integraci\u00f3n europea) ten empregado o slogan \"Independencia en Europa\" suxerindo que a Uni\u00f3n Europea \u00e9 o contorno ideal para o florecemento das pequenas naci\u00f3ns sen estado.\nPartidos pol\u00edticos.\nA independencia de Escocia \u00e9 apoiada actualmente polo Partido Nacional Escoc\u00e9s, o Partido Verde Escoc\u00e9s, e o Partido Socialista Escoc\u00e9s; as\u00ed como por Margo MacDonald e outros membros do parlamento independentes. O n\u00famero de escanos no Parlamento Escoc\u00e9s favor\u00e1beis a independencia \u00e9 42, aproximadamente un terzo do total.\nHai tam\u00e9n un n\u00famero de partidos independentistas recentemente creados, que non te\u00f1en representaci\u00f3n electoral: Partido Independentista Escoc\u00e9s, Partido da Escocia Libre e o Partido da Liberdade Escocesa.\nOposici\u00f3n \u00e1 independencia.\nA verba unionista empr\u00e9gase frecuentemente no debate pol\u00edtico escoc\u00e9s, en parte porque suxire paralelismos coa situaci\u00f3n de Irlanda do Norte. Por\u00e9n, hai un corpo forte da opini\u00f3n oposto \u00e1 independencia e a favor da continuaci\u00f3n da uni\u00f3n con Inglaterra. Isto nunca ten sido un movemento homox\u00e9neo, pero representa un consenso favorable \u00f3 Reino Unido presente en todas as ramas escocesas de partidos pol\u00edticos brit\u00e1nicos baseados en Londres. \u00c9 un movemento que se estende dende os que apoian un Reino Unido como estado unitario gobernado desde Westminster, aos que apoian diversos graos de descentralizaci\u00f3n da enerx\u00eda ou concentraci\u00f3n da responsabilidade administrativa de Londres a Escocia.\nOs argumentos contra a independencia acostuman basearse a mi\u00fado en cuesti\u00f3ns subxectivas da lealdade e da identidade. Eles din que un escoc\u00e9s pode sentirse m\u00e1is brit\u00e1nico que escoc\u00e9s, ou que pode sentirse tanto escoc\u00e9s como brit\u00e1nico.\nOs argumentos econ\u00f3micos en contra da independencia son complexos e rebatidos. Alg\u00fans opositores \u00e1 independencia adoptan o punto de vista de que Escocia \u00e9 forte economicamente dentro do Reino Unido, como que un pa\u00eds de 5 mill\u00f3ns de persoas nunca ser\u00eda tan forte econ\u00f3mica, militar ou politicamente como un pa\u00eds de 60 mill\u00f3ns de persoas, mantendo que os dous pa\u00edses van igual de ben. Outros din que, como parte dun estado brit\u00e1nico unitario, os escoceses te\u00f1en m\u00e1is influencia en asuntos internacionais: unha Escocia independente non ter\u00eda asento permanente no Consello de Seguridade da ONU, por exemplo. Alg\u00fans escoceses europe\u00edstas din que non \u00e9 necesaria a independencia nunha Europa que tende cara a unificaci\u00f3n, a\u00ednda que a crecida do Euroescepticismo en Gran Breta\u00f1a dende os 90 fai que estes argumentos te\u00f1an menos forza.\nLigaz\u00f3ns a partidos pol\u00edticos.\nV\u00e9xase tam\u00e9n.\nPartidos con representaci\u00f3n electoral.\nOutros partidos nacionalistas"}
{"id": "35143", "revid": "1131", "url": "https://gl.wikipedia.org/wiki?curid=35143", "title": "Dr. Mario", "text": "Dr. Mario \u00e9 unha serie de videoxogos realizados por Nintendo, \u00e9 unha mestura do tetris cun puzzle protagonizado por Mario que debe eliminar virus de diferentes cores coas denominadas megavitaminas pero ten que ter coidade de non as perder, o que sucede se se ali\u00f1an catro bloques da mesma cor."}
{"id": "35144", "revid": "1131", "url": "https://gl.wikipedia.org/wiki?curid=35144", "title": "Night Shift", "text": "Night Shift \u00e9 un videoxogo desenvolvido por Lucasfilm Games en 1990, public\u00e1ronse versi\u00f3ns para MS-DOS, ZX Spectrum, Amstrad CPC, Commodore 64, Commodore Amiga e Atari ST.\nO heroe do xogo \u00e9 o traballador dunha f\u00e1brica de xoguetes das industrias Might&amp;Logic. A BESTA \u00e9 a m\u00e1quina encargada de fabricar os xoguetes, desgrazadamente, non \u00e9 un prodixio da tecnolox\u00eda e ten numerosos fallos, a misi\u00f3n do protagonista ser\u00e1 resolvelos."}
{"id": "35145", "revid": "89787", "url": "https://gl.wikipedia.org/wiki?curid=35145", "title": "Extreme (videoxogo)", "text": "Extreme foi un videoxogo futurista desenvolvido por Digital Integration en 1991. Public\u00e1ronse versi\u00f3ns para Amstrad CPC, Commodore 64 e ZX Spectrum.\nCaracter\u00edsticas.\nSemellante a Dan Dare, o argumento l\u00e9vanos a un mundo interespacial no que uns piratas interestelares roubaron a nave Pioneer 10 e tras levar as mostras puxeron en marcha o mecanismo de autodestruci\u00f3n que ti\u00f1a a nave. \u00d3 longo de tres fases temos que investigar e parar o proceso de autodestruci\u00f3n. O xogo pretend\u00eda levar ata as \u00faltimas consecuencias os gr\u00e1ficos e efectos dos ordenadores de 8 bits: Spectrum, Amstrad e Commodore."}
{"id": "35147", "revid": "56817", "url": "https://gl.wikipedia.org/wiki?curid=35147", "title": "Mario (hom\u00f3nimos)", "text": "Mario pode facer referencia a:"}
{"id": "35148", "revid": "1131", "url": "https://gl.wikipedia.org/wiki?curid=35148", "title": "Dragons of Flame", "text": "Dragons of Flame \u00e9 un videoxogo desenvolvido por U.S. Gold en 1989. Public\u00e1ronse versi\u00f3ns para Amiga, Amstrad CPC, Atari ST, Commodore 64, DOS, NES e ZX Spectrum.\nO xogo segue a tradici\u00f3n dos Dungeons &amp; Dragons (Alxubes e Drag\u00f3ns), un dos cl\u00e1sicos xogos de rol, e \u00e9 continuaci\u00f3n de Heroes of the Lance e como aquel enfronta a un guerreiro cun meigo."}
{"id": "35149", "revid": "98629", "url": "https://gl.wikipedia.org/wiki?curid=35149", "title": "Saga do Ex\u00e9rcito de Red", "text": "A Saga do Ex\u00e9rcito de Red ou a Saga da Red Ribbon \u00e9 a terceira saga de ficci\u00f3n do manga e anime Dragon Ball. Nesta saga, despois do Gran Torneo das Artes Marciais, Son Goku vai busca-la b\u00f3la de catro estrelas do seu av\u00f3 Son Gohan que perdera na saga de Pilaf, comezando as\u00ed unha nova aventura.\nXeralmente, ad\u00f3itase dividir esta saga en varias subsagas, para que as\u00ed sexan m\u00e1is curtas.\nHistoria.\nSon Goku, despois da cea \u00e1 que foi convidado na saga anterior, comeza a s\u00faa viaxe para atopa-la b\u00f3la do drag\u00f3n de catro estrelas do seu av\u00f3 Son Gohan.\nPrimeiro at\u00f3pase con Nam (o loitador que foi \u00f3 torneo para ga\u00f1a-los cartos do premio e as\u00ed mercar auga para a s\u00faa xente mais que acabar\u00eda derrotado por Son Goku) que est\u00e1 a busca-la raz\u00f3n pola que non chega nin pinga de auga \u00e1 s\u00faa aldea nin \u00f3 r\u00edo que pasa por al\u00ed. As\u00ed, os dous dir\u00edxense cara \u00f3 nacemento do r\u00edo. Al\u00ed descobren que Xiran (o loitador que tam\u00e9n foi derrotado por Son Goku no torneo) e os da s\u00faa raza fixeron un encoro que non deixa que chegue auga dabondo \u00f3 r\u00edo. Ser\u00e1n Son Goku quen o te\u00f1a que abrir cunha \"Onda Vital\" (Kame Hame Ha) xa que eles non pod\u00edan. Por\u00e9n, no deserto no que est\u00e1 a aldea de Nam des\u00e1tase unha tormenta de area que fai desaparece-lo r\u00edo. A\u00ednda as\u00ed, o chamado lago m\u00e1xico ach\u00e9gase ata a aldea polo que esta se salva. Esta aventura s\u00f3 acontecer\u00eda no anime.\nO ex\u00e9rcito de Red.\nSon Goku localiza unha das b\u00f3las co radar e dir\u00edxese cara a al\u00ed. Por\u00e9n non \u00e9 o \u00fanico que as est\u00e1 a buscar xa que Pilaf e unha misteriosa patrulla andan tam\u00e9n na s\u00faa procura. O lugar \u00e9 unha vila mexicana, e Pilaf parece que \u00e9 o primeiro en atopala xa que lla merca a un anticuario, a\u00ednda que \u00f3 se cruzar con Son Goku foxe cos seus serventes Shuu e Mai nunha especie de nave (cunha aparencia semellante \u00e1 estrela da morte). Non obstante, a\u00ednda que Son Goku non os deixa escapar, resulta ser unha b\u00f3la falsa. Por outra banda, a patrulla dirixida polo coronel Silver rexistra mediante a forza t\u00f3dalas casas da vila sen \u00e9xito. A verdadeira b\u00f3la at\u00f3pase no ni\u00f1o dun paxaro que \u00f3 ser escorrentado por estes vaise levando a b\u00f3la consigo.\nO paxaro e maila b\u00f3la son comidos por unha especie de dinosauro e este \u00e1 s\u00faa vez e cazado por Gy\u016bma\u014d, o pai de ChiChi, que est\u00e1 a vivir xunto \u00e1 s\u00faa filla nunha vila dos redores e preparan o casamento entre ela e Son Goku (a\u00ednda que este non sabe nada disto). A persecuci\u00f3n da b\u00f3la l\u00e9vaos a todos cara a al\u00ed. Son Goku e ChiChi at\u00f3panse onda unha maceira e entrementres Pilaf, Mai e Shuu fac\u00e9ndose pasar por Son Goku introd\u00facense na voda e acadan a b\u00f3la do drag\u00f3n dentro do dinosauro que foi capturado para o banquete. Ademais o coronel Silver e a s\u00faa patrulla atacan a vila e a\u00ednda que Gy\u016bma\u014d \u00e9 quen de se defender nun principio, \u00f3 final \u00e9 atrapado. Pilaf e os seus serventes conseguen escapar na s\u00faa nave mais seguidos moi de preto por Silver. A nave de Pilaf ag\u00f3chase baixo as areas do deserto na s\u00faa base secreta polo que os consegue despistar. Con todo, Son Goku ach\u00e9gase ata al\u00ed e Pilaf \u00f3 tentalo atacar \u00e9 descuberto polo que comezan a o atacar. A\u00ednda que tenta fuxir \u00e9 derrotado e forzado a lle entrega-la b\u00f3la do drag\u00f3n \u00f3 ex\u00e9rcito que o co\u00f1ecemos coma o Ex\u00e9rcito de Red (Red Ribbon) que desexa atopa-las b\u00f3las para domina-lo mundo. Son Goku que se atopaba no medio da batalla s\u00e1lvase grazas \u00e1 nube Kinto.\nCoa nova b\u00f3la acadada, o coronel Red xa ten tres polo que manda a Silver busca-la seguinte."}
{"id": "35150", "revid": "1093", "url": "https://gl.wikipedia.org/wiki?curid=35150", "title": "IGEA", "text": ""}
{"id": "35151", "revid": "1131", "url": "https://gl.wikipedia.org/wiki?curid=35151", "title": "Instituto Galego de Estudos Auton\u00f3micos", "text": "O Instituto Galego de Estudos Europeos e Auton\u00f3micos, ou IGEA \u00e9 unha asociaci\u00f3n que ten por obxectivos promover o debate social e a reflexi\u00f3n de cariz pol\u00edtico. Pola s\u00faa posici\u00f3n ideol\u00f3xica, as\u00ed como a dos seus principais membros, at\u00f3pase no espazo do nacionalismo de centro.\nHistoria.\nO IGEA constitu\u00eduse o 20 de abril de 1987 baixo a forma xur\u00eddica de asociaci\u00f3n. Tivo uns primeiros anos de intensa actividade, pero logo nos anos 90 entrou nunha fase de inacci\u00f3n, ata que a comezos de 2005 foi retomada para recuperar o seu espazo de debate.\nO seu obxectivo \u00e9 \"investigar os factores pol\u00edticos, econ\u00f3micos e sociais implicados no proceso de integraci\u00f3n europea, de estudar o Estado auton\u00f3mico e o seu desenvolvemento e perspectivas, as\u00ed como analizar global e sectorialmente a autonom\u00eda galega en todos os seus \u00e1mbitos\".\nOs novos Estatutos (2005) actualizan os fins da instituci\u00f3n: \"acadar un maior co\u00f1ecemento na Galiza do proceso de integraci\u00f3n europea e fornecer a cidadan\u00eda galega (...) das ferramentas t\u00e9cnicas precisas para profundar nel e defender no \u00e1mbito da UE os dereitos e intereses proprios da Galiza. Fomentar a participaci\u00f3n dos cidad\u00e1ns e axentes sociais (...) no proceso de construci\u00f3n europea e na afirmaci\u00f3n dos dereitos dos pobos europeos e, sobranceiramente, das s\u00faas naci\u00f3ns sen estado. Achegar reflexi\u00f3ns e co\u00f1ecementos (...) ao proceso de construci\u00f3n do Estado plurinacional espa\u00f1ol e a afirmaci\u00f3n nel dos dereitos nacionais da Galiza\", entre outros.\nMembros e dirixentes.\nO IGEA sinala (ano 2006) que ten medio cento de socios. O seu presidente \u00e9 Pablo Gonz\u00e1lez Mari\u00f1as, o vicepresidente Xo\u00e1n Ant\u00f3n P\u00e9rez-Lema e o secretario xeral Xaime Vila.\nActividades.\nA organizaci\u00f3n territorial de Galiza, os lumes forestais, o desenvolvemento da Galiza rural ou a consecuci\u00f3n dun dominio galego en internet son algunhas das li\u00f1as de estudo que quere seguir o Instituto.\nAlgunhas das principais actividades: "}
{"id": "35152", "revid": "23204", "url": "https://gl.wikipedia.org/wiki?curid=35152", "title": "Gary Oldman", "text": "Gary Leonard Oldman, nado en Londres o 21 de marzo de 1958, \u00e9 un actor ingl\u00e9s. Estudou arte dram\u00e1tica en Rose Bruford College cunha bolsa de estudos, licenciouse en 1979, co Greenwich Young People's Theatre representou varias obras, recibindo varios premios como mellor actor revelaci\u00f3n. En 1982 fixo a s\u00faa primeira aparici\u00f3n no cine en \"Remembrance\" e o seu primeiro papel como protagonista foi en 1986 en \"Sid and Nancy\" (1986). Co\u00f1ecido pola mestr\u00eda en interpretar caracteres exc\u00e9ntricos e pola s\u00faa facilidade para os acentos."}
{"id": "35153", "revid": "56817", "url": "https://gl.wikipedia.org/wiki?curid=35153", "title": "M\u00e1xima audiencia", "text": "M\u00e1xima audiencia foi un programa da TVG presentado por Manuel Manqui\u00f1a. Programa de entrevistas, humor, m\u00fasica que se emit\u00eda os s\u00e1bados pola noite, a s\u00faa estrea foi o 7 de agosto de 2004. Contaba cunha ampla n\u00f3mina de actores como Antonio Dur\u00e1n \"Morris\", Quico Cadaval, Maxo Barjas, Evaristo Calvo ou V\u00edctor Mosqueira."}
{"id": "35154", "revid": "23204", "url": "https://gl.wikipedia.org/wiki?curid=35154", "title": "Sara Casasnovas", "text": "Sara Casasnovas Pumar, nada en Ourense o 10 de xaneiro do 1984, \u00e9 unha actriz e directora galega.\nBiograf\u00eda.\nFormouse como actriz na Escola de Arte Dram\u00e1tica Casa Hamlet, da Coru\u00f1a, e na Sala Cuarta Pared, de Madrid. Asistiu a cursos de cabar\u00e9, voz, expresi\u00f3n corporal ou danza cl\u00e1sica entre outros.\nComezou a s\u00faa carreira participando en distintas series, coma \"Mi\u00f1a sogra e m\u00e1is eu\" ou \"Maridos e mulleres\", e curtametraxes de \u00e1mbito galego para m\u00e1is tarde dar o salto a nivel estatal, onde destacou en primeiro lugar pola s\u00faa participaci\u00f3n na serie \"El Comisario\" no papel de Natalia. M\u00e1is tarde, converteuse na protagonista de \"Amar en tiempos revueltos\" (TVE, 2007-2009) como Alicia, e en (2009) participou na serie \"Hospital Central\", interpretando o papel da m\u00e9dico residente Jose.\nNo cinema, o seu traballo m\u00e1is relevante foi o filme \"D\u00edas azuis\", de Miguel Santesmases.\nEn xu\u00f1o de 2009 foi atacada por un fan que tentou dispararlle cunha b\u00e9sta \u00e1 sa\u00edda do teatro onde interpretaba a obra \"La noche de la iguana\", desagradable incidente que quedou nun susto."}
{"id": "35156", "revid": "98629", "url": "https://gl.wikipedia.org/wiki?curid=35156", "title": "Illa de Ons", "text": "A Illa de Ons forma parte dun pequeno arquip\u00e9lago formado por illas e illotes que se atopa na entrada da r\u00eda de Pontevedra. A illa de Ons, cos seus 5,5\u00a0km de lonxitude e 800 metros de anchura, \u00e9 a illa m\u00e1is extensa do Atl\u00e1ntico peninsular. A zona occidental \u00e9 a m\u00e1is escarpada, con abruptos cant\u00eds, en cambio a oriental \u00e9 m\u00e1is suave e conta con numerosas praias.\nOns conforma, xunto coas C\u00edes, S\u00e1lvora e Cortegada, o primeiro Parque Nacional de Galiza. Cabe destacar a s\u00faa arquitectura popular mari\u00f1eira e a s\u00faa gastronom\u00eda.\nXeograf\u00eda.\nSituaci\u00f3n e administraci\u00f3n.\nAdministrativamente pertence \u00f3 concello de Bueu, debido a motivos sociais e non de proximidade xeogr\u00e1fica, xa que os antigos colonos insulares proced\u00edan da comarca do Morrazo e, m\u00e1is concretamente, do concello de Bueu, especialmente da parroquia de Beluso, onde reside a\u00ednda un importante continxente de insulares retornados a terra firme.\nO concello de Sanxenxo sempre tivo pretensi\u00f3ns sobre a illa base\u00e1ndose en motivos xeogr\u00e1ficos; de feito, trala creaci\u00f3n dos concellos modernos no s\u00e9culo XIX, a illa foi adscrita primeiramente \u00f3 concello de Sanxenxo, se ben hoxe en d\u00eda \u00e9 unha parroquia do concello de Bueu.\nA illa at\u00f3pase pechando a entrada da r\u00eda de Pontevedra, \u00e1 que protexe dos fortes ventos do oeste e suroeste. As costas m\u00e1is achegadas sit\u00faanse, \u00f3 norte, na punta Faxilda (Noalla, Sanxenxo), a 3,8\u00a0km; Punta Abelleira (San Vicente do Grove, O Grove), a 5,7\u00a0km; o cabo Udra (Beluso, Bueu), a 8,3\u00a0km; e punta de Couso (O H\u00edo, Cangas), a 8,4\u00a0km.\nCaracterizaci\u00f3n xeogr\u00e1fica.\nA illa de Ons forma parte dun arquip\u00e9lago popularmente co\u00f1ecido como As Ons. O arquip\u00e9lago est\u00e1 composto ademais pola illa de Onza, situada ao sur, e por varios illotes esparexidos por todo o seu per\u00edmetro, entre os que se pode mencionar: \nA illa ten 6 quil\u00f3metros de longo por 1,5 de ancho e 414 hect\u00e1reas de superficie. Est\u00e9ndese do norte ao sur, en posici\u00f3n perpendicular \u00e1 r\u00eda de Pontevedra.\nA costa da illa difer\u00e9nciase moito na s\u00faa ribeira oriental (a que mira \u00e1 r\u00eda) e a occidental, aberta ao mar. Esta \u00faltima est\u00e1 moi recortada, con d\u00faas grandes enseadas (a de Basti\u00e1n de Val ao norte e a de Canibeli\u00f1as ao sur) destacando nela numerosos illotes e farall\u00f3ns; tr\u00e1tase dun litoral enteiramente formado por cant\u00eds. A costa oriental \u00e9 rectil\u00ednea e relativamente baixa, e \u00e9 al\u00ed onde se atopan a maior\u00eda das praias da illa e onde est\u00e1 o n\u00facleo poboacional.\nAs praias da illa de norte a sur son, na costa oriental:\nE na costa occidental:\nA orograf\u00eda da illa \u00e9 amesetada, cunha sucesi\u00f3n de elevaci\u00f3ns de cumios chans que conforman p\u00e1ramos de toxo e carrasqueira. A m\u00e1xima elevaci\u00f3n at\u00f3pase no Alto do Cucorno, v\u00e9rtice xeod\u00e9sico de 118 metros de altura, xusto onde se sit\u00faa o faro. Entre os outeiros aparamados \u00e1brense pequenos vales que a mi\u00fado coinciden coas enseadas que penetran na s\u00faa costa occidental. As outras elevaci\u00f3ns da illa at\u00f3panse no Alto da Freitosa (97 metros) e no Alto da Altura (77 metros), ao sur; e no Alto da Cerrada (103 metros) e o de O Centolo (86 metros), ao norte.\nNo extremo sur de Ons at\u00f3pase o Buraco do Inferno, unha furna cuxo teito se veu abaixo deixando unha sima duns 43 metros de fondo. Tr\u00e1tase dun dos atractivos tur\u00edsticos m\u00e1is co\u00f1ecidos da illa, ao cal se asocian numerosas crenzas populares.\nA illa carece de correntes de auga continuas mais a pesar diso \u00e9 rica en abondosos regatos estacionais, en fontes e en acu\u00edferos. Esta abundancia de auga doce foi un dos motivos que permitiron o establecemento de poboaci\u00f3n est\u00e1bel. Est\u00e1n catalogadas un total de 9 fontes e 7 mananciais; todas as aldeas que se espallan pola illa contan polo menos cunha fonte de auga pot\u00e1bel.\nClima.\nO clima de Ons, como o das Illas C\u00edes, acusa unha certa diferenza co resto das R\u00edas Baixas, ao ser m\u00e1is seco, m\u00e1is soleado e m\u00e1is ventoso. Non obstante, as precipitaci\u00f3ns medias anuais da illa seguen sendo relativamente elevadas (1.200\u00a0mm). A temperatura media \u00e9 de 14,6\u00a0\u00b0C. O seu clima adoita cualificarse como mediterr\u00e1neo subh\u00famido cunha forte tendencia atl\u00e1ntica.\nPoboaci\u00f3n.\nNo ano 2005 habitaban na illa permanentemente 61 persoas, observ\u00e1ndose un enorme baix\u00f3n poboacional con respecto a mediados do s\u00e9culo XX, cando chegou a estar habitada por 530 persoas (ano 1953) no marco do plan de repoboaci\u00f3n do Instituto Nacional de Colonizaci\u00f3n. A\u00ednda as\u00ed, os datos actuais supo\u00f1en tam\u00e9n unha certa recuperaci\u00f3n se os comparamos cos de finais da d\u00e9cada de 1980 (en 1986 a illa contaba tan s\u00f3 con 16 habitantes).\nAs causas desta sangr\u00eda demogr\u00e1fica hai que buscalas no propio illamento do enclave e nas consecuentes dificultades de comunicaci\u00f3n co continente, a falta de servizos m\u00e9dicos e sanitarios, a dificultade de conseguir permisos para a construci\u00f3n de novas casas (ao que se une a imposibilidade de converterse en propietario), a falta de enerx\u00eda el\u00e9ctrica, a pesar da instalaci\u00f3n dun xerador que funcionaba soamente unhas poucas horas ao d\u00eda (hoxe en d\u00eda este problema est\u00e1 practicamente solucionado) etc.\nNo que se refire \u00e1s emerxencias sanitarias, eran os propios veci\u00f1os os que se encargaban de atendelas. Al\u00e9n diso, tam\u00e9n pod\u00eda acontecer que os fareiros e as s\u00faas familias, polo feito deles teren co\u00f1ecementos en primeiros auxilios, fosen os encargados de prestar a atenci\u00f3n necesaria. Os mesmos fareiros, ao seren t\u00e9cnicos en electr\u00f3nica, pod\u00edan contribu\u00edr a arranxar problemas el\u00e9ctricos.\nA poboaci\u00f3n da illa distrib\u00faese polo lado oriental da mesma, dende as ladeiras dos p\u00e1ramos ata a costa. Rep\u00e1rtese en 9 aldeas, que oficialmente est\u00e1n agrupadas nun \u00fanico n\u00facleo de poboaci\u00f3n chamado xenericamente Ons. As nove aldeas da illa son as seguintes:\nNo ver\u00e1n, a maior\u00eda dos insulares que emigraron ao continente (sobre todo \u00e1 pen\u00ednsula do Morrazo) regresan \u00e1 illa para pasar a tempada estival nas s\u00faas casas da illa de Ons; moitos incluso regresan xa na primavera. P\u00f3dese afirmar, polo tanto, que a illa pos\u00fae maioritariamente unha poboaci\u00f3n estacional, sendo moi baixo o n\u00famero de veci\u00f1os que permanecen nela todo o ano. A poboaci\u00f3n de Ons pasa do medio millar durante o ver\u00e1n, e a isto hai que engadirlle os centos de visitantes diarios da illa e tam\u00e9n os campistas que nela pernoctan.\nFauna.\nEntre a fauna destaca a colonia de corvo mari\u00f1o cristado (\"Phalacrocorax aristotelis\") que cr\u00eda nos cant\u00eds m\u00e1is inacces\u00edbeis, e cuxa poboaci\u00f3n na illa representa xunto \u00e1 das Illas C\u00edes o 25% da poboaci\u00f3n mundial. Nos cant\u00eds e illotes da zona norte tam\u00e9n habita a gaivota patiamarela (\"Larus cachinnans\") e a gaivota escura (\"Larus fuscus\"). O arao dos cons (\"Uria aalge\") desapareceu da illa nos anos 60; na actualidade, at\u00f3pase en v\u00edas de extinci\u00f3n. En 1989 s\u00f3 quedaban 2 ou 4 parellas nas Illas Sisargas, 15 ou 20 no Illote Vil\u00e1n de Fora (A Coru\u00f1a) e 1 ou 2 nas Illas C\u00edes. Na illa de Ons tam\u00e9n poden atoparse algunhas das poucas parellas de Choia biquivermella (\"Pyrrhocorax pyrrhocorax\") que ani\u00f1an no litoral galego. Entre as aves rapaces destaca a presenza do mi\u00f1ato com\u00fan (\"Buteo buteo\"), o gabi\u00e1n (\"Accipiter nisus\"), e o azor (\"Accipiter gentilis\"). Entre os r\u00e9ptiles destaca a serpe de escaleira (\"Elaphe scalaris\") e o lagarto ocelado (\"Lacerta lapida\").. Entre os anfibios salientar o sapo raxado e o trit\u00f3n com\u00fan.\nPor outra parte, a illa \u00e9 un importante enclave de descanso das aves migratorias, e os seus fondos mari\u00f1os pos\u00faen unha gran riqueza.\nFlora.\nA\u00ednda que no pasado probabelmente Ons contaba con masas arb\u00f3reas de bidueiros e de cerqui\u00f1os (\"Quercus pyrenaica\") na actualidade non queda case presenza delas, tan s\u00f3 alg\u00fan bidueiro preto das fontes, debido \u00f3s incendios continuos consecuencia da hist\u00f3rica rebeld\u00eda dos insulares. A vexetaci\u00f3n arb\u00f3rea actual constit\u00faena alg\u00fans pi\u00f1eirais, un eucaliptal preto da praia de Melide, algunhas \u00e1rbores froiteiras e algunha acacia. A maior parte da illa est\u00e1 cuberta por mato, principalmente toxo, tam\u00e9n herba de namorar (\"Armeria maritima\") e \"Angelica pachycarpa\". Nas praias destacan d\u00faas especies fixadoras de dunas: feo de praia (\"Ammofhila arenaria\") e \"Agropyrum junceum\".\nA xesta de Ons (\"Cytisus insularis\"), descuberta no ano 2000 e descrita no 2001, \u00e9 exclusiva da Illa de Ons. Esta xesta \u00e9 o \u00fanico endemismo bot\u00e1nico do Parque Nacional de Illas Atl\u00e1nticas, polo tanto resulta a especie m\u00e1is singular e caracter\u00edstica da Illa e, tam\u00e9n, do conxunto do Parque Nacional. Conta con toda unha serie de adaptaci\u00f3ns espec\u00edficas para o ambiente t\u00edpico deste h\u00e1bitat moi salino, ventoso e soleado e con pouco chan f\u00e9rtil, pois esta xesta prospera mesmo nos cant\u00eds occidentais.\nHistoria.\nA Illa xa estaba habitada na Idade de Bronce, como puxeron de manifesto os numerosos achados de materiais desta \u00e9poca atopados por toda a superficie da illa. Existen dous castros, o de Castelo dos Mouros e o da Cova da Loba; un sepulcro antropomorfo e restos do que puido ser un mosteiro.\nNo s\u00e9culo primeiro xa temos a primeira noticia sobre a illa: Plinio o Vello c\u00edtaa na s\u00faa descrici\u00f3n da Pen\u00ednsula Ib\u00e9rica como insua \"Aunios\". As seguintes referencias datan do ano 899, na que foi doada ao Cabido Compostel\u00e1n polos reis Afonso III o Magno, Ordo\u00f1o II e Afonso V.\nNo s\u00e9culo XVI aparece a familia Montenegro como dona da Illa, ao serlle cedida polo arcebispo Gaspar de Zu\u00f1iga Avellaneda, o que se pode comprobar polos documentos existentes no Museo de Pontevedra do foreiro pagador a Don Antonio Sarmiento Montenegro. Este asentamento viuse obrigado a fuxir a comezos do s\u00e9culo XVII polas aterradoras incursi\u00f3ns cara a costa dos corsarios norte\u00f1os e piratas turcos. Con posterioridade foi pasada en herdanza \u00f3s descendentes de Montenegro, que gozaron da s\u00faa propiedade ata o ano 1810 cando a Xunta Provincial de Armamento e Defensa da provincia de Santiago ordena defender a entrada da R\u00eda de Pontevedra. Para sufragar os enormes gastos, decidiuse dividir a Illa en \"Acci\u00f3ns de Primeira Clase\" a aqueles que a quixesen traballar tendo que pagar un canon a modo de xuro.\nDespois dos conflitos entre a Igrexa e a Nobreza pola s\u00faa posesi\u00f3n, esta saldouse a favor do Marqu\u00e9s de Valladares, o que permitiu a instalaci\u00f3n dunha f\u00e1brica de salgadura nos arredores do peirao entre os anos 1835-1840. Isto produciu un cambio na econom\u00eda da Illa. Trala decadencia da salgadura en 1929, foi cando tomou un novo rumbo, sendo vendida a Manuel Riob\u00f3 por 250.000 pesetas, quen formou nela unha Sociedade Mercantil dedicada ao secado e comercializaci\u00f3n do polbo e congro. Ata o ano 1936 gozou dunha d\u00e9cada de benestar e prosperidade, xa que o gran n\u00famero de polbos e o dominio dos insulares na arte da pesca e da dorna converteunos no principal punto de referencia cando se fala deste cefal\u00f3podo nas R\u00edas Baixas.\nEn 1936, co comezo da guerra civil, o ent\u00f3n dono da illa, Didio Riob\u00f3, foi buscado e perseguido polas s\u00faas ideas pol\u00edticas. A causa desta persecuci\u00f3n tomou a decisi\u00f3n de suicidarse, quedando os insulares dende ese momento nunha situaci\u00f3n de abandono e incerteza sobre o seu futuro e as s\u00faas propiedades.\nA Illa foi expropiada no ano 1940, polo Ministerio da Guerra, e foi pasando a trav\u00e9s dos anos dun organismo a outro: Colonizaci\u00f3n, ICONA e Irida, ata que finalmente no ano 1984 foi transferida \u00e1 Xunta de Galiza.\nHoxe constit\u00fae un ben de dominio p\u00fablico, pero cunha situaci\u00f3n veci\u00f1al a\u00ednda pendente de resolver, mentres que os veci\u00f1os reclaman o dereito \u00e1 propiedade das casas que eles e os seus antepasados constru\u00edron, o goberno aut\u00f3nomo ad\u00edcase a realizar un estudo xur\u00eddico para solucionar esta ins\u00f3lita situaci\u00f3n."}
{"id": "35158", "revid": "111586", "url": "https://gl.wikipedia.org/wiki?curid=35158", "title": "Lanterna m\u00e1xica", "text": "A lanterna m\u00e1xica \u00e9 o antecesor dos aparellos de proxecci\u00f3n moderna. Non hai constancia de cando se inventou, a primeira descrici\u00f3n d\u00e9bese ao sacerdote xesu\u00edta Athanasius Kircher na s\u00faa obra \"Ars Magna Lucis et Umbrae\" de 1645 e tam\u00e9n hai versi\u00f3ns do aparello no mesmo s\u00e9culo por Johann Zahn, a\u00ednda que foi o dan\u00e9s Thomas Walgenstein o primeiro en lle dar o nome de lanterna m\u00e1xica. Constitu\u00eddo por unha c\u00e1mara escura cun xogo de lentes, que por medio dun condensador polo que pasaba a luz dunha l\u00e1mpada de aceite incorporada, e atravesaba unha placa de vidro pintada con debuxos que se proxectaba nun lenzo. Pod\u00edase crear ilusi\u00f3n de movemento movendo os vidros.\nUtilizada en ambientes acad\u00e9micos como a Sorbona e en populares como teatros \u00f3 longo do s\u00e9culo XIX, constitu\u00edu o antecendente do que ser\u00e1 no s\u00e9culo XX o cine como espect\u00e1culo de masas.\nNon hai certeza de cando foi tra\u00edda pola primeira vez a Galicia, quizais en 1805 en Santiago de Compostela por un ambulante franc\u00e9s. A primeira referencia sen x\u00e9nero de d\u00fabida foi unha representaci\u00f3n de fantasmagor\u00edas en setembro de 1813. A partir de 1868 estas representaci\u00f3ns foron habituais nas cidades galegas."}
{"id": "35159", "revid": "5863", "url": "https://gl.wikipedia.org/wiki?curid=35159", "title": "Nova Cembla", "text": ""}
{"id": "35164", "revid": "408", "url": "https://gl.wikipedia.org/wiki?curid=35164", "title": "Anarcocomunismo", "text": ""}
{"id": "35165", "revid": "408", "url": "https://gl.wikipedia.org/wiki?curid=35165", "title": "Comunismo anarquista", "text": ""}
{"id": "35166", "revid": "408", "url": "https://gl.wikipedia.org/wiki?curid=35166", "title": "Comunismo libre", "text": ""}
{"id": "35168", "revid": "6516468", "url": "https://gl.wikipedia.org/wiki?curid=35168", "title": "Ra\u00fal Castro", "text": "Ra\u00fal Modesto Castro Ruz, nado en Bir\u00e1n (Holgu\u00edn) o 3 de xu\u00f1o de 1931, \u00e9 un militar e pol\u00edtico cubano, irm\u00e1n m\u00e1is novo e colaborador de Fidel Castro. Foi presidente do Consello de Estado de Cuba e presidente do Consello de Ministros, polo tanto, presidente de Cuba dende o 24 de febreiro de 2008 at\u00e9 o 18 de abril de 2018, a\u00ednda que desempe\u00f1aba o cargo de maneira interina desde o 31 de xullo de 2006. Dende abril de 2011 ata abril de 2021 foi o primeiro secretario do Partido Comunista de Cuba, substitu\u00edndo tam\u00e9n o seu irm\u00e1n Fidel no cargo.\nRa\u00fal \u00e9, xunto ao seu falecido irm\u00e1n Fidel, un dos l\u00edderes da Revoluci\u00f3n cubana. Integrou o conxunto de homes e mulleres que participou no asalto ao Cuartel Moncada en xullo de 1953. Integrante na expedici\u00f3n do iate \"Granma\", foi un dos l\u00edderes do Ex\u00e9rcito Rebelde, que comandado por Fidel Castro, combateu a ditadura de Fulgencio Batista entre 1956 e 1959. Tras o triunfo da Revoluci\u00f3n dedicouse a dirixir as Forzas Armadas Cubanas como ministro dende 1959 ata febreiro de 2008. Ten o grao militar de xeneral do ex\u00e9rcito, e pos\u00fae, dende 1998, o t\u00edtulo honor\u00edfico de heroe da Rep\u00fablica de Cuba.\nTraxectoria.\nPrimeiros anos.\nRa\u00fal Castro naceu o 3 de xu\u00f1o de 1931 no poboado de Bir\u00e1n, antiga provincia de Oriente, actualmente na provincia de Holgu\u00edn. \u00c9 o menor dos sete fillos (Agustina, Enma, Fidel, Angelita, Ram\u00f3n e Juanita) do matrimonio formado polo emigrante galego \u00c1ngel Castro Argiz, de L\u00e1ncara, e a cubana Lina Ruz Gonz\u00e1lez. Leva o nome de \"Ra\u00fal\" como homenaxe a Ra\u00fal Pino Mart\u00ednez, avogado da familia e fillo de Fidel Pino Santos, grande amigo de \u00c1ngel Castro.\nAos cinco anos foi enviado a estudar de interno, xunto aos seus irm\u00e1ns Fidel e Ram\u00f3n, ao colexio Hermanos La Salle e despois ao colexio Dolores, ambos en Santiago de Cuba.\nContinuou os seus estudos no Colexio de Bel\u00e9n na Habana, onde tam\u00e9n estudou o seu irm\u00e1n Fidel. Con todo, o seu paso por esa escola non foi moi satisfactorio debido aos seus pobres resultados acad\u00e9micos, polo que foi expulsado, terminando os seus estudos nunha escola militar. Logo da s\u00faa expulsi\u00f3n de Bel\u00e9n, Ra\u00fal comezou a traballar co seu pai no traballo dentro da facenda familiar ata que, a petici\u00f3n do seu irm\u00e1n Fidel, os seus pais o enviaron \u00e1 Habana, esta vez para estudar Administraci\u00f3n P\u00fablica na Universidade da Habana.\nA diferenza de Fidel, que se destacou como l\u00edder estudantil vinculado ao Partido Ortodoxo, Ra\u00fal achegouse a movementos comunistas e uniuse \u00e1 Xuventude Socialista do Partido Socialista Popular (PSP), unha organizaci\u00f3n pol\u00edtica de estilo sovi\u00e9tico. En 1953, aos 22 anos, realizou a s\u00faa primeira viaxe ao estranxeiro, participando na Conferencia Internacional sobre a Defensa dos Dereitos dos Mozos celebrada en Viena e, en Bucarest, na reuni\u00f3n do comit\u00e9 organizador do IV Festival Mundial da Mocidade e dos Estudantes. Durante a s\u00faa viaxe de volta \u00e1 Habana no barco Andrea, co\u00f1eceu ao axente secreto da KGB, Nikolai Leonov, que viaxaba para facerse cargo do seu novo posto na embaixada sovi\u00e9tica en M\u00e9xico e con quen forxou unha amizade que m\u00e1is tarde foi transcendental nas relaci\u00f3ns entre Cuba e a URSS.\nRevoluci\u00f3n cubana (1953-1955).\nAo seu regreso a Cuba, formou parte do grupo de mozos que, comandados polo seu irm\u00e1n Fidel, realizaron o asalto aos cuarteis Moncada e Carlos Manuel de C\u00e9spedes o 26 de xullo de 1953 nas cidades de Santiago de Cuba e Bayamo. Mentres o seu irm\u00e1n lideraba persoalmente o ataque contra o cuartel Moncada e Abel Santamar\u00eda contra o Hospital Civil, Ra\u00fal liderou o asalto ao Palacio de Xustiza, edificio contiguo ao cuartel, misi\u00f3n que completou. Logo do fracaso das acci\u00f3ns, Ra\u00fal, que logrou sobrevivir, foi detido 72 horas despois do incidente na localidade santiagueira de San Luis, e m\u00e1is tarde condenado a 13 anos de prisi\u00f3n, sendo trasladado \u00e1 Prisi\u00f3n Modelo na illa de Pinos (hoxe Illa da Juventud).\nDurante o seu tempo no c\u00e1rcere, xunto con seu irm\u00e1n Fidel e outros l\u00edderes revolucionarios como Juan Almeida Bosque ou Ramiro Vald\u00e9s, foi confinado nunha secci\u00f3n especial da prisi\u00f3n, separado dos prisioneiros com\u00fans. Tras dous anos de prisi\u00f3n, Ra\u00fal e Fidel son liberados o 15 de maio de 1955 xunto co resto dos seus compa\u00f1eiros, grazas \u00e1 amnist\u00eda xeral aprobada por Fulgencio Batista como resultado da presi\u00f3n popular. Unha vez libre, viaxou \u00e1 Cidade de M\u00e9xico, onde participou nos preparativos para a expedici\u00f3n do iate Granma.\nXa en M\u00e9xico, Ra\u00fal reencontrouse con Nikolai Leonov, a quen informou dos seus plans e presentouno ao seu irm\u00e1n Fidel. Tam\u00e9n co\u00f1ece ao ent\u00f3n m\u00e9dico arxentino Ernesto Guevara de la Serna, que se une inmediatamente aos preparativos revolucionarios e con quen forxou unha grande amizade. Hilda Gadea, ent\u00f3n esposa de Guevara, describiu anos m\u00e1is tarde a relaci\u00f3n entre o arxentino e Ra\u00fal:Logo dun per\u00edodo de adestramento militar e pol\u00edtico nunha granxa \u00e1s aforas da Cidade de M\u00e9xico, o 25 de novembro de 1956, Ra\u00fal formou parte do grupo de 82 homes que, a bordo do iate Granma, emprendeu unha viaxe a Cuba co obxectivo de comezar a loita contra a ditadura de Batista.\nGuerra de Liberaci\u00f3n (1956-1959).\nComo combate do Ex\u00e9rcito Rebelde, participou na campa\u00f1a de Sierra Maestra. O 27 de febreiro de 1958 foi nomeado comandante e foille asignada a misi\u00f3n de cruzar a antiga provincia de Oriente, liderando unha columna de guerrilleiros, para abrir a Segunda Fronte Oriental \"Frank Pa\u00eds\" (en homenaxe a Frank Pa\u00eds, l\u00edder da clandestinidade asasinado por forzas batistas na cidade de Santiago de Cuba) cara ao nordeste. Nesta fronte, Ra\u00fal organizou un verdadeiro goberno nos territorios liberados, creando incluso a Forza A\u00e9rea Rebelde e as primeiras instituci\u00f3ns de intelixencia e polic\u00eda dos revolucionarios, as\u00ed como departamentos de sa\u00fade, educaci\u00f3n etc.\nDespois da Revoluci\u00f3n (1959-2006).\nUnha vez tomado o poder, asumiu xa en 1959 o cargo de Ministro das Forzas Armadas Revolucionarias de Cuba. En 1961 formou parte da Direcci\u00f3n Nacional das Organizaci\u00f3ns Revolucionarias Integradas. Despois da partida do Che Guevara converteuse na segunda figura pol\u00edtica do goberno. Participou na direcci\u00f3n do Partido Unido da Revoluci\u00f3n Socialista (PURS) en 1963. Foi responsable da investigaci\u00f3n, denuncia e procesamento dos membros da chamada \"microfracci\u00f3n\" dentro do Partido Comunista. A partir de 1980 realizou tarefas de supervisi\u00f3n co seu irm\u00e1n nos Ministerios de Defensa, Interior, Cultura e Sa\u00fade P\u00fablica. Ademais foi vicepresidente do goberno dende 1976.\nGoberno interino (2006-2008).\nComo sucesor constitucional de Fidel Castro, o 31 de xullo de 2006, o seu secretario Carlos Valenciaga anunciou que Ra\u00fal asumir\u00eda provisionalmente a presidencia do Consello de Estado, a secretar\u00eda do PCC e a comandancia en xefe das Forzas Armadas, mentres que o seu irm\u00e1n se recuperara dunha cirurx\u00eda intestinal.\nNo tempo en que Ra\u00fal dirixiu os destinos de Cuba de xeito provisional, destac\u00e1ronse lixeiros aumentos da econom\u00eda, e o debate masivo incitado por el mesmo cara aos problemas da naci\u00f3n que derivaron en formulaci\u00f3ns p\u00fablicas da poboaci\u00f3n a partir do 26 de xullo de 2007. Nestes debates realiz\u00e1ronse m\u00e1is de 5 mill\u00f3ns de propostas da cidadan\u00eda, base para a soluci\u00f3n dos problemas que dificultan o desenvolvemento da sociedade cubana.\nGoberno (2008-2018).\nO 24 de febreiro de 2008 foi elixido presidente do Consello de Estado de Cuba polos Deputados da Asemblea Nacional do Poder Popular, sucedendo ao seu irm\u00e1n Fidel Castro na presidencia de Cuba, que dimitiu uns d\u00edas antes mediante unha carta aberta.\nNovas medidas e cambios na pol\u00edtica cubana.\nCumprindo o expresado en febreiro de 2008, Ra\u00fal Castro comezou a levantar diferentes trabas legais que limitaban \u00e1 poboaci\u00f3n, como o caso do acceso libre aos hoteis e o alugueiro de veh\u00edculos ou permitir a venda libre de tel\u00e9fonos m\u00f3biles. Na s\u00faa sesi\u00f3n constitutiva, solicitou \u00e1 Asemblea Nacional do Poder Popular unha pr\u00f3rroga ata finais de 2008 para a reestruturaci\u00f3n do Goberno, feito que se produciu en marzo de 2009 coa fusi\u00f3n de varios ministerios e a substituci\u00f3n de case a metade dos ministros, entre eles os reco\u00f1ecidos Carlos Lage D\u00e1vila e Felipe P\u00e9rez Roque.\nEntre setembro e novembro de 2008, Cuba foi golpeada polos furac\u00e1ns Gustav, Ike e Paloma, que causaron m\u00e1is de dez mil mill\u00f3ns de d\u00f3lares en perdas econ\u00f3micas. Os furac\u00e1ns foron un golpe para a econom\u00eda cubana, cualificado como o peor desastre natural da s\u00faa historia. Isto provocou a escaseza de alimentos en todo o pa\u00eds e a aplicaci\u00f3n de medidas de control rigorosas sobre calquera intento de acumular ou especular con mercador\u00edas e alimentos.\nDende setembro de 2008, o Estado cubano decidiu conceder en usufruto aos agricultores as terras inactivas. En decembro de 2009, foron concedidas 920 mil hect\u00e1reas de terreo nun proceso que non est\u00e1 libre de dificultades e atrasos.\nEn xaneiro de 2009, reformouse a Lei da Seguridade Social, aumentando a idade de xubilaci\u00f3n a 60 anos para mulleres e 65 anos para homes. Tam\u00e9n ese ano eliminouse o l\u00edmite salarial, autorizouse o pluriemprego e recuperouse o cobro por resultados.\nDende outubro de 2009 pech\u00e1ronse os comedores dos traballadores (outra das subvenci\u00f3ns do pa\u00eds) e, en vez diso, os traballadores recibiron 15 pesos adicionais por d\u00eda para o seu xantar ou merenda.\nEse mesmo ano, o goberno de Castro permitiu aos cubanos acceder a Internet, nas oficinas postais do pa\u00eds, a\u00ednda que xurdiron alg\u00fans problemas t\u00e9cnicos, xa que o embargo estadounidense impide unha conexi\u00f3n veloz, problema que foi en parte solucionado en 2011 ao tender un cable submarino entre Venezuela e a illa.\nO 10 de outubro de 2009, L\u00e1zaro Barredo, director do xornal Granma do Partido Comunista Cubano, anunciou que o libri\u00f1o de abastecemento ser\u00eda borrado e que a axuda alimentaria s\u00f3 se conceder\u00eda aos xubilados e persoas con ingresos baixos.\nA finais de outubro de 2010, o goberno cubano permitiu 178 actividades privadas, co obxectivo de atraer a 1 mill\u00f3n de traballadores dende os postos burocr\u00e1ticos aos produtivos, p\u00fablicos e privados, nun per\u00edodo de tres a cinco anos.\nEn abril de 2011, foi elixido primeiro secretario do Partido Comunista de Cuba no VI Congreso onde se estableceron reformas econ\u00f3micas para adaptar o sistema aos novos acontecementos econ\u00f3micos e a crise global e nacional.\nO 24 de febreiro de 2013, tras as elecci\u00f3ns parlamentarias de 2013, Ra\u00fal Castro foi elixido como presidente do Consello de Estado.\nRelaci\u00f3ns internacionais.\nRa\u00fal Castro comezou desde os primeiros momentos do seu goberno provisional a revisar as relaci\u00f3ns con naci\u00f3ns como M\u00e9xico e Rusia, e tam\u00e9n se notou o reforzamento dos lazos coa China.\nNo seu discurso o d\u00eda 2 de decembro de 2006, Ra\u00fal Castro, presidente provisional de Cuba, anunciou que o goberno cubano estaba disposto a iniciar negociaci\u00f3ns cos Estados Unidos, a fin de acabar coas restrici\u00f3ns diplom\u00e1ticas entre os dous pa\u00edses. A \u00fanica condici\u00f3n do goberno cubano foi que EEUU non puxese ningunha condici\u00f3n para iniciar ese di\u00e1logo. Nunha entrevista co actor americano Sean Penn, dixo que estaba aberto a un di\u00e1logo co presidente Barack Obama, e que a entrevista poder\u00eda ter lugar mesmo no territorio da Base Naval de Guant\u00e1namo.\nEn decembro de 2008, Ra\u00fal Castro fixo unha importante xira internacional que inclu\u00edu a Venezuela e o Brasil. Tendo como punto principal da s\u00faa xira, a s\u00faa participaci\u00f3n no Primeiro Cumio de Am\u00e9rica Latina e do Caribe, realizado na cidade de Salvador de Ba\u00eda. O marco do cumio serviu para a entrada de Cuba ao Grupo de R\u00edo.\nM\u00e1is tarde, realizou outra xira internacional importante que inclu\u00edu a Rusia, Alxeria e Angola coa intenci\u00f3n de aumentar as relaci\u00f3ns econ\u00f3micas e pol\u00edticas con estas naci\u00f3ns.\nRestablecemento das relaci\u00f3ns diplom\u00e1ticas entre Cuba e os Estados Unidos.\nO 17 de decembro de 2014 Ra\u00fal anuncia, xunto ao seu hom\u00f3logo estadounidense Barack Obama, o restablecemento das relaci\u00f3ns diplom\u00e1ticas entre os dous estados, en comparecencias simult\u00e1neas desde a Habana e Washington, informaron a s\u00faa decisi\u00f3n de continuar os v\u00ednculos diplom\u00e1ticos rotos en xaneiro de 1961 polo presidente norteamericano Dwight D. Eisenhower debido a diferenzas pol\u00edticas co l\u00edder revolucionario cubano Fidel. Cuba liberou ao ex contratista da Axencia dos Estados Unidos para o Desenvolvemento Internacional (USAID polas s\u00faas siglas en ingl\u00e9s), Alan Gross, e os Estados Unidos liberou a tres esp\u00edas cubanos presos dende o 12 de setembro de 1998. Tanto a Santa S\u00e9 como o Papa Francisco xogaron un importante papel como mediadores e garantes neste proceso de apertura. Dito esforzo foi reco\u00f1ecido publicamente polos mandatarios de ambas naci\u00f3ns. O 12 de xaneiro de 2015, Cuba liberou 53 prisioneiros, como parte do acordo entre Washington e A Habana.\nSucesi\u00f3n.\nEn 2018, Miguel D\u00edaz-Canel foi elixido para o cargo de Presidente dos Consellos de Estado e de Ministros, sucedendo a Ra\u00fal Castro, que continuou sendo o primeiro secretario do Partido Comunista de Cuba ata abril de 2021."}
{"id": "35171", "revid": "98629", "url": "https://gl.wikipedia.org/wiki?curid=35171", "title": "Aureliano", "text": "Lucius Domicius Aurelianus, foi o segundo dos emperadores ilirios. Naceu en Sirmium (Panonia) de familia humilde o 9 de setembro do ano 214. Foi emperador do 270 \u00f3 275.\nDende moi novo serve no ex\u00e9rcito como simple soldado, e pouco a pouco vai ascendendo, desempe\u00f1ando diversos postos ata chegar a ser comandante en xefe da cabalar\u00eda do Imperio. No 256, foi vicario de Ulpicio Crimito, casando coa s\u00faa filla Severina, coa que tivo unha filla.\nNo 268, sendo Galieno emperador, Aureolus reb\u00e9lase e toma Mil\u00e1n.\nGalieno acode para rematar coa rebeli\u00f3n e vence a Aureolo, quen se refuxia en Mil\u00e1n. Pero unha conxura remata co asasinato do emperador, sendo nomeado Claudio II. Este nomea a Aureliano, xefe da cabaler\u00eda do Imperio.\n\u00c1 morte de Claudio II pola peste, o elixido \u00e9 Aureliano. Pero Quintilo, irm\u00e1n do emperador, \u00e9 reco\u00f1ecido polo Senado. Aureliano ponse en cami\u00f1o cara \u00e1 Roma para se enfrontar as tropas de Quintilo. Este, vendo a s\u00faa inferioridade, suic\u00eddase, deixando o trono en mans de Aureliano, que axi\u00f1a \u00e9 reco\u00f1ecido polo Senado\nO seu reinado.\nA Loita contra os B\u00e1rbaros\nAureliano atopa o imperio do mesmo xeito c\u00f3s seus dous antecesores, dividido en tres partes, e a parte central onde el gobernaba estaba arruinada e en constantes loitas polas invasi\u00f3ns e incursi\u00f3ns dos b\u00e1rbaros de al\u00e9n das fronteiras.\nXa dende un primeiro intre, entregouse \u00f3 labor de loitar, e asegurar as fronteiras, traslad\u00e1ndose constantemente dunha fronteira a outra para rematar coa situaci\u00f3n. Grande estratego, os seus soldados dic\u00edan del que ti\u00f1a man de \"ad ferrum\", foi vencendo pouco a pouco os seus inimigos e fortalecendo as fronteiras do Imperio.\nA primeira gran loita \u00e1 que tivo que facer fronte foi contra dos Xutungos, un pobo alam\u00e1n, que invade Italia, e venceu os romanos. Aureliano deixou pasar o tempo para que volvesen sobre as s\u00faas costas, e as\u00ed foi, f\u00f3ronse desfacendo en pequenos grupos, o que levou \u00f3s romanos \u00e1 tarefa de vencelos un a un. Unha vez rematada a tarefa, foi a Roma e rodeou a cidade cunha impresionante muralla de m\u00e1is de 18 Km de lonxitude, con alturas que van dende os 10 aos 20 m, mais de 56 torres de vixilancia e unha anchura de preto de seis metros. Era a primeira vez en 5 s\u00e9culos que Roma ti\u00f1a muralla, un bo sinal da mudanza dos tempos. Esta muralla, da cal a\u00ednda quedan pegadas na cidade eterna, co\u00f1\u00e9cese polo nome de muralla de Adriano, inda que foi rematada polo emperador Probo.\nPosteriormente enfr\u00f3ntase a intrunxios, sarmatas e v\u00e1ndalos, po\u00f1endo orde no imperio. Pero no 272, os godos invaden Iliria e Tracia, e Aureliano pers\u00e9gueos ata o Danubio, onde os vence morrendo nesta guerra o seu rei Cannabaudes. Decidido a po\u00f1er orde no imperio, traslada t\u00f3dolos romanos da provincia da Dacia, abandon\u00e1ndoa para sempre, despois de s\u00e9culo e medio que fac\u00eda que fora conquistada por Traxano\nXuntanza territorial do Imperio.\nNo ano 271, Zenobia invadira Exipto e conquist\u00e1rao sen case ningunha loita. Xa ti\u00f1a practicamente toda a parte oriental do antigo imperio romano. Ent\u00f3n, decl\u00e1rase independente, nome\u00e1ndose ela mesma emperatriz, mentres que o seu fillo Valabatho foi nomeado C\u00e9sar, acu\u00f1a moeda propia e fai de Palmira a s\u00faa capital.\nAureliano, unha vez rematado o problema dos b\u00e1rbaros, e asegurando as s\u00faas fronteiras, quere rematar co problema de Zenobia. Prepara a s\u00faa expedici\u00f3n e toma Antioqu\u00eda con menos oposici\u00f3n da suposta para as armas romanas. Zenobia e o seu ex\u00e9rcito permanecen en Emesa, onde a cabalar\u00eda romana \u00e9 rexeitada, pero a infanter\u00eda d\u00e1lle a volta \u00e1 batalla, fuxindo Zenobia e o seu fillo cara a Palmira. Al\u00ed chega Aureliano, que pon sitio \u00e1 cidade, e conqu\u00edstaa despois de grandes perdas. Zenobia foxe para Persia, pero \u00e9 apresada pola cabalar\u00eda.\nAureliano deixa 600 romanos para a vixilancia de Palmira e vaise cara a Exipto. Al\u00f3, o rico comerciante Firmo, capitaneaba unha revolta para facer independente a cidade de Alexandr\u00eda. O ex\u00e9rcito toma Exipto sen loita, e Firmo suic\u00eddase, despois dunha forte resistencia, que rematou co Museo de Alexandr\u00eda, inda que non coa s\u00faa biblioteca. Alexandr\u00eda \u00e9 castigada, derr\u00fabase a s\u00faa muralla e gr\u00e1vase con novos impostos de gran. Aureliano acuartela d\u00faas lexi\u00f3ns permanentes en Exipto.\nMentres tanto en Palmira, Antioco, parente de Zenobia, procl\u00e1mase rei coa axuda dos persas. T\u00f3dolos romanos da guarnici\u00f3n son asasinados. Aureliano volta a Palmira, pero esta vez non perdoa a cidade, que queda arrasada e nunca m\u00e1is recuperou o seu antigo esplendor. Deixa a cabalar\u00eda gala para coidar da zona, mentres Ant\u00edoco logrou fuxir cara a Persia.\nAgora, coa situaci\u00f3n en Oriente xa dominada, s\u00f3 quedaba o imperio galo, co seu emperador Tetrico I en moitas dificultades co seu ex\u00e9rcito e sublevaci\u00f3ns internas. No 273, Aureliano pres\u00e9ntase en Li\u00f3n, e a batalla ten lugar nos campos Catal\u00e1unicos, onde Tetrico I foi vencido, e pasouse \u00f3 bando romano, xa canso da s\u00faa situaci\u00f3n persoal e maila do seu fillo. Entr\u00e9gase no 274 en Treveris e t\u00f3dalas provincias occidentais pasan de novo \u00e1s mans dos romanos, excepto a Britania que pasar\u00eda pouco despois.\nNo 274, volta a Roma onde fai unha entrada triunfal, acompa\u00f1ado de Zenobia, Tetrico I e Tetrico II coma ref\u00e9ns. O Senado nom\u00e9ao Restitutor Orbis, e \u00e1 s\u00faa esposa Ulpia Severa conc\u00e9delle o t\u00edtulo de Augusta e Mater Castrorum.\nA s\u00faa fin.\nXa en Roma, ded\u00edcase a po\u00f1er orde na econom\u00eda do Imperio. Coas novas terras restitu\u00eddas e os tesouros de Palmira e Exipto, o primeiro que fai \u00e9 retirar as moedas de Palmira e o Imperio galo, e acu\u00f1ar novas moedas que te\u00f1an gran valor, chamadas \"aurelianas\", m\u00e1is que nada para que volva a confianza na moeda romana, perdida dende hai tempo. Nestas moedas fai gravar a lenda \"Restitutor Orbis, invictor, conservator et pacator\".\nEstas reformas monetarias levaron o gremio dos acu\u00f1adores a se levantar e tratar de rematar coa reforma, apoiada por alg\u00fans senadores, pero Aureliano acabou coa mesma dun xeito militar, con m\u00e1is de 7000 mortes en \u00e1mbolos dous bandos en loita, inclu\u00edndo alg\u00fans senadores.\nNo aspecto social importou un costume do antigo Exipto, os labregos estaban obrigados a estar xunguidos \u00e1 terra e cultivar as terras adxacentes as s\u00faas sempre e cando non as cultivasen outros, ou polo menos pagar os impostos das mesmas.\nTrocou os institutos libres profesionais (\"collegia\"), noutros de car\u00e1cter obrigatorio estatalizado, o que na pr\u00e1ctica levou a aumentar a presi\u00f3n fiscal a favor dos m\u00e1is ricos, o que lle permitiu condonar a d\u00e9beda do Estado dos m\u00e1is pobres.\nReorganizou a Italia administrativamente como unha provincia m\u00e1is do Imperio, nomeou gobernadores procedentes da orde ecuestre, e non senatorial, o que lle granxeou a inimizade do Senado. Para compensar, trata de ga\u00f1ar o pobo de Roma coa distribuci\u00f3n masiva e gratu\u00edta de pan e aceite a 200\u00a0000 pobres de Roma. A \"Historia Augusta\" fala incluso da repartici\u00f3n de roupa entre a xente.\nPero sen d\u00fabida, unha das s\u00faas m\u00e1is importantes medidas, foi despois do abandono da Dacia e o traslado dos romanos desa provincia, foi a creaci\u00f3n da Dacia Ripensis, fortemente militarizada e da Dacia Mediterranea, na outra beira do r\u00edo Danubio e o asentamento de diversas tribos b\u00e1rbaras nos \"limes\" defensivos para mellor asimilaci\u00f3n da cultura romana\nA relixi\u00f3n dentro do imperio estaba en plena crise. Est\u00e1base a impo\u00f1er un modelo mitra\u00edsta da relixi\u00f3n, no cal o Sol Invictus estaba a dominar e conciliar t\u00f3dolos cultos pag\u00e1ns, e Aureliano conv\u00e9rteo en relixi\u00f3n estatal, levantando un templo \u00f3 sol en Roma e acu\u00f1\u00e1ndose numerosas moedas co simbolismo solar. Este monote\u00edsmo relixioso tivo unha grande raigame entre o ex\u00e9rcito.\nAureliano f\u00edxose chamar Deus, feito sen precedentes dende Caracalla, e present\u00e1base en p\u00fablico vestido de ouro e cunha coroa, pero suponse que o fac\u00eda como estratexia para aumentar e agrandar o prestixio e autoridade do Emperador, practicamente desaparecida, polo que lle convi\u00f1a presentarse coma \"Deus et Domini\"\nPara aumentar as defensas do Imperio, reforzou as fronteiras, e constru\u00edu moitas murallas en cidades da Galia, reparando calzadas e v\u00edas.\nNo ano 275, Aureliano toma o t\u00edtulo de c\u00f3nsul por terceira vez e reprime unhas revoltas na Galia, loitando contra os b\u00e1rbaros en Vindelicia, no sur da actual Alema\u00f1a. Nese momento planea unha expedici\u00f3n contra os persas, pero morre asasinado polos seus oficiais \u00f3s cales o seu secretario convence de que Aureliano trataba de matalos. \u00d3 parecer, o secretario estaba acusado de corrupci\u00f3n, e Aureliano levaba unha loita persoal contra esta lacra social. Morre en Caenophrurium, cami\u00f1o de Bizancio.\nUlpia Severina puido ter reinado un curto espazo de tempo ata a elecci\u00f3n de T\u00e1cito, xa que parece que hai algunhas moedas acu\u00f1adas que as\u00ed o indican, o que si est\u00e1 claro \u00e9 que houbo un interregno entre a morte de Aureliano e o novo emperador T\u00e1cito"}
{"id": "35172", "revid": "65337", "url": "https://gl.wikipedia.org/wiki?curid=35172", "title": "Bette Midler", "text": "Bette Midler, nada en Honolulu (Hawai) o 1 de decembro de 1945, \u00e9 unha cantante de m\u00fasica pop e unha actriz estadounidense.\nTraxectoria.\nAta os 13 anos non tivo ocasi\u00f3n de ve-la televisi\u00f3n. O seu irm\u00e1n m\u00e1is novo padec\u00eda dunha discapacidade mental, de forma que os seus pais deb\u00edan prestarlle atenci\u00f3n continua. \u00c9 prob\u00e1bel que iso influ\u00edse para que Midler comezase a actuar, cantar e representar situaci\u00f3ns c\u00f3micas na casa, co fin de facerse notar perante os seus pais, sentando as\u00ed as bases da s\u00faa futura carreira.\nEn 1966 Midler interveu na pel\u00edcula \"Hawaii\", que se rodou case na s\u00faa integridade nas illas. \u00d3 trasladarse o equipo de rodaxe para as escenas finais aos \u00c1nxeles, tivo a idea de ir a Nova York unha vez finalizada a pel\u00edcula. Al\u00ed respondeu unha invitaci\u00f3n \u00f3 p\u00fablico para acompa\u00f1ar a produci\u00f3n teatral \"O violinista no tellado\" nunha xira nacional, e rematou sendo contratada para a versi\u00f3n da obra que se representaba en Broadway. Actuou durante tres anos nesa obra. A continuaci\u00f3n fixo interpretaci\u00f3ns musicais e gravou o seu primeiro \u00e1lbum, que apareceu en 1972 e se converteu nun disco de ouro. Por el Midler conseguiu un Grammy coma mellor cantante novel. O seu segundo \u00e1lbum tam\u00e9n tivo unha boa acollida. Naquel ano Midler apareceu na portada da revista Newsweek.\nDeseguido Midler participou en varias pel\u00edculas de televisi\u00f3n e de cinema, que pasaron case desapercibidas. Con todo, en 1979 foi a protagonista en \"The Rose\", pel\u00edcula na que interpretou o papel dunha cantante rock inspirada en Janis Joplin. A s\u00faa actuaci\u00f3n foi tan convincente que foi nomeada \u00f3 Oscar coma Mellor Actriz Principal. Neses anos recibiu tam\u00e9n dous premios Emmy da televisi\u00f3n, un por un programa de variedades e outro polo programa \"Tonight Show\", moi popular nos Estados Unidos. Dende ent\u00f3n Midler non deixou de facer pel\u00edculas, aparecer en shows e concertos, e gravar discos. Ata 1999 ti\u00f1a ga\u00f1ado catro Grammy, tres Emmy e un Tony, ademais de d\u00faas candidaturas ao Oscar.\nComo a superestrela que \u00e9, sobre todo no \u00e1mbito da m\u00fasica, Midler \u00e9 diferente \u00e1 maior\u00eda das estrelas. \u00c9 baixa e m\u00e1is ben grosa, pero ten unha personalidade chea de enerx\u00eda, \u00e9 inqueda e apaixonada, ten moito sentido do humor e \u00e9 capaz de rir de si mesma, sen darlle importancia \u00e1 s\u00faa condici\u00f3n de persoa famosa. Como cantante realizou concertos que se te\u00f1en convertido en aut\u00e9nticos cl\u00e1sicos da m\u00fasica moderna de entretemento, e cuxas gravaci\u00f3ns orixinais son gardadas con celo.\nDende os anos 90 Midler involucrouse profundamente en actividades ben\u00e9ficas e de axuda, dende a loita contra a SIDA ata programas para combate-lo analfabetismo de adultos en pa\u00edses pobres. Tam\u00e9n ten participado en iniciativas para preservar as selvas forestais, polo que en 1997 foi distinguida polo Programa do Medio Ambiente das Naci\u00f3ns Unidas.\nMidler casou en 1984 e ten un fillo."}
{"id": "35173", "revid": "6750", "url": "https://gl.wikipedia.org/wiki?curid=35173", "title": "Bismarck, Dacota do Norte", "text": "Bismarck, cidade capital do estado de Dacota do Norte,un dos estados que conforman os Estados Unidos. Os colonos de orixe alem\u00e1n foron maior\u00eda a finais do s\u00e9culo XIX, polo que bautizaron \u00e1 cidade en homenaxe ao chanceler alem\u00e1n Otto von Bismarck, a\u00ednda hoxe o 57.9% \u00e9 desa orixe, mais s\u00f3 un 4.3% da poboaci\u00f3n pode falar a lingua alem\u00e1.\nOrixe \u00e9tnica da poboaci\u00f3n: Alema\u00f1a (57.9%), Noruega (18.2%), Rusia (7.7%), Irlanda (7.2%), Inglaterra (5.0%), Suecia (4.3%), Afroamericanos (3.40%). \nTen aproximadamente 60.000 habitantes."}
{"id": "35174", "revid": "22570", "url": "https://gl.wikipedia.org/wiki?curid=35174", "title": "Acquaviva Platani", "text": "Acquaviva Platani (en ) \u00e9 un concello italiano da provincia de Caltanissetta, na rexi\u00f3n de Sicilia. Ten 1\u00a0231 habitantes (2001) e unha superficie de 14\u00a0km\u00b2.\nFai fronteira cos concellos de: Cammarata (AG), Casteltermini (AG), Mussumeli e Sutera.\nHistoria.\nAs primeiras noticias da comuna rem\u00f3ntanse \u00e1 \u00e9poca da conquista normanda (1086)."}
{"id": "35175", "revid": "22570", "url": "https://gl.wikipedia.org/wiki?curid=35175", "title": "Szczeliniec Wielki", "text": "Szczeliniec Wielki \u00e9 a o maior cumio (919 m) dos G\u00f3ry Sto\u0142owe, Polonia, un dos t\u00edpicos pequenos macizos da Europa central. Na aba do cumio est\u00e1n os lugares de Kar\u0142\u00f3w e Pasterka"}
{"id": "35176", "revid": "56817", "url": "https://gl.wikipedia.org/wiki?curid=35176", "title": "182", "text": ""}
{"id": "35177", "revid": "529", "url": "https://gl.wikipedia.org/wiki?curid=35177", "title": "\u00c1cido acetilsalic\u00edlico", "text": ""}
{"id": "35178", "revid": "22570", "url": "https://gl.wikipedia.org/wiki?curid=35178", "title": "Acet\u00edmetro", "text": "O acet\u00edmetro \u00e9 un aparello para medi-la forza do vinagre e determinar se \u00e9 apto para a s\u00faa comercializaci\u00f3n ou a porcentaxe de \u00e1cido ac\u00e9tico contido en calquera l\u00edquido."}
{"id": "35179", "revid": "6017105", "url": "https://gl.wikipedia.org/wiki?curid=35179", "title": "Alvito", "text": "Alvito p\u00f3dese referir a:\nComo top\u00f3nimo pode referirse a:"}
{"id": "35180", "revid": "23204", "url": "https://gl.wikipedia.org/wiki?curid=35180", "title": "Betanzos - Mandeo", "text": "Betanzos-Mandeo \u00e9 un espazo protexido galego \u00e9 un espazo natural declarado como zona especial de conservaci\u00f3n (ZEC) que abrangue 1.020 ha dos concellos de Aranga, Bergondo, Betanzos, Coir\u00f3s, Irixoa, Mi\u00f1o, Paderne e Oza-Cesuras. Acolle a boa parte do r\u00edo Mandeo e o r\u00edo Mendo, rexi\u00f3n onde se conservan as tradicionais fragas de ribeira e as marismas na desembocadura do r\u00edo, na r\u00eda de Betanzos. A importancia da s\u00faa conservaci\u00f3n reside na s\u00faa flora de ribeira e da vexetaci\u00f3n da marisma, t\u00edpica do Cant\u00e1brico e do Atl\u00e1ntico meridional. Tam\u00e9n, por ser un h\u00e1bitat onde se conserva o salm\u00f3n atl\u00e1ntico.\n\u00c9 tam\u00e9n unha zona de especial protecci\u00f3n dos valores naturais.\nFauna e flora.\nFlora.\nAs especies da flora catalogadas como especies silvestres en r\u00e9xime de protecci\u00f3n especial ou presentes no catalogo galego de especies ameazadas son:\nFauna.\nInvertebrados.\nAs especies de invertebrados catalogadas como especies silvestres en r\u00e9xime de protecci\u00f3n especial ou presentes no catalogo galego de especies ameazadas son:\nAnfibios.\nAs especies de anfibios catalogadas como especies silvestres en r\u00e9xime de protecci\u00f3n especial ou presentes no catalogo galego de especies ameazadas son:\nR\u00e9ptiles.\nAs especies de r\u00e9ptiles catalogadas como especies silvestres en r\u00e9xime de protecci\u00f3n especial ou presentes no catalogo galego de especies ameazadas son:\nAves.\nAs especies de aves catalogadas como especies silvestres en r\u00e9xime de protecci\u00f3n especial ou presentes no catalogo galego de especies ameazadas son:\nMam\u00edferos.\nAs especies de mam\u00edferos catalogadas como especies silvestres en r\u00e9xime de protecci\u00f3n especial ou presentes no catalogo galego de especies ameazadas son:\nLexislaci\u00f3n.\nFoi declarado como lugar de importancia comunitaria (LIC) en decembro de 2004 e ascendeu a zona especial de conservaci\u00f3n (ZEC) en marzo de 2014."}
{"id": "35184", "revid": "23204", "url": "https://gl.wikipedia.org/wiki?curid=35184", "title": "Fernando Almansa", "text": "Jos\u00e9 Fernando de Almansa Moreno-Barreda, vizconde do Castelo de Almansa, nado o 4 de novembro de 1948 en Granada, \u00e9 un diplom\u00e1tico de orixe andaluza.\nTraxectoria.\nEstudou dereito na Universidade de Deusto, ingresou na carreira diplom\u00e1tica en 1974 estivo destinado en Bruxelas, M\u00e9xico e Moscova. Foi o xefe da Casa Real espa\u00f1ola (1993-2002) en substituci\u00f3n de Sabino Fern\u00e1ndez Campo, actualmente \u00e9 conselleiro privado de Xo\u00e1n Carlos I e membro de varios consellos de administraci\u00f3n de empresas privadas como Telef\u00f3nica e do Padroado dos Premios Pr\u00edncipe de Asturias."}
{"id": "35186", "revid": "56817", "url": "https://gl.wikipedia.org/wiki?curid=35186", "title": "Adelshofen", "text": "O top\u00f3nimo alem\u00e1n Adelshofen pode referirse a:"}
{"id": "35187", "revid": "56817", "url": "https://gl.wikipedia.org/wiki?curid=35187", "title": "Aguilares", "text": "O top\u00f3nimo castel\u00e1n Aguilares pode referirse a:"}
{"id": "35188", "revid": "56817", "url": "https://gl.wikipedia.org/wiki?curid=35188", "title": "Abu", "text": "Abu p\u00f3dese referir a:"}
{"id": "35189", "revid": "1410", "url": "https://gl.wikipedia.org/wiki?curid=35189", "title": "Jos\u00e9 Luis Alonso Riego", "text": "Jos\u00e9 Luis Alonso Riego, nado na Guarda o 15 de xaneiro de 1945, \u00e9 un empresario e pol\u00edtico galego do PPdeG.\nTraxectoria.\nIndustrial propietario de Terrazos M. Riego en Porri\u00f1o. Foi parlamentario auton\u00f3mico desde 1981 por Alianza Popular e o seu sucesor o Partido Popular ata 2005. Apoiou a Alberto N\u00fa\u00f1ez Feij\u00f3o para suceder a Manuel Fraga como presidente do Partido Popular de Galicia. Foi alcalde da Guarda desde 2000 ata 2007."}
{"id": "35190", "revid": "5312", "url": "https://gl.wikipedia.org/wiki?curid=35190", "title": "Agrupaci\u00f3n de Juventudes Tradicionalistas", "text": "A Agrupaci\u00f3n de Juventudes Tradicionalistas foi un partido carlista espa\u00f1ol legalizado en 1977. O seu primeiro xefe nacional foi Santiago Mart\u00ednez de Campos. \nDurante a transici\u00f3n espa\u00f1ola estivo vencellado a Blas Pi\u00f1ar e a Fuerza Nueva e sempre mantivo o que a extrema dereita denomina principios do 18 de xullo fronte a outras forzas do carlismo tradicional que mante\u00f1en diferenzas co franquismo. O partido disolveuse en 1986."}
{"id": "35196", "revid": "865", "url": "https://gl.wikipedia.org/wiki?curid=35196", "title": "Celebrity Skin", "text": "Celebrity Skin \u00e9 o terceiro e \u00faltimo \u00e1lbum da banda estadounidense de rock alternativo Hole, editado o 8 de setembro de 1998 a trav\u00e9s do selo DGC Records en Estados Unidos e de Geffen Records internacionalmente.\nAs canci\u00f3ns foron compostas pola banda, algunhas coa axuda de Billy Corgan; por\u00e9n, Courtney Love \u00e9 a encargada de todas as letras. O traballo no estudio levou ao redor dun ano e medio, debido \u00e1 carreira de actriz de Love."}
{"id": "35197", "revid": "173987", "url": "https://gl.wikipedia.org/wiki?curid=35197", "title": "D\u00eda Nacional da Galiza", "text": ""}
{"id": "35199", "revid": "85894", "url": "https://gl.wikipedia.org/wiki?curid=35199", "title": "Serie de Fourier", "text": "En matem\u00e1ticas, ch\u00e1mase serie de Fourier, a aquela da forma:\nFourier foi o primeiro que estudou tales series sistematicamente, aplic\u00e1ndoas \u00e1 soluci\u00f3n da ecuaci\u00f3n da calor e publicando os seus resultados iniciais en 1807 e 1811. Esta \u00e1rea de investigaci\u00f3n ch\u00e1mase algunhas veces An\u00e1lise harm\u00f3nica.\nConverxencia a unha funci\u00f3n peri\u00f3dica.\nSe f(x) \u00e9 unha funci\u00f3n peri\u00f3dica de per\u00edodo 2\u03c0 e formula_4, e formula_5 daquela a serie converxe a f(x).\nForma exponencial.\nPola identidade de Euler(formula_6), e operando adecuadamente, se\na serie de Fourier p\u00f3dese expresar coma a suma de d\u00faas series:\nEn forma m\u00e1is compacta:\nAplicaci\u00f3ns.\nSoluci\u00f3n de ecuaci\u00f3ns diferenciais.\nA ecuaci\u00f3n a resolver\nEnxe\u00f1ar\u00eda.\n\u00c9 com\u00fan substitu\u00edr a vari\u00e1bel \"x\" por \u03c9t, resultando as compo\u00f1entes:\nPolo tanto:\nAlgunhas consecuencias positivas das propiedades de homomorfismo de exp.\nDebido a que as \"funci\u00f3ns base\" \"e\"\"ikx\" son homomorfismos da li\u00f1a real (m\u00e1is concretamente, do \"grupo do c\u00edrculo\") temos certas identidades \u00fatiles:\nFormulaci\u00f3n xeral.\nAs \u00fatiles propiedades das series de Fourier son debidas principalmente \u00e1 ortogonalidade e \u00e1 propiedade de homomorfismo das funci\u00f3ns \"e\"\"i n x\".\nOutras sucesi\u00f3ns de funci\u00f3ns ortogonais te\u00f1en propiedades similares, a\u00ednda que algunhas identidades \u00fatiles, concernendo por exemplo \u00e1s convoluci\u00f3ns, non seguir\u00e1n cumpr\u00edndose se se perde a \"propiedade de homomorfismo\".\nAlg\u00fans exemplos son as secuencias de funci\u00f3ns de Bessel e os polinomios ortogonais. Tales sucesi\u00f3ns obt\u00e9\u00f1ense normalmente como soluci\u00f3ns dunha ecuaci\u00f3n diferencial; unha gran clase de tales sucesi\u00f3ns \u00fatiles son soluci\u00f3ns dos chamados problemas de Sturm-Liouville."}
{"id": "35200", "revid": "23204", "url": "https://gl.wikipedia.org/wiki?curid=35200", "title": "Memphis Grizzlies", "text": "Os Memphis Grizzlies son un equipo profesional de baloncesto de Memphis, Tennessee. Xogan na Divisi\u00f3n Suroeste da Conferencia Oeste da National Basketball Association (NBA). Xunto aos Toronto Raptors, os Grizzlies foron fundados en 1995 como parte da expansi\u00f3n da NBA no Canad\u00e1. O equipo comezou en Vancouver, e trasladouse no ano 2001 a Memphis.\nHistoria.\nVancouver.\nOs Vancouver Grizzlies xunto \u00f3s Toronto Raptors convert\u00e9ronse en franqu\u00edas da NBA en 1995. \u00c1mbolos dous equipos foron os primeiros en xogar no Canad\u00e1 dende que o fixeran os Toronto Huskies na tempada 1946-1947. Inicialmente o equipo foi composto de xogadores conseguidos nun draft de expansi\u00f3n, sendo a primeira elecci\u00f3n dos Grizzlies Bryant Reeves. A\u00ednda que ga\u00f1aron o seu primeiro partido na casa, acabaron a tempada 1995-1996 co peor balance da NBA, o normal para un equipo novo na liga. En 1996, os Grizzlies elixiron no draft a Shareef Abdur-Rahim no posto n\u00famero tres. Pero os Grizzlies continuaban a loitar sen \u00e9xito, e na tempada 1996-1997 perderon 23 partidos seguidos (r\u00e9cord da NBA compartido cos Denver Nuggets), dende febreiro ata abril, a remataron co peor r\u00e9cord da liga de novo.\nEn 1997, os Grizzlies elixiron no draft a Antonio Daniels co n\u00famero 4. Viuse unha lixeira mellor\u00eda no equipo, que acabou no sexto posto da divisi\u00f3n. Pero volveron \u00f3 derradeiro posto na tempada seguinte, malia a elecci\u00f3n do base Mike Bibby no segundo posto no draft de 1998. Na tempada da folga de 1999, s\u00f3 ga\u00f1ar\u00edan oito partidos.\nDespois da folga, a asistencia \u00e1 cancha dos Grizzlies comezou a descender, e os donos do equipo, a empresa OrcaBay (que tam\u00e9n posu\u00eda os Vancouver Canucks da NHL) comezou a perder cartos. Michael Heisley mercou o equipo en 2000, pero despois doutro ano con baixa venda de entradas, decidiu muda-lo equipo a Memphis.\nMemphis.\nDespois do traslado a Memphis na pretempada 2001-2002, o equipo contratou \u00f3 ex xogador de Los Angeles Lakers e membro do Hall of Fame da NBA Jerry West como General Manager en 2002, quen recibir\u00eda na tempada 2003-2004 o premio \u00f3 Executivo do Ano da NBA. No draft do ano 2001 elixir\u00edase a Pau Gasol na terceira posici\u00f3n, que ga\u00f1ar\u00eda o premio \u00f3 Rookie do Ano. Na tempada 2002-2003 tam\u00e9n ser\u00eda fichado Hubie Brown como adestrador xefe. Logrou ga\u00f1ar o premio \u00f3 Adestrador do Ano na seguinte tempada tras alcanzar-los playoffs por primeira vez na historia dos Grizzlies quedando sextos de conferencia.\nHubie Brown foi despedido na tempada 2004-2005, no momento no que os Grizzlies estaban a ter un balance negativo. Jerry West asinou \u00f3 analista da TNT e antigo adestrador Mike Fratello. O balance mellorou e o equipo logrou entrar na postempada por segunda vez consecutiva. Os Grizzlies tiveron un per\u00edodo de vacaci\u00f3ns moi activo, no que remodelaron o equipo e engadiron talento veter\u00e1n. Perderon a Bonzi Wells, a Jason Williams, a Stromile Swift e a James Posey, pero adquiriron a Damon Stoudamire, a Bobby Jackson e a Eddie Jones.\nNesa tempada lograron chegar \u00f3s playoffs por terceira vez seguida, calific\u00e1ndose como quintos na Conferencia Oeste. Tiveron que enfrontarse \u00f3s Dallas Mavericks e foron barridos en catro partidos. A franqu\u00eda de Memphis ten o r\u00e9cord de derrotas consecutivas en playoffs, 12, que fan tres anos sen ga\u00f1ar nin unha serie, e nin un encontro en postempada na curta historia da franqu\u00eda.\n2008-presente: Gay e Randolph.\nO 22 de xaneiro de 2009, o adestrador Marc Iavaroni foi despedido e substitu\u00eddo temporalmente polo adestrador asistente de Iavaroni, Johnny Davis. Coma substituto, chegou Lionel Hollins o 25 de xaneiro de 2009.\nO 25 de xu\u00f1o de 2009, coa segunda elecci\u00f3n do Draft da NBA, os Grizzlies seleccionaron ao pivote Hasheem Thabbeet da Universidade de Connecticut, e seleccionaron m\u00e1is tarde a DeMarre Carroll da Universidade de Missouri coa 27\u00aa elecci\u00f3n.\nO 9 de setembro de 2009, os Grizzlies asinaron coma axente libre a Allen Iverson por un ano e 3.5 mill\u00f3ns de d\u00f3lares. A fichaxe de Iverson xerou moita controversia debido \u00e1 s\u00faa tempada anterior nos Detroit Pistons, a pesar de que el comentou que estaba impaciente e emocionado por axudar ao equipo. Malia as s\u00faas boas intenci\u00f3ns, tan s\u00f3 xogar en tres partidos, ning\u00fan deles en Memphis, antes de deixar o equipo por \"problemas persoais\". Despois, foi cortado polos Grizzlies.\nTras a sa\u00edda de Iverson, os Grizzlies foron mellorando pouco a pouco. Coa adquisici\u00f3n de Zach Randolph xogando ao nivel de All-Star, a mellora de Marc Gasol e a entrega e intensidade da defensa, os Grizzlies foron candidatos a Playoffs durante gran parte da tempada 2009-10, antes de rematar 10\u00ba no Oeste, cun r\u00e9cord de 40-42.\nNa tempada 2010-11, cumpr\u00edronse 10 anos de baloncesto en Memphis. Esta tempada foi diferente \u00e1s demais, cambiaron o dese\u00f1o da pista cun logo do 10\u00ba aniversario nela. Malia que os Grizzlies e os seareiros estaban a celebrar o d\u00e9cimo aniversario, o equipo fixo unha gran tempada, e quedou 8\u00ba, clasific\u00e1ndose para os Playoffs. Remataron cun r\u00e9cord de 46-36 esa tempada.\nXogadores.\nL\u00edderes hist\u00f3ricos.\nNegra indica que ao xogador segue en activo na franqu\u00eda.\n\"Cursiva\" indica que ao xogador segue en activo, mais non na franqu\u00eda.\nPuntos anotados (a finais da temporada )\nOutras estat\u00edsticas (a finais da temporada )\nMinutos xogados\nRebotes\nAsistencias\nRoubos\nTap\u00f3ns\nGalard\u00f3ns individuais.\nRookie do Ano\nMellor Defensor\nMellor Sexto Home\nXogador m\u00e1is deportivo\nAll-Star\nPrimeiro equipo All-NBA\nSegundo equipo All-NBA\nTerceiro equipo All-NBA\nPrimeiro equipo defensivo\nSegundo Equipo defensivo\nPrimeiro equipo rookie\nSegundo equipo rookie"}
{"id": "35202", "revid": "23204", "url": "https://gl.wikipedia.org/wiki?curid=35202", "title": "New Orleans Pelicans", "text": "Os New Orleans Pelicans (en galego, \"Pelicanos de Nova Orle\u00e1ns\") son un equipo profesional de baloncesto de Nova Orle\u00e1ns (Louisiana), que xoga na Divisi\u00f3n Suroeste da Conferencia Oeste da NBA. Tiveron que mudarse a Oklahoma City, Oklahoma nas tempadas 2005-2006 e 2006-2007 por mor do desastre provocado polo Furac\u00e1n Katrina.\nHistoria.\nNova Orle\u00e1ns.\nEn maio de 2002, tivo lugar a mudanza a Nova Orle\u00e1ns, que foi producida por varios desencontros no equipo directivo da franqu\u00eda e co concello da cidade. George Shinn escapou por pouco dunha condena por violaci\u00f3n; foi acusado de transpasar futuras superestrelas como Kobe Bryant ou Alonzo Mourning por mor da incapacidade para axustarse \u00f3s prezos de mercado; e por \u00faltimo deulle un ultimato \u00e1 cidade, pedindo que constru\u00edran unha nova cancha sen custo para o equipo ou deixar\u00eda a cidade. A cidade non aceptou, e a franqu\u00eda transladouse a Nova Orle\u00e1ns (a\u00ednda que despois de rexeita-la oferta dos Hornets, Charlotte constru\u00edu un novo pavill\u00f3n e abriu en 2005, o Charlotte Bobcats Arena). Rapidamente chegouse a un acordo para xogar no New Orleans Arena, xusto \u00f3 lado do Louisiana Superdome.\n30 de outubro de 2002: Os New Orleans Hornets abren a tempada inaugural na s\u00faa nova cidade contra os Utah Jazz, que, casualmente, cham\u00e1ronse orixinalmente New Orleans Jazz. O dorsal de \"Pistol\" Pete Maravich foi retirado durante o descanso. Esta foi a primeira tempada regular da NBA xogada en Nova Orle\u00e1ns en 23 anos, a\u00ednda que houbo varios encontros amigabels xogados na cidade, inclu\u00edndo \u00f3s propios Charlotte Hornets no New Orleans Arena no 2000. Calific\u00e1ronse por cuarto ano consecutivo para os playoffs no 2002-2003, pero perderon de novo contra Philadelphia. Jamal Mashburn tam\u00e9n volveu a perderse a meirande parte destes playoffs.\nDespois desta tempada, o equipo decidiu cambia-lo seu rumbo, e permitiu que o contrato do adestrador xefe Paul Silas expirase. Foi substitu\u00eddo por Tim Floyd, logrando con el comezar cun balance de 17-7, pero \u00f3 longo da tempada empeorou, rematando cun r\u00e9cord de 41-41, o que fixo que os Hornets non lograran a vantaxe de cancha nos playoffs por moi pouco. Xogaron en primeira rolda dos playoffs da Conferencia Leste contra os Miami Heat, pero un tiro anotado por Dwyane Wade no derradeiro segundo do primeiro partido da serie afundiu \u00f3s Hornets. \u00c1mbolos dous equipos ga\u00f1aron t\u00f3dolos seus partidos nas s\u00faas respectivas canchas, pero o tiro de Wade foi o que fixo que os Heat ga\u00f1aran 4-3 a serie.\nDespois da malleira dos playoffs, Floyd foi despedido e foi contratado Byron Scott como novo adestrador xefe. Nunha nova divisi\u00f3n e cambiando de conferencia, \u00e1 Divisi\u00f3n Suroeste da Conferencia Oeste, que inclu\u00eda catro equipos habituais nos playoffs (San Antonio Spurs, Dallas Mavericks, Memphis Grizzlies e Houston Rockets), non se esperaba que lograran de novo calificarse para a postempada. Toda a tempada estivo marcada polas lesi\u00f3ns dos tres All-Stars do equipo Baron Davis, Jamal Mashburn e Jamaal Magloire, un comezo de 0-8 pronto converteuse nun r\u00e9cord de 2-28, empezando as\u00ed as especulaci\u00f3ns sobre como de malo poder\u00eda se-lo balance a final de tempada, ameazando o r\u00e9cord absoluto da NBA en posesi\u00f3n dos Philadelphia 76ers cun 9-73. En febreiro chegou a mellora das actuaci\u00f3ns do equipo da man de Dan Dickau, un dos favoritos dos seareiros, pero a tempada xa estaba estragada por mor do horroroso inicio. Como consecuencia da decepci\u00f3n, o cadro de xogadores do equipo foi reformado, sendo Baron Davis e Jamal Mashburn intercambiados para facer m\u00e1is doada a reestruturaci\u00f3n. A franqu\u00eda encontrou un soporte nos seus xogadores novos, en teor\u00eda peores dos que xogaran o ano anterior. Tam\u00e9n adquiriron a Jimmy Jackson dos Houston Rockets, pero nunca proporcionou nada \u00f3 xogo do equipo, tal e como sorprendentemente predixeran os analistas m\u00e1is importantes nas radios e televisi\u00f3ns. Foi intercambiado por Maciej Lampe, Casey Jacobsen e Jackson Vroman dos Phoenix Suns, dos que ning\u00fan tivo un impacto significante. Os Hornets acabaron a tempada 18-64, o peor balance de toda a NBA, pero non lograron a elecci\u00f3n n\u00famero un no sorteo do draft, caendo ata a cuarta posici\u00f3n. Pero a pesar da mala sorte, os Hornets escolleorn \u00f3 xogador que quer\u00edan, Chris Paul, xa que sorpredentemente estaba dispo\u00f1\u00edbel despois das elecci\u00f3ns de Atlanta Hawks e Utah Jazz.\nOklahoma City.\nPor mor da devastaci\u00f3n provocada polo Furac\u00e1n Katrina no sueste de Louisiana, os Hornets tiveron que trasladala s\u00faa base de operaci\u00f3ns temporalmente a Oklahoma City para as tempadas 2005-2006 e 2006-07.\nOs Hornets comezaron a s\u00faa primeira tempada en Oklahoma City mellor do esperado, a\u00ednda que non o suficiente como para chegar a postos de playoffs. Cando Chris Andersen foi botado f\u00f3ra da liga por mor da violaci\u00f3n das regras da NBA sobre drogas, parec\u00eda que os Hornets estaban nunha boa racha, chegando a estar brevemente na sexta posici\u00f3n do Oeste. Pero foi un espexismo, perdendo despois 12 de 13 encontros e cun novo r\u00e9cord de dubidosa honra cando anotaron s\u00f3 16 puntos na segunda metade dun partido nos \u00c1nxeles contra os Clippers. A\u00ednda que fixeron un \u00faltimo esforzo para conseguires unha praza de playoffs, as derrotas nos derradeiros segundos dos encontros contra os Cleveland Cavaliers e os Utah Jazz afundiron t\u00f3dalas esperanzas, e o equipo rematou a tempada cun r\u00e9cord de 38-44, no d\u00e9cimo lugar da Conferencia Oeste e f\u00f3ra dos playoffs por seis encontros.\nMalia o r\u00e9cord de derrotas, a tempada foi un \u00e9xito. Chris Paul ga\u00f1ou o premio \u00f3 Rookie do Ano, e varios xogadores m\u00e1is ga\u00f1aron outros t\u00edtulos individuais. Os seareiros de Oklahoma City esgotaron as localidades do Ford Center 24 veces, amosando as\u00ed que est\u00e1n preparados para acoller un equipo das catro grandes ligas profesionais.\nO 28 de xu\u00f1o, os Hornets elixiron a Hilton Armstrong e Cedric Simmones na primeira rolda do draft de 2006. Tam\u00e9n elixiron a Marcus Vinicus, do Brasil, na segunda rolda.\nAdemais, no per\u00edodo de vacaci\u00f3ns fixeron grandes cambios no equipo, probabelmente coa intenci\u00f3n de converterse nunha ameaza seria nos playoffs. Intercambiaron a JR Smith e a PJ Brown por Tyson Chandler dos Chicago Bulls, e deixaron que Speedy Claxton asinara un contrato cos Atlanta Hawks, recheando a posici\u00f3n de base suplente con Bobby Jackson, dos Memphis Grizzlies en vez de deixar que fora Moochie Norris o que xogara nesa posici\u00f3n. Tam\u00e9n trouxeron a Peja Stojakovic, dos Indiana Pacers, que tam\u00e9n est\u00e1n a reface-lo seu cadro de xogadores.\nAs previsi\u00f3ns dos Hornets para a tempada 2006-2007 son moi optimistas, xa que est\u00e1n liderados por Chris Paul, un dos mellores capit\u00e1ns da NBA como se viu a tempada anterior, e te\u00f1en a Peja Stojakovic, un tirador excelente de triplas, e a Tyson Chandler, que achegar\u00e1 o xogo na pintura. Tam\u00e9n achegar\u00e1 asistencias David West, o l\u00edder anotador dos Hornets a tempada anterior, e a defensa vir\u00e1 con Kirk Synder. Os suplentes claves ser\u00e1n Rasual Butler, un especialista en triplas, Bobby Jackson, un bo anotador, Desmond Mason, cun bo xogo na pintura, e Mark Jackson e Linton Johnson, que poden facer grandes encontros. Ademais, te\u00f1en \u00f3s rookies Cedric Simmons e Hilton Armstrong, \u00e1mbolos dous candidatos a ter minutos sa\u00edndo do banco, e sendo Marcus Vinicus toda unha incerteza.\nA franqu\u00eda volveu a Nova Orle\u00e1ns definitivamente na tempada 2007-2008.\nXogadores.\nL\u00edderes hist\u00f3ricos.\nNegra indica que ao xogador segue en activo na franqu\u00eda.\n\"Cursiva\" indica que ao xogador segue en activo, mais non na franqu\u00eda.\nPuntos anotados (temporada regular) (actualizado a 30 de decembro de 2021)\nOutras estat\u00edsticas (temporada regular) (actualizado a 30 de decembro de 2021)\nMinutos xogados\nRebotes\nAsistencias\nRoubos\nTap\u00f3ns\nDorsais retirados.\nOs New Orleans Hornets retiraron o n\u00famero de Maravich durante o seu primeiro partido en Nova Orle\u00e1ns para honrar a s\u00faa contribuci\u00f3n ao baloncesto do estado de Luisiana. Antes de profesional, Maravich xogou para a Louisiana State University (LSU), mentres que xa na NBA xogou para o anteriro equipo de baloncesto da cidade, os New Orleans Jazz.\nGalard\u00f3ns individuais.\nRookie do Ano\nXogador m\u00e1is mellorado da NBA\nPrimeiro equipo All-NBA\nSegundo equipo All-NBA\nTerceiro equipo All-NBA\nPrimeiro equipo defensivo\nSegundo equipo defensivo\nPrimeiro equipo rookie\nSegundo equipo rookie\nAdestrador do Ano\nParticipaci\u00f3ns no All-Star Game da NBA"}
{"id": "35203", "revid": "56817", "url": "https://gl.wikipedia.org/wiki?curid=35203", "title": "Fundamental (\u00e1lbum)", "text": "Fundamental \u00e9 un \u00e1lbum de Pet Shop Boys producido por Trevor Horn, gravado en estudio e publicado o 22 de maio do 2006. Inclu\u00edu o \u00e9xito \"I'm with Stupid\", lanzado o 8 de maio do mesmo ano.\nNa xira deste \u00e1lbum, os Pet Shop Boys fixeron o seu primeiro concerto en Galiza, en Vigo, o 1 de agosto de 2006.\nCanci\u00f3ns.\nTodos os temas foron escritos por Neil Tennant e Chris Lowe ag\u00e1s \"Numb\", que \u00e9 de Diane Warren."}
{"id": "35204", "revid": "92340", "url": "https://gl.wikipedia.org/wiki?curid=35204", "title": "Al-Abbas ibn Abd al-Muttalib", "text": "Al-Abbas ibn Abd al-Muttalib (c. 566 \u2013 c. 653) (en ) foi o t\u00edo paterno e sahaba de Mahoma.\nA\u00ednda que en principio se mostrou reticente \u00e1s ensinanzas do seu sobri\u00f1o no ano 629 acabou por aceptar o islam, convert\u00e9ndose no principal apoio financeiro de Mahoma. Os seus descendentes fundaron a dinast\u00eda abasida."}
{"id": "35205", "revid": "54334", "url": "https://gl.wikipedia.org/wiki?curid=35205", "title": "Xos\u00e9 Di\u00e9guez Reboredo", "text": "Xos\u00e9 Di\u00e9guez Reboredo, nado en Enquerentes (Touro) o 25 de abril de 1934 e finado en Santiago de Compostela o 18 de xullo de 2022, foi un eclesi\u00e1stico galego, foi bispo de Ourense e de Tui-Vigo.\nTraxectoria.\nEstudou no seminario de Compostela e en Salamanca, tam\u00e9n foi licenciado en ciencias exactas pola Universidade de Santiago de Compostela, foi profesor de matem\u00e1ticas no seminario menor de Compostela. Foi bispo de Osma-Soria e da diocese de Ourense.\nEn abril de 2009 presentou \u00f3 papa a renuncia do bispado de Tui-Vigo ao acadar setenta e cinco anos de idade, e en xaneiro de 2010 foi substitu\u00eddo."}
{"id": "35206", "revid": "23204", "url": "https://gl.wikipedia.org/wiki?curid=35206", "title": "Tututepec de Melchor Ocampo", "text": "Tututepec de Melchor Ocampo \u00e9 un dos 570 concellos nos que est\u00e1 dividido o estado mexicano de Oaxaca e que se atopa na zona costeira do mesmo. A s\u00faa cabeceira municipal \u00e9 Villa de Tututepec de Melchor Ocampo.\nXeograf\u00eda.\nO concello de Tututepec de Melchor Ocampo at\u00f3pase na rexi\u00f3n Costa e no distrito de Juquila, na costa do estado. Ten unha extensi\u00f3n territorial de 1 219.727 quil\u00f3metros cadrados que equivalen ao 1,30% da extensi\u00f3n total do estado, sendo as s\u00faas coordenadas extremas 15\u00b0 55' - 16\u00b0 17' de latitude norte e 97\u00b0 10' - 97\u00b0 48' de lonxitude oeste e a s\u00faa altitude fluct\u00faa entre un m\u00e1ximo de 1\u00a0600 e un m\u00ednimo de 0 metros sobre o nivel do mar.\nLimita polo oeste co concello de Santiago Jamiltepec, polo norte con Tataltepec de Vald\u00e9s, polo nordeste con San Miguel Panixtlahuaca, Santa Catarina Juquila e Santos Reyes Nopala, e polo leste con San Pedro Mixtepec -Distrito 22-. Todo o sur do seu territorio est\u00e1 ba\u00f1ado polo oc\u00e9ano Pac\u00edfico.\nDemograf\u00eda.\nA poboaci\u00f3n total do concello de acordo co Censo de Poboaci\u00f3n e Vivenda realizado en 2020 polo Instituto Nacional de Estad\u00edstica y Geograf\u00eda, \u00e9 de 50\u00a0541 habitantes, dos cales 24\u00a0533 son homes e 26\u00a0008 son mulleres.\nA densidade de poboaci\u00f3n ascende a un total de 40 persoas por quil\u00f3metro cadrado.\nLocalidades.\nO concello est\u00e1 formado por 143 localidades, as principais e a s\u00faa poboaci\u00f3n de acordo co censo de 2020 son:"}
{"id": "35207", "revid": "98629", "url": "https://gl.wikipedia.org/wiki?curid=35207", "title": "Presidente de Finlandia", "text": "O Presidente da Rep\u00fablica de Finlandia (en , en ) \u00e9 o Xefe de Estado de Finlandia. O posto foi creado en 1919. Ten unha duraci\u00f3n de 6 anos e desde o ano 1994 ning\u00fan presidente pode ser electo para m\u00e1is de dous mandatos consecutivos. S\u00f3 poden ser presidentes cidad\u00e1ns nados en Finlandia.\nDe 1919 a 1987 o presidente era elixido por un colexio electoral. As elecci\u00f3ns de 1988, por\u00e9n, fix\u00e9ronse con dous sistemas paralelos: se ning\u00fan candidato alcanzaba a maior\u00eda no voto directo o presidente ser\u00eda elixido novamente mediante o sistema de colexio electoral. Tal complicaci\u00f3n desapareceu nas elecci\u00f3ns seguintes, pois desde 1994 a elecci\u00f3n do presidente real\u00edzase de modo directo e se ning\u00fan candidato alcanza a maior\u00eda, os dous candidatos m\u00e1is populares van a unha segunda volta.\nO actual presidente \u00e9 Sauli Niinist\u00f6, elixido en 2012 e reelixido en 2018.\nHistoria.\nDespois da independencia e da Guerra civil finlandesa debateuse moito a cuesti\u00f3n de se Finlandia deb\u00eda ser unha rep\u00fablica ou unha monarqu\u00eda constitucional e o resultado foi un compromiso: unha presidencia bastante forte ao estilo dunha monarqu\u00eda, con grande competencias sobre os asuntos exteriores de Finlandia, o nomeamento do goberno e os cargos p\u00fablicos. A Constituci\u00f3n cambiouse en 2000, para redistribu\u00edr parte deste poder ao Parlamento e ao goberno. A Constituci\u00f3n especifica que se deben seguir os principios do parlamentarismo. Dende as reformas o presidente xa non pode nomear ao primeiro ministro ou a ministros individuais de xeito independente. Por exemplo, este poder foi usado anteriormente para formar gobernos onde o partido con m\u00e1is votos quedou exclu\u00eddo. En canto ao dereito a disolver o Parlamento, a consulta co primeiro ministro e os l\u00edderes dos grupos parlamentarios f\u00edxose obrigatoria antes de que o Parlamento puidese disolverse e ordenar novas elecci\u00f3ns. Ademais, alg\u00fans poderes de nomeamento, como o nomeamento de gobernadores provinciais e xefes de departamento nos ministerios, foron transferidos ao goberno.\nXefes de Estado prerrepublicanos.\nDende a declaraci\u00f3n da independencia de Finlandia o 6 de decembro de 1917 ata o final da guerra civil finlandesa en maio de 1918, Pehr Evind Svinhufvud foi o xefe de Estado da Finlandia Branca na s\u00faa condici\u00f3n de presidente do Senado. Entre maio de 1918 e xullo de 1919, Finlandia tivo dous rexentes (en fin\u00e9s: \"valtionhoitaja\", en sueco: \"stath\u00e5llare\") e, por un tempo, un rei electo, a\u00ednda que este renunciou ao trono:\nT\u00edtulo.\nOficialmente, o xefe de Estado de Finlandia ch\u00e1mase \"presidente da Rep\u00fablica de Finlandia\" (en , en ) abreviado m\u00e1is a mi\u00fado como \"presidente da Rep\u00fablica\" (\"tasavallan presidentti\", \"republikens president\"). Os expresidentes conservan o t\u00edtulo de \"presidente\".\nElecci\u00f3n.\nOs candidatos a presidente poden ser nomeados por partidos rexistrados que obtiveran polo menos un escano nas elecci\u00f3ns parlamentarias anteriores. Un candidato tam\u00e9n pode ser nomeado por 20.000 cidad\u00e1ns con dereito a voto. Entre 1919 e 1988, o presidente foi elixido indirectamente por un colexio electoral composto por electores elixidos polos votantes nas elecci\u00f3ns presidenciais. Nas elecci\u00f3ns presidenciais de 1988, celebr\u00e1ronse elecci\u00f3ns directas e indirectas en paralelo: se ning\u00fan candidato obti\u00f1a unha maior\u00eda absoluta, o presidente era elixido por un colexio electoral formado nas mesmas elecci\u00f3ns. Desde 1994, o presidente \u00e9 elixido por votaci\u00f3n popular directa.\nSe s\u00f3 fora nomeado un candidato, ese candidato ser\u00e1 nomeado presidente sen elecci\u00f3ns. En caso contrario, a primeira quenda de votaci\u00f3ns debe ter lugar o terceiro domingo de xaneiro do ano electoral. As elecci\u00f3ns cel\u00e9branse a d\u00faas voltas. Se un dos candidatos recibe m\u00e1is da metade dos votos emitidos, ese candidato \u00e9 elixido presidente. Se ning\u00fan candidato ga\u00f1a a maior\u00eda absoluta na primeira volta, as d\u00faas primeiras candidaturas volven someterse \u00e1s urnas na segunda volta tres semanas despois. O candidato con m\u00e1is votos na segunda volta \u00e9 proclamado presidente. En caso de empate, a elecci\u00f3n res\u00f3lvese por sorteo. O goberno confirma o resultado das elecci\u00f3ns e, se \u00e9 necesario, realiza o sorteo. O presidente asume o cargo o primeiro d\u00eda do mes seguinte \u00e1s elecci\u00f3ns (xa sexa o 1 de febreiro ou o 1 de marzo, dependendo de se houbese unha ou d\u00faas voltas).\nHoubo varias elecci\u00f3ns presidenciais excepcionais. O primeiro presidente, Kaarlo Juho St\u00e5hlberg, foi elixido polo parlamento finland\u00e9s debido \u00e1 norma de transici\u00f3n da constituci\u00f3n e tam\u00e9n pola lei marcial. En 1940 e 1943, o colexio electoral de 1937 elixiu o presidente, xa que se considerou que non se pod\u00edan organizar unhas elecci\u00f3ns populares debido \u00e1 lei marcial (1940) e \u00e1 Guerra de Continuaci\u00f3n (1943). En 1944, unha lexislaci\u00f3n especial estipulaba directamente que o mariscal Mannerheim fose elixido presidente durante seis anos despois de que Risto Ryti renunciase a metade de mandato. En 1946, a lexislaci\u00f3n especial fixo que o Parlamento elixise un sucesor para o resto do mandato de Mannerheim (ata 1950), tras a s\u00faa renuncia. O Parlamento elixiu ent\u00f3n ao primeiro ministro Juho Kusti Paasikivi como presidente. En 1973, unha lexislaci\u00f3n especial ampliou o mandato do presidente Urho Kekkonen por catro anos ata 1978, cando foi reelixido regularmente.\nToma de posesi\u00f3n.\nO presidente electo, acompa\u00f1ado do presidente do parlamento e do presidente sa\u00ednte, asume o cargo o primeiro d\u00eda do mes seguinte \u00e1s elecci\u00f3ns facendo unha declaraci\u00f3n solemne tanto en fin\u00e9s como en sueco nunha cerimonia na Casa do Parlamento. A declaraci\u00f3n concr\u00e9tase na secci\u00f3n 56 da Constituci\u00f3n:\nO mandato do presidente electo comeza no momento en que se fixo a afirmaci\u00f3n solemne (sobre as 12:20 do d\u00eda da toma de posesi\u00f3n). Despois da inauguraci\u00f3n, o novo presidente, acompa\u00f1ado do seu antecesor, inspecciona a garda de honra f\u00f3ra da Casa do Parlamento.\nSesi\u00f3ns presidenciais de goberno.\nO presidente exerce os seus poderes gobernamentais \"en consello\" co goberno finland\u00e9s, ao modo da \"curia regis\" real. A sesi\u00f3n presidencial (\"presidentin esittely\") cel\u00e9brase normalmente unha vez por semana. Establ\u00e9cese un qu\u00f3rum de cinco ministros e o Chanceler de Xustiza tam\u00e9n est\u00e1 presente. Na sesi\u00f3n, os respectivos ministros presentan o tema e unha proposta de decisi\u00f3n. Con base \u00e1 proposta, o presidente toma a s\u00faa decisi\u00f3n. O presidente poder\u00e1 non aceptar a proposta e devolvela ao goberno para a s\u00faa reconsideraci\u00f3n. Non hai votaci\u00f3n e normalmente non hai discursos \u00e1 parte das mencionadas propostas. Excepto as aprobaci\u00f3ns de novas leis e nomeamentos, o goberno pode presentar o tema ao parlamento, que tomar\u00e1 a decisi\u00f3n final sobre este asunto a proposta do goberno.\nDereitos e poderes.\nAs funci\u00f3ns e competencias do presidente est\u00e1n directamente definidas na Constituci\u00f3n. Ademais das especificadas al\u00ed, o presidente tam\u00e9n cumpre as funci\u00f3ns asignadas ao presidente noutras leis. Segundo a Constituci\u00f3n de Finlandia, o poder executivo est\u00e1 atribu\u00eddo ao presidente e ao goberno, que deben gozar da confianza do parlamento. Este principio refl\u00edctese noutras disposici\u00f3ns da constituci\u00f3n sobre as funci\u00f3ns e competencias do presidente sobre lexislaci\u00f3n, decretos e nomeamento de cargos p\u00fablicos. A tradici\u00f3n dita que o presidente ao asumir o cargo renuncia a calquera afiliaci\u00f3n de partido durante o tempo que dure o seu mandato, para que poida permanecer por riba da pol\u00edtica.\nOrixinalmente o presidente ti\u00f1a un poder executivo bastante amplo, especialmente no \u00e1mbito da pol\u00edtica exterior. As modificaci\u00f3ns constitucionais promulgadas en 1999 reduciron un pouco os poderes do presidente, e agora este comparte a autoridade executiva co primeiro ministro. Non obstante, os presidentes a\u00ednda se consideran un elemento de estabilidade, xa que \u00e9 case imposible para un partido ga\u00f1ar unha maior\u00eda absoluta no Parlamento.\nConvocatoria de elecci\u00f3ns anticipadas.\nPor proposta do primeiro ministro, o presidente pode, despois de consultar cos grupos parlamentarios e mentres o parlamento estea en sesi\u00f3n, ordenar a celebraci\u00f3n de elecci\u00f3ns parlamentarias anticipadas. O novo Parlamento \u00e9 elixido para un mandato normal de catro anos. O propio Parlamento pode decidir cando finalizar a s\u00faa sesi\u00f3n antes do d\u00eda das elecci\u00f3ns. De 1919 a 1991 o poder do presidente para ordenar elecci\u00f3ns anticipadas non estaba limitado e pod\u00eda facelo sempre que o considerase necesario. Os presidentes ordenaron elecci\u00f3ns parlamentarias anticipadas en sete ocasi\u00f3ns. O presidente declara aberta cada sesi\u00f3n anual do parlamento e pecha a \u00faltima sesi\u00f3n anual. Isto faise cun discurso en cada cerimonia de apertura e peche.\nNomear e cesar ministros.\nO primeiro ministro e outros membros do goberno son nomeados e cesados polo presidente da Rep\u00fablica. Despois das elecci\u00f3ns parlamentarias ou en calquera outra situaci\u00f3n onde o goberno renunciou, o presidente, tendo en conta o resultado das consultas entre os grupos parlamentarios e escoitado o punto de vista do presidente do Parlamento, presenta un candidato a primeiro ministro ao parlamento. Se o Parlamento o confirma coa maior\u00eda dos votos emitidos, o presidente proceder\u00e1 a nomear ao primeiro ministro e a outros ministros. O presidente est\u00e1 constitucionalmente obrigado a destitu\u00edr a un goberno ou a calquera ministro no caso de que ese goberno perdese a confianza do Parlamento.\nPoderes de nomeamento.\nO presidente nomea os seguintes cargos:\nA maior\u00eda do proceso de nomeamento real\u00edzase no respectivo ministerio: A Oficina do Presidente non tramita os preparativos nin as presentaci\u00f3ns do nomeamento. Con todo, alg\u00fans presidentes te\u00f1en usado estes poderes publicamente, incluso contra a recomendaci\u00f3n interna da Oficina.\nAdemais, o presidente nomea ou d\u00e1 comisi\u00f3n a:\nRelaci\u00f3ns internacionais.\nO presidente dirixe a pol\u00edtica exterior de Finlandia en cooperaci\u00f3n co Consello de Estado. As disposici\u00f3ns dos tratados e outras obrigas internacionais que afectan a lexislaci\u00f3n nacional son aplicadas por medio do parlamento. En caso contrario, as obrigas internacionais son aplicadas por un decreto presidencial. O presidente toma decisi\u00f3ns sobre a guerra e a paz coa asentimento do parlamento.\nLexislaci\u00f3n.\nO presidente debe asinar e aprobar todos os proxectos de lei adoptados polo Parlamento antes de que se convertan en lei. O presidente debe decidir sobre a ratificaci\u00f3n no prazo de tres meses desde a recepci\u00f3n do proxecto de lei e pode solicitar unha opini\u00f3n do Tribunal Suprema ou do Tribunal de Administraci\u00f3n Supremo antes de dar o seu consentimento. Se o presidente rexeita a proposta ou non decide o asunto a tempo, o Parlamento debe reconsiderar a proposici\u00f3n de lei e pode reeditalo coa maior\u00eda dos votos emitidos. A proposta entrar\u00e1 ent\u00f3n en vigor sen ratificar. Se o Parlamento non consegue emendar a proposici\u00f3n de lei, ent\u00e9ndese que caducou. Os vetos presidenciais xeralmente te\u00f1en \u00e9xito ao evitar que os proxectos de lei se convertan en lei.\nIndultos.\nEn casos individuais, o presidente ten o poder de conceder o indulto de calquera pena de prisi\u00f3n, multa ou falta. Unha amnist\u00eda xeral require da aprobaci\u00f3n do parlamento.\nO poder do indulto converteuse no instrumento para limitar a cadea perpetua a 12 anos ou m\u00e1is, xa que os sucesivos presidentes acabaron indultando a todos os condenados a perpetua. No outono de 2006, o poder de indultar a condenados con cadea perpetua foi trasladada \u00e1 Corte de Apelaci\u00f3ns de Helsinqui, rematando as\u00ed o peculiar acordo onde o presidente exerc\u00eda o poder xudicial. Con todo, mantense o poder presidencial de outorgar indultos. O seu uso diminu\u00edu co actual presidente, Sauli Niinist\u00f6, que exerceu o poder en escasas ocasi\u00f3ns.\nComandante en xefe das Forzas Armadas.\nO presidente da Rep\u00fablica \u00e9 o comandante en xefe das Forzas Armadas de Finlandia, pero pode delegar esta posici\u00f3n noutro cidad\u00e1n finland\u00e9s. A delegaci\u00f3n do cargo de comandante en xefe \u00e9 unha excepci\u00f3n ao principio de que o presidente non pode delegar funci\u00f3ns noutros. A \u00faltima vez que se produciu foi na segunda guerra mundial (ao mariscal de campo Carl Gustaf Emil Mannerheim). O presidente encarga aos oficiais e decide sobre a mobilizaci\u00f3n das Forzas Armadas. Se o Parlamento non est\u00e1 en sesi\u00f3n cando se toma a decisi\u00f3n de mobilizaci\u00f3n, deber\u00e1 convocarse inmediatamente. Como comandante en xefe, o presidente ten o poder de emitir ordes militares sobre directrices xerais para a defensa militar, cambios significativos na preparaci\u00f3n militar e os principios segundo os que se aplique a defensa militar.\nO presidente toma as decisi\u00f3ns sobre as ordes militares xunto co primeiro ministro e o ministro de Defensa. Tam\u00e9n decide os nomeamentos militares xunto co ministro de Defensa.\nPoderes de emerxencia.\nSegundo a Lei de Preparaci\u00f3n, en circunstancias excepcionais, o presidente pode emitir un decreto que autorice ao goberno a exercer poderes de emerxencia de ata un ano. O decreto debe ser presentado ao Parlamento para a s\u00faa aprobaci\u00f3n. Se os poderes dispo\u00f1ibles baixo a Lei de Preparaci\u00f3n resultan inadecuados en caso de emerxencia, poderanse asumir poderes adicionais segundo a Lei de Estado de Defensa. O presidente poder\u00e1 declarar un estado de defensa mediante decreto durante un m\u00e1ximo de tres meses inicialmente. Se \u00e9 necesario, p\u00f3dese ampliar por un ano como m\u00e1ximo. Tam\u00e9n se pode declarar estado de defensa nunha rexi\u00f3n do pa\u00eds. O decreto debe ser sometido ao parlamento para a s\u00faa aprobaci\u00f3n.\nCondecoraci\u00f3ns.\nO presidente, como Gran Mestre, concede condecoraci\u00f3ns e medallas pertencentes \u00e1 Orde da Rosa Branca de Finlandia, \u00e1 Orde do Le\u00f3n de Finlandia e \u00e1 Orde da Cruz da Liberdade a cidad\u00e1ns finlandeses e estranxeiros. As\u00ed mesmo, outorga t\u00edtulos honor\u00edficos.\nDiscursos.\nO presidente pronuncia varios importantes discursos e declaraci\u00f3ns p\u00fablicas cada ano. O m\u00e1is salientable \u00e9 o discurso anual de aninovo o 1 de xaneiro e o discurso deapertura de cada sesi\u00f3n anual do parlamento.\nSalario.\nO presidente recibe un salario anual de 126.000 euros. O salario e outras prestaci\u00f3ns est\u00e1n exentos de todos os impostos. Anteriormente a 2013 o salario era de 160.000 euros pero reduciuse por iniciativa de Sauli Niinist\u00f6.\nResidencias oficiais.\nO presidente utiliza tres propiedades con fins residenciais e hospitalarios: o Palacio Presidencial e M\u00e4ntyniemi, ambos en Helsinqui e Kultaranta en Naantali, na costa oeste, preto de Turku.\nIncapacidade e sucesi\u00f3n.\nO presidente de Finlandia non ten vicepresidente. Se o presidente non puidera desempe\u00f1ar as s\u00faas funci\u00f3ns de forma temporal, o primeiro ministro ou o viceprimeiro ministro pasa a ser presidente en funci\u00f3ns ata que cese a incapacidade do presidente. Se o presidente morre no cargo ou se o goberno declara que o presidente \u00e9 permanentemente incapaz de desempe\u00f1ar as funci\u00f3ns do cargo, debe elixirse un novo presidente canto antes. Se o presidente, o primeiro ministro e o viceprimeiro ministro non est\u00e1n dispo\u00f1ibles temporalmente, o ministro m\u00e1is lonxevo do goberno, en anos de servizo, conv\u00e9rtese no presidente en funci\u00f3ns. O parlamento pode anular estas normas mediante unha emenda constitucional de emerxencia aprobada por unha maior\u00eda de polo menos 5/6, e f\u00edxoo en varias ocasi\u00f3ns.\nDestituci\u00f3n.\nSe o Chanceler de Xustiza, o defensor do Parlamento ou o goberno consideran que o presidente \u00e9 culpable de traiz\u00f3n, alta traiz\u00f3n ou dun crime contra a humanidade, o asunto ser\u00e1 comunicado ao parlamento. Se as tres cuartas partes dos votos emitidos no Parlamento deciden que se deben presentar cargos, o fiscal xeral debe procesar ao presidente no Tribunal Superior de Xustiza e o presidente absterse do cargo durante a duraci\u00f3n do procedemento."}
{"id": "35208", "revid": "22570", "url": "https://gl.wikipedia.org/wiki?curid=35208", "title": "Partidos pol\u00edticos de Finlandia", "text": "O Parlamento de Finlandia (\"eduskunta\" en fin\u00e9s) componse de 200 deputados (\"kansanedustaja\"). Nas derradeiras elecci\u00f3ns xerais, celebradas en abril de 2011, obtiveron escanos os seguintes partidos pol\u00edticos fineses:"}
{"id": "35209", "revid": "22570", "url": "https://gl.wikipedia.org/wiki?curid=35209", "title": "De-Loused in the Comatorium", "text": "De-Loused in the Comatorium \u00e9 o \u00e1lbum de estrea da banda de rock progresivo estadounidense The Mars Volta, editado o 24 de xu\u00f1o do 2003. \u00c9 un \u00e1lbum conceptual baseado nunha pequena historia do cantante Cedric Bixler, fala sobre Cerpin Taxt, un home que intenta matarse cunha sobredose de morfina."}
{"id": "35211", "revid": "839", "url": "https://gl.wikipedia.org/wiki?curid=35211", "title": "Nacionalsocialismo", "text": ""}
{"id": "35213", "revid": "98629", "url": "https://gl.wikipedia.org/wiki?curid=35213", "title": "Bathory", "text": "Bathory foi un grupo de Heavy Metal sueco, e est\u00e1 considerado como un dos pais do chamado Black Metal e sen d\u00fabida o fundador do Viking Metal. O seu nome prov\u00e9n de Elizabeth Bathory.\nTraxectoria.\nForm\u00e1ronse en Estocolmo, Suecia no ano 1983. Tras varios cambios de nome finalmente fican como Bathory. Nese mesmo ano gravan dous temas para un recompilatorio chamado \"Scandinavian Metal Attack\". Esas canci\u00f3ns causaron grande impacto nos fans e Tyfon Grammofon chamounos para gravar o seu primeiro LP.\nA\u00ednda que o disco de Venom \"Black Metal\" en 1982 acu\u00f1ou o termo, realmente foron os primeiros \u00e1lbums de Bathory os que definiron o x\u00e9nero musical.\nA finais dos anos 80 hai unha evoluci\u00f3n na s\u00faa m\u00fasica e nas tem\u00e1ticas das letras. Ese paso deuno o \"Blood Fire Death,\" onde a tem\u00e1tica dos viquingos comeza a ter unha forte presenza. As\u00ed mesmo as canci\u00f3ns t\u00f3rnanse m\u00e1is lentas e cun certo grao de melod\u00eda de car\u00e1cter \u00e9pico. O seu seguinte disco \"Hammerheart\", confirma esta li\u00f1a a seguir, xunto con \"Twilight of the Gods\" e \"Blood on Ice\".\nA mediados dos anos 90 volta, con \"Requiem\" e \"Octagon\" ao estilo dos primeiros \u00e1lbums. Estes foron bastante criticados e considerados un paso atr\u00e1s para a banda. Finalmente coa saga \"Norland\" volver\u00edan \u00f3 estilo viquingo, talvez a faceta s\u00faa m\u00e1is co\u00f1ecida.\nBandas coma Metallica, Marylin Manson, Billy Korgan e practimente t\u00f3dolos grupos de Black Metal e o que hoxe chaman Viking Metal os cita como influencia.\nEn xu\u00f1o de 2004 atoparon morto a Quorthon na s\u00faa casa, aparentemente sufrira un ataque \u00f3 coraz\u00f3n.\nO 3 de xu\u00f1o de 2006 Black Mark Records editou unha caixa en tributo a Quorthon que cont\u00e9n 3 CDs cos seus temas favoritos, un libro de 176 p\u00e1xinas e un DVD con entrevistas e un v\u00eddeo da canci\u00f3n One Road to Asa Bay."}
{"id": "35214", "revid": "89787", "url": "https://gl.wikipedia.org/wiki?curid=35214", "title": "Acetona", "text": "A acetona ou propanona (CH3(CO)CH3) \u00e9 un l\u00edquido incoloro e vol\u00e1til, de cheiro forte e sabor parecido \u00e1 \"menta\". \u00c9 unha cetona que se obt\u00e9n comercialmente por condensaci\u00f3n de benceno co propeno. Disolve as graxas, as resinas, o alcanfor e certos gases. Empr\u00e9gase na fabricaci\u00f3n do cloroformo, da p\u00f3lvora sen fume, pel\u00edculas, f\u00edo, esmalte para unllas, drogas e vernices. \nEstado no ambiente.\nAt\u00f3pase en forma natural nas plantas, nos \u00e1rbores e nas emisi\u00f3ns dos gases volc\u00e1nicos ou dos incendios forestais, e como produto de degradaci\u00f3n das graxas corporais, as\u00ed mesmo est\u00e1 presente nos ouri\u00f1os dos diab\u00e9ticos, nas perturbaci\u00f3ns hep\u00e1ticas dos nenos e nos casos de inanici\u00f3n. Tam\u00e9n se atopa presente nos gases de tubos de escape dos autom\u00f3biles, no fume do tabaco e en vertedoiros. Os procesos industriais aportan unha maior cantidade de acetona ao medio ambiente que os procesos naturais."}
{"id": "35215", "revid": "89787", "url": "https://gl.wikipedia.org/wiki?curid=35215", "title": "Amable", "text": "Amable \u00e9 un nome propio galego de home que deriva do lat\u00edn \"amabilis\". A forma feminina \u00e9 Amabilia. No ano 2010 levaban o nome 356 residentes en Galicia ."}
{"id": "35216", "revid": "85894", "url": "https://gl.wikipedia.org/wiki?curid=35216", "title": "Cristina Almeida", "text": "Mar\u00eda Cristina Almeida Castro, nada en Badaxoz o 24 de xullo de 1945, \u00e9 unha avogada e pol\u00edtica espa\u00f1ola.\nTraxectoria.\nCursou estudos de Dereito na Universidade de Madrid. Destacada avogada laboralista e feminista, defendeu perante os tribunais de xustiza os dereitos da muller, dos traballadores e dos presos pol\u00edticos durante o franquismo.\nA partir de 1979, desempe\u00f1ou o cargo de concelleira en Madrid polo Partido Comunista de Espa\u00f1a, ao que pertenc\u00eda desde 1963, ata que en 1981 foi expulsada xunto a outros membros do sector renovador, ao enfrontarse ao ent\u00f3n secretario xeral Santiago Carrillo.\nParticipou na fundaci\u00f3n da coalici\u00f3n electoral Izquierda Unida en 1986, sa\u00edu elixida deputada en 1986, 1989 e 1993, ano no que renunciou \u00f3 seu escano. En 1997, xunto cos outros membros da corrente Nueva Izquierda de IU, formou o Partido Democr\u00e1tico de la Nueva Izquierda con Diego L\u00f3pez Garrido. Tras diversos enfrontamentos co dirixente de IU, Julio Anguita, o PDNI integrouse no PSOE, e Cristina Almeida foi candidata socialista \u00e1 Presidencia da Comunidade de Madrid en 1999, obtendo o 37,2 % dos votos e sendo elixida deputada.\nColaborou en numerosas revistas sobre problemas xur\u00eddicos, da muller, dos barrios e das asociaci\u00f3ns de veci\u00f1os. Entre as s\u00faas publicaci\u00f3ns, figura o ensaio \"La mujer y el mundo del trabajo\" (1982)."}
{"id": "35217", "revid": "89787", "url": "https://gl.wikipedia.org/wiki?curid=35217", "title": "Paisaxe sonora", "text": "Unha paisaxe sonora def\u00ednese como un ambiente ac\u00fastico ou un ambiente creado polo son. Na s\u00faa concepci\u00f3n orixinal refer\u00edase ao ambiente ac\u00fastico natural: os sons das forzas da natureza, os animais e os seres humanos. Deste xeito constru\u00eda R. Murray Schafer o concepto de \"Soundscape\".\nElementos.\nSegundo R. Murray Schafer son varios os elementos dunha Paisaxe Sonora:\nEste \u00e9 un termo musical que identifica a nota principal dun son, non sempre audible (de forma consciente). A\u00ednda que esta nota non se oia int\u00faese, v\u00f3lvese a ela. Os sons principais contornean o car\u00e1cter da xente que vive no lugar en que se escoita \"(Schafer)\". Son creados pola natureza (xeograf\u00eda e clima): vento, auga, bosques, vales, paxaros, insectos, animais. En moitas \u00e1reas urbanas, o tr\u00e1fico converteuse no son principal.\nEstes son os sons que est\u00e1n en primeiro plano, que se escoitan conscientemente. Exemplo: dispositivos de alarmas, camp\u00e1s, chifres, sirenas etc.\nUnha marca sonora \u00e9 un son que \u00e9 \u00fanico nunha \u00e1rea xeogr\u00e1fica. Contrib\u00fae \u00e1 identificaci\u00f3n dun lugar e forma parte do imaxinario sonoro com\u00fan dos habitantes dese lugar. Unha vez que se identificou unha Marca Sonora, merece ser protexida, porque as Marcas Sonoras fan \u00fanica a vida ac\u00fastica dunha comunidade \"(Schafer)\".\nPaisaxe sonora e creaci\u00f3n musical.\nAs Paisaxes Sonoras combin\u00e1ronse tradicionalmente coas composici\u00f3ns musicais. Actualmente as gravaci\u00f3ns de campo son elementos habituais nas creaci\u00f3ns sonoras; unha porcentaxe moi elevada de obras actuais incl\u00faen, dun xeito ou doutro, gravaci\u00f3ns naturais moi procesadas.\nFai unhas d\u00e9cadas entend\u00edase que unha obra con Paisaxes Sonoras era unha composici\u00f3n musical electroac\u00fastica que crea un retrato dos sons dun ambiente concreto. Dous exemplos de compositores que utilizaron Paisaxes Sonoras na historia da m\u00fasica, combinados con sons sint\u00e9ticos, son: Barry Truax e Luc Ferrari, deste \u00faltimo \u00e9 a obra \"Presque rien, num\u00e9ro 1\" (1970), a primeira composici\u00f3n con paisaxes sonoras da historia oficial da m\u00fasica. (Roads 2001, p.\u00a0312)\nCertos autores empezaron a empregar o termo \"paisaxe sonora\" como sin\u00f3nimo de imaxe sonora, o que desvirt\u00faa o concepto por completo. Este \u00e9 o caso de Trevor Wishart , quen na s\u00faa obra \"S\u00edmbolos e paisaxes sonoras\" (1986), define unha paisaxe sonora como a fonte imaxinaria dos sons percibidos. \u00c9 dicir, como a recreaci\u00f3n dunha paisaxe real, co que est\u00e1 definindo, algo similar o que se entende por imaxe sonora (que tam\u00e9n pode ser a recreaci\u00f3n dunha contorna sonora irreal).\nNa actualidade o concepto de Paisaxe Sonora excedeu as fronteiras da terminolox\u00eda de composici\u00f3n musical para integrarse no acervo com\u00fan da linguaxe falada."}
{"id": "35223", "revid": "98629", "url": "https://gl.wikipedia.org/wiki?curid=35223", "title": "Netlabel", "text": "Unha netlabel, tam\u00e9n chamada \"online\" label ou weblabel, \u00e9 un espazo de publicaci\u00f3n e distribuci\u00f3n de m\u00fasica e traballos sonoros en formatos de son dixital (maioritariamente en MP3 e OGG) na rede.\nCaracter\u00edsticas.\nAs \"netlabels\" poden funcionar como un selo de discos tradicional, producindo e promovendo traballos sonoros e musicais (como \u00e1lbums e compilaci\u00f3ns). O labor dentro dunha netlabel acostuma facerse desinteresadamente, tanto por parte dos xestores da netlabel coma por parte dos artistas.\nA diferenza fundamental entre \"netlabels\" e selos discogr\u00e1ficos radica nas baixadas libres e gratu\u00edtas fronte \u00e1 publicaci\u00f3n tradicional (CD, LP, casete ou DVD). A mi\u00fado, os sons e a m\u00fasica publ\u00edcase baixo licenzas que permiten compartir os traballos, como as Licenzas Creative Commons. Promovendo o movemento anti-copyright.\nHistoria.\nA existencia de grupos de m\u00fasicos ou artistas sonoros \"online\", ret\u00f3manse practicamente \u00f3s comezos dos ordenadores persoais e comparte moitas similitudes coa \"demoscene\" e os videoxogos. Os creadores publicaban os seus traballos en formatos MOD, como parte dos music disk, que \u00e1s veces inclu\u00edan un reprodutor MOD, acompa\u00f1ado por efectos visuais e informaci\u00f3n de texto.\nOs \"netlabels\" comezaron a aparecer dende a escena tracker, cando o formato MP3 alcanzou unha gran popularidade a finais dos 90's. Moitos deles contin\u00faan dedic\u00e1ndose \u00e1 m\u00fasica electr\u00f3nica e estilos af\u00edns.\nOs pioneiros dos \"netlabels\" son a Kosmic Free Music Foundation (a.k.a. Kosmic, 1991 - 1999), Five Musicians (a.k.a. FM, 1995 - 2000), Tokyo Dawn Records (1997 - hoxe). Dende comezos de s\u00e9culo cobraron unha grande importancia sitios como Internet Archive ou Scene, aut\u00e9nticas e inmensas mediatecas onde se atopan aloxadas unha gran cantidade de \"netlabels\" a nivel internacional."}
{"id": "35227", "revid": "98629", "url": "https://gl.wikipedia.org/wiki?curid=35227", "title": "Big Band do Conservatorio da Coru\u00f1a", "text": "A Big Band do Conservatorio Superior de M\u00fasica de A Coru\u00f1a comeza a s\u00faa andaina en 1992 co prop\u00f3sito de dar a oportunidade \u00f3s xoves m\u00fasicos de desenvolverse no campo do jazz en xeral, e intentar soster unha formaci\u00f3n jazz\u00edstica destas caracter\u00edsticas na Coru\u00f1a, cunha finalidade pedag\u00f3xica e permitindo \u00f3s seus compo\u00f1entes unha pr\u00e1ctica instrumental de conxunto indispensable para a s\u00faa formaci\u00f3n, e buscando sempre o labor de conxunto por enriba das individualidades.\nRealiza a s\u00faa presentaci\u00f3n o 5 de maio de 1993 no Palacio de Congresos da Coru\u00f1a formando parte do programa de concerto de fin de curso, e trala s\u00faa traxectoria, a\u00ednda que contou con diversos cambios na formaci\u00f3n de instrumentistas, a\u00ednda conserva hoxe en d\u00eda a m\u00fasicos que permanecen dende a s\u00faa creaci\u00f3n, aportando as\u00ed \u00f3 grupo un car\u00e1cter propio que se reflicte no seu repertorio, ademais de contar con outros m\u00fasicos profesionais.\nDesde seus inicios, a orquestra conta cun repertorio en que conviven os grandes cl\u00e1sicos coas composici\u00f3ns m\u00e1is modernas abranguendo os diferentes estilos dentro do jazz, como o Swing, bossa nova, funky, bop..., en versi\u00f3ns dos mellores m\u00fasicos e arranxistas como D. Wolpe, J. Harvis, Herbie Hancock, B. Holman, Duke Ellington, Jos\u00e9 Luis Evangelista..., entre outros, as\u00ed como obras orixinais para Big Band.\nNa s\u00faa traxectoria tocou en numerosos escenarios de toda \"Galicia\".\nOs concertos no Hogar Musical da Coru\u00f1a, Conservatorio da Coru\u00f1a, Escola Oficial de Idiomas da Coru\u00f1a, Facultade de Dereito da Coru\u00f1a, I. B. Alfredo Bra\u00f1as de Carballo, Conservatorios de Vigo e Pontevedra, Facultade de Ciencias da Educaci\u00f3n, concerto de clausura da \u201cMostra do Ensino en Galicia 2000\u201d, son unha mostra do labor did\u00e1ctico que esta orquestra quere desempe\u00f1ar, as\u00ed como destacar colaboraci\u00f3ns coa universidade e o Xove Ballet da Coru\u00f1a.\nAdemais do seu labor did\u00e1ctico, a orquestra tocou en numerosos auditorios e salas de concerto coma os palacios de congresos da Coru\u00f1a e Santiago de Compostela, teatro Rosal\u00eda de Castro da Coru\u00f1a, teatro Col\u00f3n da Coru\u00f1a, auditorio \u201cA f\u00e1brica\u201d de Perillo, Auditorio municipal Carmen Est\u00e9vez de Vilalba, Forum Metropolitano...; numerosos concertos por circu\u00edtos culturais, IMCE, ciclo de \u201cJazz no Mu\u00ed\u00f1o\u201d (Culleredo), Semana Cultural de Culleredo, Semanas Culturais de Ortigueira, XI e XII xornadas de jazz de Betanzos, as\u00ed como concertos especiais como a homenaxe a Duke Ellington no centenario do seu nacemento (1899- 1999) ou o I encontro de Big Bands, concerto memorial \u00f3 saxofonista Antonio Cal \u201cPurri\u00f1os\u201d.\nCompartiu cartel con m\u00fasicos da categor\u00eda de Baldo Mart\u00ednez grupo, Paul Bley tr\u00edo, con Gary Peacock e Poul Montian,; Richard Galliano, Dianne Reeves e acompa\u00f1ou \u00f3 saxofonista, compositor e arranxador americano George Coleman, que formou parte, entre outros, do m\u00edtico quinteto de Miles Davis xunto a Herbie Hancock, Ron Carter e Tony Willians, quedando moi contento da profesionalidade dos m\u00fasicos, como se pod\u00eda ler na prensa: \"Sen problema ning\u00fan. Estou moi contento coa experiencia, xa que nunca tocara con eles..., todo foi de forma moi flu\u00edda e estou moi contento de como Evangelista levou a Big Band e estou seguro de que os m\u00fasicos estar\u00e1n a una grande altura durante o concerto\u201d."}
{"id": "35228", "revid": "4482", "url": "https://gl.wikipedia.org/wiki?curid=35228", "title": "Lugar de importancia comunitaria do encoro de Abegondo - Cecebre", "text": ""}
{"id": "35231", "revid": "839", "url": "https://gl.wikipedia.org/wiki?curid=35231", "title": "Agrupament d'Esquerra del Pa\u00eds Valenci\u00e0", "text": "Agrupament d'Esquerra del Pa\u00eds Valenci\u00e0 foi un partido nacionalista valenciano de esquerdas que se creou en 1982 formado polo sector nacionalista do Partit Comunista del Pa\u00eds Valenci\u00e0, o sector posibilista valenciano do Partit Socialista d'Alliberament Nacional e personalidades independentes. Formou co Partit Nacionalista del Pa\u00eds Valenci\u00e0 e Esquerra Unida del Pa\u00eds Valenci\u00e0 unha coalici\u00f3n denominada Unitat del Poble Valenci\u00e0 que en 1984, xa sen Esquerra Unida, se converteu en partido pol\u00edtico.\nOs seus l\u00edderes foron Gustau Mu\u00f1oz e Ernest Garc\u00eda."}
{"id": "35233", "revid": "56817", "url": "https://gl.wikipedia.org/wiki?curid=35233", "title": "Aesch", "text": "O top\u00f3nimo Aesch pode referirse a tres comunas de Su\u00edza:"}
{"id": "35234", "revid": "47401", "url": "https://gl.wikipedia.org/wiki?curid=35234", "title": "Alag\u00f3n (hom\u00f3nimos)", "text": "Alag\u00f3n p\u00f3dese referir a:"}
{"id": "35236", "revid": "56817", "url": "https://gl.wikipedia.org/wiki?curid=35236", "title": "Aqueloo", "text": "Aqueloo p\u00f3dese referir a:"}
{"id": "35238", "revid": "865", "url": "https://gl.wikipedia.org/wiki?curid=35238", "title": "10,000 Days", "text": "10,000 Days \u00e9 o cuarto \u00e1lbum de estudio da banda estadounidense de metal progresivo Tool. Foi editado o 28 de abril de 2006 en parte de Europa, o 29 de abril en Australia, o 1 de maio no Reino Unido e o 2 de maio en Norteam\u00e9rica a trav\u00e9s dos selos Tool Dissectional e Volcano Entertainment. Cara finais do ano 2007 o \u00e1lbum vendera xa uns 2,5 mill\u00f3ns de copias en todo o mundo e foi certificado platino pola RIAA."}
{"id": "35240", "revid": "56817", "url": "https://gl.wikipedia.org/wiki?curid=35240", "title": "Lateralus", "text": "Lateralus \u00e9 o terceiro \u00e1lbum da banda estadounidense de metal progresivo Tool. Foi editado o 15 de maio do ano 2001 a trav\u00e9s do selo Volcano Entertainment, estre\u00e1ndose no n\u00famero 1 da lista \"Billboard 200\". O disco foi certificado ouro pola RIAA o 5 de agosto do 2003, e o 30 de agosto de 2004 prata pola BPI ao vender 60.000 copias no Reino Unido. No ano 2005 lanzouse unha edici\u00f3n limitada de \"Lateralus\" formada por dous vinilos.\nListaxe de canci\u00f3ns.\nTodos os temas compostos por Tool."}
{"id": "35241", "revid": "408", "url": "https://gl.wikipedia.org/wiki?curid=35241", "title": "Ambiente ac\u00fastico", "text": ""}
{"id": "35244", "revid": "399", "url": "https://gl.wikipedia.org/wiki?curid=35244", "title": "Pero Pardo de Cela", "text": ""}
{"id": "35252", "revid": "23204", "url": "https://gl.wikipedia.org/wiki?curid=35252", "title": "Lista de presidentes de Finlandia", "text": "O presidente de Finlandia \u00e9 o xefe de Estado de Finlandia. \nSegundo a Constituci\u00f3n de Finlandia, o poder executivo est\u00e1 en mans do presidente e do goberno, tendo o presidente un poder limitado. Dende 1994 ning\u00fan presidente pode ser elixido por m\u00e1is de dous mandatos consecutivos. Os presidentes adoitaban ser elixidos indirectamente, por un colexio electoral ou polo parlamento, pero desde 1994 o presidente \u00e9 elixido directamente polo pobo por un per\u00edodo de seis anos. O presidente debe ser un cidad\u00e1n finland\u00e9s nado no pa\u00eds. O cargo foi establecido pola \"Lei\" de \"Constituci\u00f3n\" de 1919. O actual presidente \u00e9 Sauli Niinist\u00f6. "}
{"id": "35253", "revid": "116617", "url": "https://gl.wikipedia.org/wiki?curid=35253", "title": "Primeiro ministro de Finlandia", "text": "O primeiro ministro de Finlandia (en fin\u00e9s: \"p\u00e4\u00e4ministeri\", en sueco: \"statsminister\") \u00e9 o Xefe de Goberno de Finlandia. En 1918 o Senado Fin\u00e9s foi transformado no Consello de Estado de Finlandia, e o cargo de Vicepresidente da Divisi\u00f3n Econ\u00f3mica do Senado foi transformado no de Primeiro Ministro. O Primeiro Ministro \u00e9 formalmente nomeado polo Presidente, que \u00e9 o Xefe de Estado."}
{"id": "35254", "revid": "839", "url": "https://gl.wikipedia.org/wiki?curid=35254", "title": "Partido Popular Sueco", "text": ""}
{"id": "35256", "revid": "23204", "url": "https://gl.wikipedia.org/wiki?curid=35256", "title": "Presidente de Alema\u00f1a", "text": "O Presidente de Alema\u00f1a (alem\u00e1n: \"Bundespr\u00e4sident\") \u00e9 o xefe de estado de Alema\u00f1a. A Lei Fundamental confire \u00e1 presidencia uns poderes dun car\u00e1cter fundamentalmente representativo porque para prever os problemas que se deron durante a Rep\u00fablica de Weimar non ten capacidade de manobra alguna no proceso de elecci\u00f3n do Chanceler de Alema\u00f1a nin pode ditar decretos de urxencia."}
{"id": "35258", "revid": "23204", "url": "https://gl.wikipedia.org/wiki?curid=35258", "title": "Tim Commerford", "text": "Tim Commerford, tam\u00e9n co\u00f1ecido como Timmy C., Tim Bob, Simmering T, Y.tim.K, TIM.COM e tim.COM, nado en Irvine (California) o 26 de febreiro de 1968, \u00e9 o baixista da banda de rock Rage Against the Machine e tam\u00e9n tocou na recentemente desaparecida Audioslave.\nTraxectoria.\n\u00c9 o m\u00e1is novo de 5 irm\u00e1ns. O seu pai foi enxe\u00f1eiro aeroespacial e traballou nos transbordadores espaciais da NASA, e a s\u00faa nai era matem\u00e1tica. \u00c1 s\u00faa nai diagnostic\u00e1ronlle un cancro e pouco despois os pais divorci\u00e1ronse. Tim quedou co seu pai, que volveu casar, mentres que a s\u00faa nai marchou para Sacramento coa irm\u00e1 para tratarse do cancro, ata que faleceu cando Tim ti\u00f1a 20 anos.\nCommerford f\u00edxose amigo de Zack de la Rocha no quinto grao, cando Tim ensinoulle a Zack como roubar comida da cafeter\u00eda da escola. Zack introduc\u00eduno no baixo e Tim atopou unha sa\u00edda na m\u00fasica e na poes\u00eda.\nCommerford ten numerosas tatuaxes, inclu\u00edndo un dese\u00f1o que lle cobre as s\u00faas costas, brazos, peito e a perna esquerda. O primeiro que se fixo foi unha sinxela banda negra ao redor do seu brazo para lembrar \u00e1 s\u00faa nai."}
{"id": "35259", "revid": "132", "url": "https://gl.wikipedia.org/wiki?curid=35259", "title": "Mariscal Pardo de Cela", "text": ""}
{"id": "35262", "revid": "23204", "url": "https://gl.wikipedia.org/wiki?curid=35262", "title": "Eddie Vedder", "text": "Eddie Vedder, nado como Edward Louis Seversen III o 23 de decembro de 1964, \u00e9 un cantante e compositor estadounidense que na actualidade traballa como vocalista e un dos tres guitarristas da banda de rock alternativo Pearl Jam. Vedder deixou a escena musical do sur de California para mudarse a Seattle, Washington en 1990 e unirse a Pearl Jam onde saltou \u00e1 fama no medio do movemento grunge.\nInfancia e mocidade.\nEddie naceu en Evanston, Illinois, \u00e1s aforas de Chicago. Tivo unha infancia dif\u00edcil. Despois de que os seus pais se divorciasen en 1965, cando s\u00f3 ti\u00f1a un ano, a s\u00faa nai casou cun home chamado Peter Mueller, polo cal pasar\u00eda a adoptar ese apelido, e anos m\u00e1is tarde, e despois dun novo divorcio o seu nome volver\u00eda cambiar qued\u00e1ndose no definitivo Eddie Vedder.\nA mediados dos anos 70, a familia, inclu\u00edndo os seus tres medio irm\u00e1ns m\u00e1is novos, mudouse ao condado de San Diego, en California. Foi nese momento no que Eddie, que recibira unha guitarra da s\u00faa nai polo seu 12\u00ba aniversario, comezou a amosar interese pola m\u00fasica. A s\u00faa nai e Mueller divorci\u00e1ronse nos seus \u00faltimos anos de adolescencia. A nai e os irm\u00e1ns volveron a mudarse \u00e1 area de Chicago, pero Eddie quedou co seu padrastro en California porque non quer\u00eda cambiar de instituto.\nNon foi ata despois do divorcio cando Vedder soubo que Mueller non era o seu pai. Eddie co\u00f1ecera ao seu pai biol\u00f3xico brevemente cando era un neno, pero pensaba que Sverson era un amigo dos seus pais. Ao mesmo tempo co\u00f1eceu que Svenson morrera de esclerose m\u00faltiple. A relaci\u00f3n de Vedder co seu padrasto, que non era moi boa, f\u00edxose m\u00e1is distante. El acabou por deixar o instituto de San Dieguito, en Encinitas, e uniuse ao resto da familia en Chicago. Tam\u00e9n cambiou o seu nome a Eddie Vedder, o apelido de solteira da nai.\nEn 1984 Vedder regresou a San Diego coa s\u00faa moza, Beth Liebling. Al\u00ed mant\u00edvose ocupado gravando demos na s\u00faa casa e traballando en varias cousas, inclu\u00edndo empregado nocturno nunha gasolineira ou garda de seguridade no hotel La Valencia en La Jolla. Vedder pasou por varias bandas da zona de San Diego, como Surf and Destroy e The Butts. Nun destes grupos, chamado Indian Style, tam\u00e9n estaba o futuro membro de Rage Against the Machine e Audioslave Brad Wilk. En 1988, Vedder converteuse no vocalista da banda de funk progresivo Bad Radio. A m\u00fasica da encarnaci\u00f3n orixinal do grupo estaba influenciada por Duran Duran; por\u00e9n, despois de que Vedder se unise a Bad Radio, a banda comezou a facer rock alternativo, influenciado por Red Hot Chili Peppers.\nTemple of the Dog.\nDespois de deixar Bad Radio, Vedder estivo sen banda e durante o resto de 1990 traballou polas noites nunha gasolineira. Na escena musical do Sur de California co\u00f1eceu ao antigo bater\u00eda dos Red Hot Chili Peppers Jack Irons, do que se fixo amigo e co que adoitaba xogar ao baloncesto. Posteriormente, ese mesmo ano, Irons deulle unha cinta demo dunha banda de Seattle, Washington, que estaba buscando cantante. Vedder escribiu letras para tres das canci\u00f3ns, gravou as s\u00faas voces e enviouna de volta a Seattle. Os tres temas acabar\u00edan por converterse nos temas de Pearl Jam \"Alive\", \"Once\" e \"Footsteps\".\nDespois de escoitar a cinta coas voces de Vedder, os antigos membros de Mother Love Bone Stone Gossard e Jeff Ament convid\u00e1rono a ir a Seattle para realizar unha audici\u00f3n para o seu novo grupo, e quedaron impresionados pola s\u00faa voz. Nese tempo, Gossard e Ament estaban traballando no proxecto Temple of the Dog creado polo l\u00edder de Soundgarden Chris Cornell, como tributo ao desaparecido Andrew Wood, vocalista de Mother Love Bone que morrera dunha sobredose de hero\u00edna aos 24 anos. Tam\u00e9n formaban parte do proxecto Matt Cameron, bater\u00eda de Soundgarden, e o guitarrista Mike McCready. O tema \"Hunger Strike\" converteuse nun dueto entre Cornell e Vedder, e este \u00faltimo far\u00eda tam\u00e9n coros noutros temas que aparecer\u00edan no \u00e1lbum \"Temple of the Dog\", editado en abril de 1991.\nPearl Jam.\nPearl Jam was form\u00e1rono en 1990 Ament, Gossard e McCready, que posteriormente recrutaron a Vedder e ao bater\u00eda Dave Krusen. A banda colleu orixinalmente o nome de Mookie Blaylock, pero viuse forzada a cambialo cando asinou con Epic Records en 1991. Despois das sesi\u00f3ns de gravaci\u00f3n de \"Ten\", Krusen deixou Pearl Jam en maio de 1991. Krusen foi substitu\u00eddo por Matt Chamberlain, que anteriormente tocara en Edie Brickell &amp; New Bohemians. Despois de realizar s\u00f3 un feixe de concertos, un dos cales foi filmado para o video de \"Alive\", Chamberlain sa\u00edu do grupo para unirse \u00e1 banda do programa \"Saturday Night Live\". Como substituto Chamberlain suxeriu a Dave Abbruzzese, que uniuse a Pearl Jam e tocou o resto dos concertos de promoci\u00f3n de \"Ten\".\n\"Ten\" levou \u00e1 banda ao gran p\u00fablico e converteuse nun dos discos m\u00e1is vendidos dos anos 90. Pearl Jam atopouse no medio da repentina popularida e a atenci\u00f3n dada \u00e1 escena musical de Seattle e do grunge. O sinxelo \"Jeremy\" recibiu unha nomeaci\u00f3n ao Grammy \u00e1 mellor canci\u00f3n de rock e \u00e1 mellor interpretaci\u00f3n de hard rock en 1993. Pearl Jam recibiu catro MTV Video Music Awards polo videoclip dese sinxelo. \"Ten\" foi situado no posto n\u00famero 207 da lista da \"Rolling Stone\" dos 500 mellores \u00e1lbums de todos os tempos, e \"Jeremy\" no n\u00famero 11 da lista da VH1 das 100 mellores canci\u00f3ns dos 90.\nDespois dunha intensa xira, a banda entrou no estudio para gravar o seu segundo traballo, \"Vs.\", editado en 1993. Tras a s\u00faa publicaci\u00f3n,\"Vs\" converteuse no disco que ata ese momento vendera m\u00e1is copias nunha semana, pasando cinco semanas no n\u00famero 1 da lista \"Billboard 200\". \"Vs.\" foi nomeado ao Grammy ao mellor \u00e1lbum de rock en 1995. A canci\u00f3n \"Daughter\" foi nomeada \u00e1 mellor interpretaci\u00f3n de rock e \"Go\" \u00e1 mellor interpretaci\u00f3n de hard rock.\nSentindo a presi\u00f3n do \u00e9xito, con gran parte da carga da popularidade da banda caendo sobre Vedder, Pearl Jam decidiu diminu\u00edr o nivel de promoci\u00f3n dos seus \u00e1lbums, rexeitando incluso publicar videoclips. En 1994 o grupo comezou un boicot moi publicitado a Ticketmaster, que durou tres anos e limitou a capacidade da banda para xirar polos Estados Unidos. Durante mediados dos 90 Vedder enfrontouse ao que el chamou \"un problema de acoso moi intenso\". Vedder falar\u00eda do problema na canci\u00f3n \"Lukin\" do \u00e1lbum \"No Code\".\nEn 1994 a banda editou o seu terceiro \u00e1lbum de estudio, \"Vitalogy\", que ao igual que os anteriores ser\u00eda multi-platino. Foi nesa \u00e9poca cando Vedder comezou a tocar m\u00e1is a guitarra ac\u00fastica. Moitas das canci\u00f3ns de \"Vitalogy\" semellan estar baseadas na presi\u00f3n da fama sobre Vedder. O \u00e1lbum recibiu nomeaci\u00f3ns dos Grammy para os premios a mellor \u00e1lbum do ano e mellor \u00e1lbum de rock en 1996. \"Vitalogy\" foi situado no posto 492 na lista da \"Rolling Stone\" dos 500 mellores \u00e1lbums de todos os tempos. O seu sinxelo principal, \"Spin the Black Circle\", ga\u00f1ar\u00eda o Grammy \u00e1 mellor interpretaci\u00f3n de hard rock. A\u00ednda que Abbruzzese gravou o disco, ser\u00eda despedido en agosto de 1994, catro meses antes da s\u00faa edici\u00f3n. A banda citou diferenzas pol\u00edticas entre o bater\u00eda e o resto dos membros; por exemplo, estaba en desacordo co boicot a Ticketmaster. Foi substitu\u00eddo por Jack Irons, un bo amigo de Vedder e o antigo bater\u00eda de Red Hot Chili Peppers.\nEn canto ao enfoque que Pearl Jam tomou despois do seu \u00e9xito inicial Vedder afirmou: \"Tivemos o luxo de escribir a nosa propia descrici\u00f3n do traballa... e esa descrici\u00f3n foi reducida basicamente a unha li\u00f1a: facer m\u00fasica\". A banda posteriormente lanzou \"No Code\" en 1996 e \"Yield\" en 1998. Ese \u00faltimo ano, despois da xira de promoci\u00f3n do \u00e1lbum, Irons abandonou o grupo debido a que non estaba satisfeito coas xiras. Pearl Jam recrutou ao antigo bater\u00eda de Soundgarden, Matt Cameron, como substituto de Irons inicialmente de xeito temporal, pero ao pouco tempo converteuse en membro permanente da banda. \"Do the Evolution\" (do \"Yield\") foi nomeada ao Grammy \u00e1 mellor interpretaci\u00f3n de hard rock. Tam\u00e9n en 1998, Pearl Jam gravou \"Last Kiss\", unha versi\u00f3n dunha balada dos 60 que fixo famosa J. Frank Wilson and the Cavaliers. Foi publicada polo club de seareiros do grupo no seu sinxelo de Nadal dese ano; por\u00e9n, por demanda popular, o tema foi editado ao p\u00fablico como sinxelo en 1999. \"Last Kiss\" chegou ao n\u00famero 2 nas listas da \"Billboard\", convert\u00e9ndose no sinxelo da banda en chegar m\u00e1is nunha lista.\nNo ano 2000 publicouse o sexto \u00e1lbum de Pearl jam, \"Binaural\", e iniciouse o lanzamento dunha exitosa serie de \"bootlegs\" oficiais. A banda publicou 72 \u00e1lbums ao vivo deste tipo entre 2000 e 2001. \"Grievance\" (de \"Binaural\") foi nomeada ao Grammy \u00e1 mellor interpretaci\u00f3n hard rock. A banda lanzou o seu s\u00e9timo \u00e1lbum de estudio, \"Riot Act\", en 2002. A contribuci\u00f3n de Pearl Jam \u00e1 pel\u00edcula do 2003 \"Big Fish\", \"Man of the Hour\", foi nomeada ao un Globo de Ouro en 2004. O oitavo traballo, \"Pearl jam\", apareceu en 2006. O grupo editou o seu noveno \u00e1lbum, \"Backspacer\", en 2009.\nNas gravaci\u00f3ns de Pearl Jam, Vedder usa o seud\u00f3nimo \"Jerome Turner\" para as s\u00faas contribuci\u00f3ns non musicais (normalmente de dese\u00f1o). Ten usado tam\u00e9n o seud\u00f3nimo \"Wes C. Addle\" (\"West Seattle\").\nOutros proxectos musicais.\nContribuci\u00f3ns a bandas sonoras.\nVedder contribu\u00edu con material en solitario en varias bandas sonoras e recompilatorios, inclu\u00eddos os filmes \"Dead Man Walking\" (1995), \"I Am Sam\" (2001), \"A Brokedown Melody\" (2004), \"Body of War\" (2007), e \"Reign Over Me\" (2007). Vedder collaborou co m\u00fasico paquistan\u00ed Nusrat Fateh Ali Khan para a s\u00faa contribuci\u00f3n \u00e1 banda sonora de \"Dead Man Walking\". Versionou o tema de The Beatles \"You've Got to Hide Your Love Away\" para o filme \"I Am Sam\". Vedder compuxo a canci\u00f3n \"Man Of The Hour\", que Pearl Jam gravou para a pel\u00edcula de Tim Burton \"Big Fish\" (2003). Vedder escribiu dous temas para o documental \"Body of War\", producido por Ellen Spiro e Phil Donahue: \"No More\" (unha canci\u00f3n que fala da Guerra de Iraq) e \"Long Nights\". Vedder e o supergrupo The Million Dollar Bashers, que incl\u00fae a membros de Sonic Youth, Wilco e a banda de Bob Dylan, versionou o tema deste \u00faltimo \"All Along the Watchtower\" para o filme biogr\u00e1fico \"I'm Not There\" (2007). Pearl Jam gravou unha versi\u00f3n da canci\u00f3n de The Who \"Love, Reign o'er Me\" para a pel\u00edcula \"Reign Over Me\". No ano 2010 Vedder gravou un novo tema, \"Better Days\", que aparece no filme dese mesmo ano \"Eat Pray Love\".\n\"Into the Wild\".\nVedder contribu\u00edu cun \u00e1lbum \u00e1 banda sonora do filme do 2007 \"Into the Wild\". A banda sonora foi publicada o 18 de setembro dese ano a trav\u00e9s do selo J Records. Nela incl\u00faese unha versi\u00f3n da canci\u00f3n do compositor canadense Indio \"Hard Sun\" e do tema de Jerry Hannan \"Society\". As canci\u00f3ns que Vedder compuxo para o filme te\u00f1en un son folk. No ano 2008 Vedder ga\u00f1ou un premio Golden Globe polo tema \"Guaranteed\", extra\u00eddo de \"Into the Wild\". Tam\u00e9n foi nomeado para outro Golden Globe polas s\u00faas contribuci\u00f3ns ao \"score\" orixinal da pel\u00edcula. Nos premios Grammy de 2008 \"Guaranteed\" recibiu unha nomeaci\u00f3n \u00e1 mellor canci\u00f3n composta para unha pel\u00edcula, televisi\u00f3n ou outro medio visual. \"Guaranteed\" tam\u00e9n foi nomeada aos premios World Soundtrack, na categor\u00eda de mellor canci\u00f3n composta directamente para unha pel\u00edcula. Nos Grammy do ano 2009, \"Rise\" foi nomeada \u00e1 mellor interpretaci\u00f3n vocal en solitario.\nVedder promocionou a banda sonora de \"Into the Wild\" coa s\u00faa primeira xira en solitario, que comezou en abril do ano 2008. A primeira parte da mesma, bautizada como \"April Fools Tour\", comezou en Vancouver o d\u00eda 2 de abril e estivo formada por 10 datas pola costa oeste noteamericana. Vedder continuou coa xira cunha segunda parte en agosto, realizando catorce concertos na costa leste e no Canad\u00e1. Esta segunda parte comezou en Boston e rematou en Chicago. En xu\u00f1o do 2009 Vedder continuar\u00eda a xira con outros 14 concertos no leste dos Estados Unidos e Hawai.\n\"Ukulele Songs\".\nVedder editou o seu segundo \u00e1lbum en solitario, titulado \"Ukulele Songs\", o 31 de maio do 2011. Trat\u00e1base dunha colecci\u00f3n de temas orixinais e versi\u00f3ns interpretadas con ukelele. O primeiro sinxelo do traballo, \"Longing to Belong\", publicouse a trav\u00e9s de tendas dixitais o 21 de marzo. Un DVD ao vivo, \"Water on the Road\", incl\u00fae actuaci\u00f3ns en directo de dous concertoe en Washington, D.C. durante a xira de Vedder en solitario do 2008, e foi lanzado o mesmo d\u00eda que \"Ukulele Songs\".\nColaboraci\u00f3ns.\nAdemais de tocar con Pearl Jam e Temple of the Dog, Vedder actuou e gravou con numerosos artistas. Apareceu en \u00e1lbums de The Who, Ramones, Neil Young, R.E.M., Neil Finn, Bad Religion, Mark Seymour, Cat Power, Mike Watt, Fastbacks, Wellwater Conspiracy, Jack Irons e John Doe, e tam\u00e9n gravou con The Strokes, Nusrat Fateh Ali Khan, Supersuckers, Susan Sarandon e Zeke. Nos meses de xu\u00f1o e xullo do 2006, Vedder actuou con Tom Petty and the Heartbreakers, cantando en varios temas, como \"The Waiting\" ou facendo coros en \"American Girl\". Vedder interpretou as canci\u00f3ns \"Break on Through (To the Other Side)\", \"Light My Fire\" e \"Roadhouse Blues\" cos membros superviventes de The Doors na cerimonia de introduci\u00f3n da banda no Rock and Roll Hall of Fame en 1993. Tam\u00e9n tocou con R.E.M. na s\u00faa cerimonia no Rock and Roll Hall of Fame en 2007 e na de The Stooges no 2010. Vedder realizou unha aparici\u00f3n como convidado no derradeiro concerto dos Ramones o 6 de agosto de 1996 en Hollywood.\nVedder tam\u00e9n actuar\u00eda ao vivo con grandes artistas como Pete Townshend, Paul McCartney, Rolling Stones, U2, Bruce Springsteen, Robert Plant, Flea, Bryan Adams, Ben Harper, Jack Johnson, Roger Daltrey, Kings of Leon, Dave Grohl, Perry Farrell, Beck, Sheryl Crow, Jerry Cantrell, Andrew Stockdale, Josh Homme, Mike Ness, Neil Young, Guided By Voices, Ace Frehley, Dave Matthews, Natalie Maines, Tim Robbins, Johnny Depp, Glen Hansard e moitos outros."}
{"id": "35264", "revid": "85894", "url": "https://gl.wikipedia.org/wiki?curid=35264", "title": "Ons", "text": "O top\u00f3nimo Ons pode facer referencia a:"}
{"id": "35267", "revid": "98629", "url": "https://gl.wikipedia.org/wiki?curid=35267", "title": "Green River", "text": "Green River foi unha influente banda de Seattle activa entre os ano 1984 e 1988. Foi unha das primeiras bandas de grunge, e os seus membros formaron parte posteriormente de bandas tan importantes do x\u00e9nero como Pearl Jam e Mudhoney. No ano 2008 Green River reuniuse e realizou varios concertos.\nTraxectoria.\nGreen River form\u00e1rona en 1984 Mark Arm e Steve Turner. Eles xa tocaran xuntos nas bandas Mr. Epp e The Limp Richards por un curto per\u00edodo de tempo e, despois do fin desas bandas, decidiron formar Green River. Chamaron ao baixista Jeff Ament, na \u00e9poca na banda Derranged Diction, co cal Steve xa traballara. Nun principio Jeff rexeitou entrar no grupo, pois non ti\u00f1a unha boa impresi\u00f3n do son de Mark en Mr. Epp, que na \u00e9poca era presentada como \"a peor banda do mundo\". Finalmente Steve convenceu a Jeff para entrar en Green River e o seguinte paso foi recrutar ao bater\u00eda Alex Vincent da banda Spluii Numa.\nA primeira gravaci\u00f3n foi a canci\u00f3n \"Swallow My Pride\", que m\u00e1is tarde foi inclu\u00edda na banda sonora do documental HYPE. No fin daquel ano, Stone Gossard, que formaba parte dos Ducky Boys xunto con Steve, entrou na banda como guitarrista. As\u00ed, Mark pod\u00eda concentrarse unicamente nas voces. Coa formaci\u00f3n definitiva, Green River estaba preparada para a gravaci\u00f3n do seu \u00e1lbum de estrea, o EP \"Come on Down\" pola discogr\u00e1fica Homestead Records, que foi lanzado 6 meses m\u00e1is tarde. Pouco antes do lanzamento, a banda fixo unha pequena xira polos Estados Unidos.\nDe volta a Seattle, Steve decidiu deixar a banda para formar Thrown Ups, na que Mark ingresou m\u00e1is tarde. En Green River, Steve foi substitu\u00eddo por Bruce Fairweather. A banda volveu ao estudio e gravou d\u00faas canci\u00f3ns para o recompilatorio \"Deep 6 Compilation\" da C/Z Records, xunto con bandas como The Melvins, Skin Yard, The U-Men, Soundgarden e Makfunkshun. Na metade de 1986 gravaron o seu segundo EP, \"Dry as a Bone\". O \u00e1lbum foi producido por Jack Endino e foi lanzado polo ent\u00f3n acabado de fundar selo Sub Pop xa en 1987. Despois dunha nova xira Green River comezaba a chamar a atenci\u00f3n no underground. Ao lado de Soundgarden, Green River \u00e9 o principal responsable de colocar a Seattle no mapa, xerando o inicio dun processo que culminar\u00eda co estoupido de Nirvana, varios anos m\u00e1is tarde.\nAproximadamente a finais de 1987 a banda comezou a traballar no seu seguinte disco, \"Rehab Doll\", producido inicialmente por Jack Endino e finalizado por Bruce Calder, e pouco antes do lanzamento previsto do \u00e1lbum en 1988 a banda anuncia o seu final.\nOs rumores sobre a raz\u00f3n que motivou o fin da banda dan conta de que Stone e Jeff quer\u00edan asinar un contrato cunha grande discogr\u00e1fica mentres que Mark e Alex quer\u00edan continuar independentes.\nDespois do fin de Green River, Steve e Mark reun\u00edronse con Matt Lukin de The Melvins e Dan Peters de Bundle of Hiss e formaron Mudhoney. Stone, Jeff e Bruce un\u00edronse a Andrew Wood para formar Mother Love Bone. Cando Andrew Wood morreu, Stone e Jeff formaron Pearl Jam. Alex mudouse ao Xap\u00f3n para estudar dereito.\nGreen River foi co\u00f1ecido nos anos 90 por ser a banda que deu orixe a Mudhoney e Mother Love Bone (m\u00e1is tarde a Pearl Jam). E de feito, o son da banda lembra as s\u00faas influencias, a mestura dun punk rock sucio t\u00edpico do fin da d\u00e9cada dos 70 e principios dos 80 (que predomina no son de Mudhoney), co rock'n'roll cl\u00e1sico dos anos 70 de Led Zeppelin e Aerosmith (que foron as principais influencias no son de Mother Love Bone).\nReuni\u00f3ns.\nGreen River reuniuse o 30 de outubro de 1993 durante un concerto de Pearl Jam en Las Vegas, Nevada. Nel participaron Arm, Turner, Gossard, Ament e Chuck Treece, que ocupou o espazo de Vincent na bater\u00eda xa que nese tempo estaba vivindo no Xap\u00f3n. A banda interpretou as canci\u00f3ns \"Swallow My Pride\" e \"Ain't Nothing to Do\" antes de deixar o palco.\nO grupo reunir\u00edase novamente no ano 2008 para realizar catro concertos. A formaci\u00f3n desta vez inclu\u00eda a Ament, Arm, Turner, Vincent, Gossard e Fairweather. O primeiro concerto foi o 10 de xullo en The Sunset Tavern, Seattle. Tres d\u00edas despois Green River tocou no Marymoor Park, para celebrar o 20 aniversario do selo Sub Pop. A banda tocar\u00eda novamente o 28 de novembro en Portland, Oreg\u00f3n e o 29 en Seattle, durante o 20 aniversario dos Supersuckers. No ano seguinte realizar\u00eda concertos os d\u00edas 22 e 23 de maio para celebrar os 25 anos dos Melvins."}
{"id": "35269", "revid": "88215", "url": "https://gl.wikipedia.org/wiki?curid=35269", "title": "J\u00f3zsef Bozsik", "text": "J\u00f3zsef Bozsik, nado en Kispest (distrito de Budapest) o 28 de novembro de 1925 e finado en Budapest o 31 de maio de 1978, foi un futbolista h\u00fangaro.\nTraxectoria.\nJ\u00f3zsef Bozsik, alcumado 'Cucu' pola s\u00faa avoa creceu xogando \u00f3 f\u00fatbol nos equipos locais de Kispest.\nCando ti\u00f1a 11 anos, o KAC fixouse nel e fichouno para o seu equipo xuvenil. Debuta co primeiro equipo no ano 1943.\nO 17 de agosto de 1947 xoga o seu primeiro encontro para a selecci\u00f3n sendo Bulgaria o seu rival. Bozsik xogar\u00eda un total de 101 encontros internacionais e anotar\u00eda 11 goles ata o seu retiro da selecci\u00f3n no ano 1962. Nestes anos ser\u00eda campi\u00f3n ol\u00edmpico en 1952, subcampi\u00f3n do mundo en 1954 e participou nas goleadas de 6-3 e 7-1 a Inglaterra.\nBozsik foi considerado o mellor mediocentro atacante do mundo, cunha gran t\u00e9cnica e creatividade, sendo unha das grandes estrelas da selecci\u00f3n e do H\u00f3nved FC durante moitos anos.\nMorreu \u00f3s 52 anos v\u00edtima dun ataque card\u00edaco."}
{"id": "35272", "revid": "98629", "url": "https://gl.wikipedia.org/wiki?curid=35272", "title": "N\u00e1ndor Hidegkuti", "text": "N\u00e1ndor Hidegkuti, nado o 3 de marzo de 1922, e finado o 14 de febreiro de 2002, foi un futbolista h\u00fangaro.\nTraxectoria.\nHidegkuti xogou nunha posici\u00f3n revolucionaria para o seu tempo, como dianteiro centro atrasado, o que hoxe se chama comunmente mediapunta. Esta idea, propia do adestrador nacional h\u00fangaro Guszt\u00e1v Sebes fac\u00eda tolear aos defensas que o marcaban, nunha \u00e9poca na cal as posici\u00f3ns dos xogadores no campo acostumaban a ficar sempre invari\u00e1beis.\n\u00c9 co\u00f1ecido polo seu hat-trick \u00e1 Inglaterra na famosa vitoria h\u00fangara por 6-3. En total, coa selecci\u00f3n xogou 69 encontros e anotou 39 goles. \u00d3 longo deses anos, tomou parte nas xestas do \"Equipo d'Ouro\", coma o subcampionato do Mundial de 1954 e o Ouro Ol\u00edmpico en 1952.\nEn canto \u00e1 s\u00faa carreira nos clubs, estivo 14 anos no MTK, ga\u00f1ando 3 campionatos, en 1951, 1953 e 1958. Xa de adestrador, levou \u00e1 Fiorentina ao t\u00edtulo da Recopa de Europa de f\u00fatbol en 1961. Despois desfrutou dunha exitosa carreira como adestrador en Exipto."}
{"id": "35273", "revid": "85894", "url": "https://gl.wikipedia.org/wiki?curid=35273", "title": "Chamadoira (apelido)", "text": "Chamadoira \u00e9 un apelido galego de natureza topon\u00edmica, que ten a s\u00faa orixe no concello de Cerdedo-Cotobade, no barrio de Chamadoira. Poder\u00eda provir dun termo latino que designaba os lugares fronteirizos ou simplemente zonas entre dous territorios determinados, sin\u00f3nimo de fito ou marco.\nRex\u00edstrase o top\u00f3nimo, segundo datos do Arquivo do Reino de Galicia no ano 1745:\nDistribuci\u00f3n xeogr\u00e1fica.\nEn Galicia, segundo a Cartograf\u00eda dos apelidos de Galicia, con datos do censo de 2001 hab\u00eda un total de 254 persoas con ese apelido, principalmente nos concellos de Pontevedra, Vigo e Gondomar.\nEn Espa\u00f1a con datos procedentes da Estat\u00edstica do Padr\u00f3n Continuo, data de 01/01/2016 hai 407 persoas con este apelido (243 l\u00e9vano como primeiro apelido e 164 como segundo), por mor da emigraci\u00f3n, en lugares como A Rioxa, Asturias ou Guadalaxara. Tam\u00e9n se atopan en abundancia na Arxentina e o Brasil.\nLi\u00f1axe e pedras armeiras.\nSegundo a GEG, \u00e9 de orixe galega. Levaron como bras\u00f3n en ouro, d\u00faas bandas de azur, acompa\u00f1adas de 5 roeis da mesma cor, 3 no oco central e un nos outros ocos."}
{"id": "35275", "revid": "98629", "url": "https://gl.wikipedia.org/wiki?curid=35275", "title": "Rage Against the Machine (\u00e1lbum)", "text": "Rage Against the Machine \u00e9 o \u00e1lbum de debut da banda de rock Rage Against the Machine. Foi editado o 3 de novembro de 1992. Foi o primeiro disco en mesturlar totalmente estilos tan afastados como o rap co hard-rock ademais de altas doses de funk, sendo un precedente para bandas posteriores como Soundgarden ou Linkin Park. O grupo amosa a s\u00faa ideolox\u00eda en case todos os temas, cunha clara inclinaci\u00f3n cara \u00e1 esquerda mais cr\u00edtica coas pol\u00edticas dos gobernos americanos."}
{"id": "35276", "revid": "98629", "url": "https://gl.wikipedia.org/wiki?curid=35276", "title": "Damon Albarn", "text": "Damon Albarn, nado o 23 de marzo de 1968 en Whitechapel, (Tower Hamlets, Londres) \u00e9 un cantante e compositor ingl\u00e9s co\u00f1ecido principalmente por ser o vocalista da banda de britpop Blur.\nParticipou das bandas Circus, Real Lives e The Aftermath. \u00c9 o actual vocalista de Blur e o principal responsable da banda Gorillaz, un dos seus proxectos paralelos m\u00e1is co\u00f1ecidos. Tam\u00e9n participou nos proxectos \"The Good, the Bad &amp; the Queen\", \"\" e \"Mali Music\".\nBiograf\u00eda.\nPrimeiros anos.\nAlbarn pasou a s\u00faa infancia en Leytonstone cos seus pais, Hazel e Keith, e a s\u00faa irm\u00e1 Jessica. Durante uns meses a familia viviu en Turqu\u00eda e cando volveu a Inglaterra mud\u00e1ronse a Colchester, Essex, debido ao traballo do seu pai, que era mestre. Albarn ent\u00f3n asist\u00edu ao Stanway Comprehensive School. El co\u00f1eceu al\u00ed ao futuro guitarrista de Blur Graham Coxon e atopou que lle gustaban as mesmas bandas, como The Jam, The Kinks ou The Human League.\nDespois de rematar a secundaria, Albarn mudouse para Londres para asistir \u00e1 East 15 Acting School, perdendo o contacto con Coxon. Deixou a escola despois dun ano porque non era un bo actor (a pesar de que actuou na pel\u00edcula \"Face\" en 1997) e comezou a compo\u00f1er e a tocar m\u00fasica. Algunhas das canci\u00f3ns que compuxo nese tempo convert\u00e9ronse en temas de Blur, como \"Birthday\", do seu \u00e1lbum de debut \"Leisure\".\nBlur.\nEn 1988 Albarn matriculouse na Goldsmiths College en New Cross, Londres. Al\u00ed volveu a atoparse con Coxon. Despois de gravar unha serie de demos xuntos, os dous formaron Circus, e Coxon presentoulle a Albarn a Alex James. Coa entrada posteriormente de Dave Rowntree, a banda comezou a tocar como Seymour. M\u00e1is adiante abanda asinar\u00eda coa Food Records e cambiar\u00eda o seu nome a Blur.\nAlbarn e Blur ga\u00f1aron \u00e9xito comercial e da cr\u00edtica co seu disco \"Parklife\" en 1994, e Albarn converteuse nun dos l\u00edderes do movemento britpop. Ese \u00e9xito foi compartido coa banda Oasis coa que ti\u00f1an unha grande rivalidade, alimentada polos medios de comunicaci\u00f3n.\n\u00c1 altura do ano 2006 Blur leva editados sete \u00e1lbums, cinco dos cales chegaron ao n\u00famero 1 no Reino Unido. Albarn escrib\u00eda a maior\u00eda das letras das canci\u00f3ns editadas pola banda dende a s\u00faa formaci\u00f3n. El dixo publicamente que agarda o regreso de Graham Coxon, que deixou a banda poco antes de editar \"Think Tank\", para producir m\u00e1is material; por\u00e9n, Coxon rexeitou volver, e Albarn anunciou en setembro 2005 que el vai tocar a guitarra no seguinte traballo de Blur.\nGorillaz.\nAlbarn formou a banda virtual de rock Gorillaz co creador de \"Tank Girl\", Jamie Hewlett, en 1999. Cunha deliberadamente ambigua formaci\u00f3n, o grupo leva editados dous \u00e1lbums ata a data. A s\u00faa m\u00fasica ten colaboraci\u00f3ns de Danger Mouse, Simon Tong (que tam\u00e9n tocou a guitarra con Blur en directos), Miho Hatori, Sweetie Irie, De La Soul, Bootie Brown, MF Doom, Redman, Tina Weymouth, Roots Manuva, Neneh Cherry, Rosie Wilson, Martina Topley-Bird, Dennis Hopper, Ike Turner e Del The Funkee Homosapien entre outros.\n\"Gorillaz\" e \"Demon Days\" (os dous discos da banda) funcionaron moi ben tanto en Estados Unidos como no Reino Unido, as\u00ed como os seus sinxelos, \"Clint Eastwood\", \"Feel Good Inc.\" ,\"19-2000\", \"DARE\", \"Dirty Harry\" e \"Kids With Guns / El Ma\u00f1ana\".\nCarreira en solitario.\nAlbarn editou \"Mali Music\" en 2002, gravado en Mal\u00ed durante unha viaxe que fixo para apoiar a Oxfam no ano 2000. Tam\u00e9n visitou Nixeria para gravar co bater\u00eda africano Tony Allen. Albarn dixo que lle gustar\u00eda producir un \u00e1lbum de Blur en Bagdad porque lle \"gusta o estilo musical iraqu\u00ed\".\nTam\u00e9n editou \"Democrazy\" no 2003, unha colecci\u00f3n de demos que gravou mentres estaba en hoteis durante a xira estadounidense do \u00e1lbum de Blur \"Think Tank\".\nAlbarn tam\u00e9n apareceu noutras obras relacionadas. O seu tema \"Closet Romantic\" est\u00e1 na banda sonora de \"Trainspotting\" xunto cunha das primeiras gravaci\u00f3ns de Blur, \"Sing\". O \u00e1lbum de The Rentals de 1999 \"Seven More Minutes\" conta con Albarn na canci\u00f3n \"Big Daddy C\". Na edici\u00f3n de Fatboy Slim de 2004 \"Palookaville\" Albarn canta no tema \"Put It Back Together\"."}
{"id": "35277", "revid": "98629", "url": "https://gl.wikipedia.org/wiki?curid=35277", "title": "The Strokes", "text": "The Strokes \u00e9 unha banda de rock estadounidense, formada en Nova York, que saltou \u00e1 fama no ano 2000. Son os respons\u00e1beis da grande onda de revivalismo do rock de garaxe que se iniciou por volta de 2001. Os membros do grupo son Julian Casablancas (voces), Nick Valensi (guitarra), Albert Hammond, Jr. (guitarra), Nikolai Fraiture (baixo) e Fabrizio Moretti (bater\u00eda e percusi\u00f3ns). The Strokes est\u00e1 considerada unha das bandas m\u00e1is prominentes e influentes das aparecidas no s\u00e9culo XXI.\nDespois da edici\u00f3n do seu \u00e1lbum de estrea \"Is This It\" no 2001, o grupo foi aclamado pola cr\u00edtica. Dende ent\u00f3n, a banda mantivo unha gran base de seareiros, principalmente nos Estados Unidos, no Reino Unido, no Canad\u00e1 e na Australia. Varios dos seus membros embarc\u00e1ronse en distintos proxectos, a\u00ednda que un cuarto \u00e1lbum, titulado \"Angles\", foi editado o 22 de marzo do 2011.\nHistoria.\nJulian Casablancas, vocalista do grupo e Nikolai Fraiture, baixo, eran amigos desde a infancia. Nick Valensi, guitarrista, e Fabrizio Moretti, o bater\u00eda, co\u00f1ec\u00e9ronse cando asist\u00edan a un concerto de Dragon Force. No Instituto Le Rosey, na Su\u00edza, Julian Casablancas (a quen seu pai enviara por problemas de conduta) e Albert Hammond Jr., un dos guitarristas, co\u00f1ec\u00e9ronse xa que os dous eran estadounidenses e polo tanto concordaban no seu idioma, a\u00ednda que non eran moi amigos.\nAnos despois, Casablancas atopar\u00edase nas r\u00faas de Nova York con Hammond Jr., o que ser\u00eda o comezo desta banda. Casualmente os dous viv\u00edan en aparcadoiros na mesma r\u00faa, un enfronte do outro, xa que Hammond se trasladara a Nova York para acudir \u00e1 Escola Tisch de Artes da Universidade de Nova York. Albert e Julian comezaron a compartir apartamento e en 1999 convert\u00e9ronse nunha banda oficialmente. A s\u00faa popularidade creceu rapidamente, especialmente na \"Lower East Side\" de Nova York. Empezaron a tocar na popular Sala Lounge de Manhattan, onde Ryan Gentles era o encargado dos compromisos. Gentles estaba tan impresionado coa banda que deixou o seu traballo para se converter no seu representante.\nComezaron a ensaiar duramente mantendo os seus traballos de d\u00eda (dise que Casablancas era camareiro, mentres que Hammond traballaba en \"Kim's Video) e formaron un repertorio de entre 10 e 12 canci\u00f3ns, entre as cales estaban \"Last Nite\", \"The Modern Age\", \"This Life\" (actualmente titulada \"Trying your luck\"), \"New York City Cops\", \"Soma\" e \"Someday\", entre outras. A maior\u00eda destas canci\u00f3ns agora te\u00f1en letras distintas. Durante ese tempo tam\u00e9n deixaron de tocar algunhas canci\u00f3ns do seu repertorio, que inclu\u00eda \"Sagganuts\", \"In Her Prime\", \"Rhythm Song\", \"A Minor 4-4\" e tres canci\u00f3ns de t\u00edtulo desco\u00f1ecido.\nGordon Raphael, un pequeno produtor de rock da escena musical de Nova York, asistiu a un dos seus primeiros concertos onde eran abreconcertos de \"Dragon Force\", cando realmente fora a ver a outra banda que tocaba esa velada, como confesou meses despois. Raphael deu a Albert o seu n\u00famero de tel\u00e9fono, dicindo que poder\u00eda gravar unha maqueta para eles. Despois de chamalo un par de d\u00edas m\u00e1is tarde, a banda e Raphael finalmente reun\u00edronse.\n\"The Modern Age\" foi lanzado en 2001 desatando unha guerra de poxas entre as discogr\u00e1ficas, por ser, segundo elas, a banda de rock and roll m\u00e1is grande que xurdira en anos. Posteriormente, recibiron unha gran promoci\u00f3n causando unha divisi\u00f3n entre os seguidores do rock. Para alg\u00fans dos medios que os promocionaban, The Strokes eran os salvadores do rock ou un pu\u00f1ado de nenos ricos con nomes copiados de \"The Velvet Underground\".\n\"Is This It\".\nThe Strokes lanzou o seu primeiro disco \"Is This It\" nos Estados Unidos en outubro de 2001 baixo o selo RCA, despois dalg\u00fans atrasos producidos pola portada do disco europeo, e a eliminaci\u00f3n do tema \"New York City Cops\". Esta conti\u00f1a a frase: \"Os polic\u00edas de Nova York non son moi intelixentes\" (\"New York City Cops, they ain't too smart\") no coro, o que o selo RCA encontrou 'politicamente incorrecto' estando tan pr\u00f3ximos os ataques do 11 de setembro. A canci\u00f3n foi cambiada por \"When It Started\".\nO disco recibiu moi boas cr\u00edticas tanto de publicaci\u00f3ns independentes como da industria musical, inclu\u00edndo 4 estrelas de parte da revista Rolling Stone. A influencia setenteira foi notada por moitos cr\u00edticos.\nDespois do lanzamento de \"Is This It\" a banda percorreu exhaustivamente o mundo en xiras, present\u00e1ndose no Xap\u00f3n, a Australia, a Nova Zelandia, a Europa e os Estados Unidos. A banda liderou o \"Reading Festival\" no Reino Unido en 2002, detalladamente redactado en cr\u00f3nicas nun mini-documental relativamente dif\u00edcil de achar titulado \"In Transit\" publicado polos membros do Club de Fans \"Alone, Together\". En agosto de 2002 a banda tocou no Radio City Music Hall (Nova York) xunto con The White Stripes. Nesa presentaci\u00f3n, Jack White uniuse a The Strokes en escena para tocar o solo de guitarra na canci\u00f3n \"New York City Cops\". Durante a actuaci\u00f3n, Juli\u00e1n tivo que permanecer sentado, debido a unha lesi\u00f3n nun xeonllo. O mesmo ocorreu no \"Reading Festival\".\nDurante tal per\u00edodo, a banda tam\u00e9n se mostrou como invitado musical en \"Saturday Night Live\" (interpretando \"Last Nite\" e \"Hard to Explain\"), \"The Tonight Show with Jay Leno\", \"Late Night with Conan O'Brien\" e \"The Late Show with David Letterman\".\n\"Is This It\" produciu cantidade de sinxelos e v\u00eddeoclips, os cales foron todos dirixidos por Roman Coppola.\nO grupo comezou a gravar o seu \"follow-up\" no 2002 co produtor Nigel Godrich (mellor co\u00f1ecido polo seu traballo con Radiohead), a\u00ednda que m\u00e1is tarde se separaron da s\u00faa produci\u00f3n a favor de Gordon Raphael, o produtor de \"Is This It\". As gravaci\u00f3ns con Godrich nunca foron reveladas.\nEn agosto de 2003, a banda visitou o Xap\u00f3n, tocando as canci\u00f3ns \"Reptilia\", \"Meet Me In The Bathroom\", \"The Way It Is\", \"Between Love &amp; Hate\" (ou tam\u00e9n co\u00f1ecida como \"Ze Newie\") e \"12:51\" (tam\u00e9n co\u00f1ecido como \"Supernova\"). Tam\u00e9n tocaron \"My Way\" de Paul Anka en xapon\u00e9s.\n\"Room on Fire\".\n\"Room on Fire\" \u00e9 o segundo \u00e1lbum da banda. Este segue a mesma li\u00f1a do anterior \"Is This It\", e a\u00ednda que non foi tan aclamado como o primeiro, p\u00f3dese encontrar canci\u00f3ns como \"Reptilia\", \"12:51\", \"The End Has No End\", \"I Can't Win\" ou \"Under Control\" dun nivel compositivo semellante. Varios medios acusaron a este como unha repetici\u00f3n do seu primeiro disco.\nLanzado en outubro de 2003, o \u00e1lbum mantivo os xa familiares puntos de referencia da banda. O primeiro single de \"Room on Fire\" foi a canci\u00f3n \"12:51\", cos caracter\u00edsticos sons de sintetizadores de guitarra (nos que se nota a influencia de The Cars), distintivos da guitarra de Valensi. O v\u00eddeo foi dirixido por Roman Coppola e inspirado na futurista aparencia de Tron.\nDurante a xira 2003/2004 \"Room on Fire Tour\", a banda tocou con Kings of Leon e My Chemical Romance. Durante esta xira, Regina Spektor e The Strokes gravaron a canci\u00f3n \"Modern Girls &amp; Old Fashion Men\", lanzado como b-side no single Reptilia. Al\u00e9n diso, a banda inclu\u00edu un cover de \"\"Clampdown\" de The Clash, o cal foi lanzado como b-side para \"The End Has No End\".\nXa en 2004, The Strokes revelou os seus plans de lanzar un \u00e1lbum en vivo. O LP \"Live in London\" foi planeado para outubro de 2004, mais foi abandonado, segundo se informa debido aos problemas de calidade da gravaci\u00f3n.\nEn febreiro de 2005, Julian Casablancas casou coa s\u00faa grande amiga e representante asistente da banda, Juliet Joslin. Por volta desa data, Nikolai Fraiture tivo unha filla.\nThe Strokes tivo unha xira de 3 concertos na Am\u00e9rica do Sur en outubro de 2005, no Brasil, Chile e a Arxentina. Os seus concertos na Arxentina e o Chile inclu\u00edron un cover de \"A Salty Salute\"\", unha canci\u00f3n escrita pola banda \"Guided by Voices\".\nO single da canci\u00f3n \"Reptilia\" apareceu no videoxogo \"\" e no videoxogo \"Rock Band\".\n\"First Impressions of Earth\".\nEn setembro de 2005 foi lanzado \"\"Juicebox\", o primeiro single de \"First Impressions of Earth\" na tenda \"iTunes Music Store\" como unha exclusiva deste servizo. O single chegou aos primeiros postos en diversas listas de popularidade tanto no Reino Unido como nos Estados Unidos. O disco saleu oficialmente en xaneiro de 2006 e rapidamente chegou ao posto n\u00famero un da clasificaci\u00f3n do Reino Unido. A\u00ednda que a prensa o viu como un paso adiante das d\u00faas gravaci\u00f3ns anteriores, a recepci\u00f3n da cr\u00edtica foi mixta, xa que o caracter\u00edstico estilo musical da banda se viu diminu\u00eddo.\nDurante novembro e decembro de 2005 The Strokes fixera unha xira de promoci\u00f3n para o a\u00ednda non publicado \u00e1lbum \"First Impressions of Earth\"\", present\u00e1ndose en varias cidades do mundo. En orde: Toquio, Sydney, Londres, Par\u00eds, \u00c1msterdan, Ghana, Berl\u00edn, Mil\u00e1n, Madrid, Chicago, R\u00edo de Xaneiro, Os \u00c1nxeles, Buenos Aires, Santiago de Chile. Aproximadamente 600 entradas foron dispostas para cada unha das funci\u00f3ns. Os fans mesmo resistiron aos distintos factores clim\u00e1ticos acampando f\u00f3ra da cabina de entradas en pleno inverno europeo. Estes concertos atra\u00edron celebridades visitantes como Oasis, Franz Ferdinand, e Jarvis Cocker.\nXa lanzado o disco, a banda revelou que constru\u00edran o seu propio estudio en \"Hell's Kitchen\" (Nova York), oficialmente chamado \"Red Carpet Studios\".\nCando se lle pediu un comentario sobre o \u00e1lbum, Julian dixo: \"\u00c9 como unha sand\u00eda sen sementes. G\u00fastame\". Nunha entrevista posterior, Nikolai Fraiture contribu\u00edu \u00e1 declaraci\u00f3n de Julian engadindo que o \u00e1lbum era \"como unha fisura cient\u00edfica\".\nA banda actuou por segunda vez en \"Saturday Night Live\" o 21 de xaneiro de 2006. Tocaron 2 canci\u00f3ns: \"Juicebox\" e \"You Only Live Once\".\nO 24 de xaneiro, tiveron o primeiro de 18 concertos con entradas esgotadas durante a xira polo Reino Unido, a cal inclu\u00edu d\u00faas citas no \"Hammersmith Apollo\" onde The Strokes interpretou unha versi\u00f3n de \"Life's A Gas\" de Ramones. Dous d\u00edas m\u00e1is tarde da fin da xira, o 23 de febreiro de 2006, The Strokes foron nomeados como \"Mellor Banda Internacional\" da revista NME. Julian agradeceu \u00e1 revista dicindo que \"a\u00ednda era a mellor revista musical\". Xa en marzo de 2006, The Strokes regresou aos Estados Unidos coa s\u00faa polo momento m\u00e1is longa xira, con 3 concertos de entradas esgotadas no \"Hammerstein Ballroom\" en Nova York.\nO segundo single deste disco \u00e9 \"Heart in a Cage\", canci\u00f3n que recordou aos cr\u00edticos \"The Passenger\" de Iggy Pop . O terceiro single do disco ser\u00eda \"You Only Live Once\", e inclu\u00eda unha versi\u00f3n de \"Mercy Mercy Me\" de Marvin Gaye coa que participaron Eddie Vedder, l\u00edder de Pearl Jam e Josh Homme, de Queens of the Stone Age, p\u00f3ndose \u00e1 venda o 10 de xullo de 2006.\nEste disco amosa gran madureza en cada un dos instrumentos e tam\u00e9n gran calidade nas letras das canci\u00f3ns. Outra mudanza que se pode apreciar neste disco \u00e9 que Casablancas demostra moita m\u00e1is concentraci\u00f3n no que fai, demostrando que os seus problemas co alcohol son cousa do pasado.\nDurante o ver\u00e1n de 2006, The Strokes tocou en numerosos festivais na Europa. Logo percorreron a Australia e o M\u00e9xico en agosto e setembro, seguido por outra xira nos Estados Unidos.\nA comezos de 2007, a banda de Casablancas separouse momentaneamente para que cada integrante puidese adicarse ao seu, coa fin de realizar proxectos persoais que ti\u00f1an pendentes desde hab\u00eda un tempo; Casablancas colaborou facendo segundas voces para Queens of the stone age, e Hammond Jr. adentrouse na gravaci\u00f3n e promoci\u00f3n do seu primeiro disco solista.\nDurante un concerto nos EUA de 2007 Julian Casablancas anunciou que precisaban un descanso e que se ausentar\u00edan momentaneamente, ademais de que quer\u00edan probar a realizar traballos como solistas. M\u00e1is tarde un correo mandado polo representante de The Strokes, Ryan Gentles, confirmou que necesitaban \"romper\" e descansar. En maio de 2007 sa\u00edu a p\u00e1xina oficial do grupo The Strokes, cun v\u00eddeo in\u00e9dito chamado \"\"You Only Live Once\" dirixido por Wareen Fu. En 2007 a canci\u00f3n \"You Talk Way Too Much\"\" foi empregada para un anuncio comercial de \"Ford Sync\". En 2007 a nova asistente de representante de The Strokes pasou a ser Aleks Cisneros.\n\"Angles\".\nDesde que se reuniron o 11 de febreiro, comezaron a compor un novo material, este \u00e1lbum est\u00e1 inspirado en Thin Lizzy, A-ha e Elvis Costello. Nunha entrevista para a revista Rolling Stone, Julian Casablancas explicou que o grupo se atopa engaiolado entre o futuro e os setenta, e que a comunicaci\u00f3n e honestidade entre eles mellorou moito. Gravouse nos estudios Avatar en NYC con Joe Chiccarelli coma produtor e Gus Oberg como enxe\u00f1eiro. O disco foi lanzado a nivel mundial o 22 de marzo de 2011, e levaron a cabo unha xira mundial despois do lanzamento. The Strokes xunto con Arctic Monkeys e Portishead foron os primeiros en confirmar a s\u00faa aparici\u00f3n na edici\u00f3n 2011 no FIB (Festival Internacional de Benicasim)' en Espa\u00f1a. O 18 de xaneiro de 2011 nunha entrevista da revista Rolling Stone anunciouse que o novo \u00e1lbum se chamar\u00eda Angles. O seu primeiro sinxelo publicouse o 9 de febreiro de 2011 titulado Under Cover of Darkness na s\u00faa p\u00e1xina oficial coma descarga gratu\u00edta s\u00f3 por 2 d\u00edas e o 11 coma descarga en iTunes Store. O baixista Nikolai Fraiture revelou que o \u00e1lbum ser\u00eda \"un retorno ao b\u00e1sico\". Rolling Stone eloxiou Angles, dicindo: \"\u00e9 o mellor \u00e1lbum desde Is This It\". No mesmo artigo, Albert Hammond, Jr. explica o t\u00edtulo do \u00e1lbum, Angles \"\u00c9 ao que soa o disco. V\u00e9n de cinco persoas diferentes\".\nO 5 de outubro de 2010, durante unha entrevista con NME Julian dixo que ao redor do 75% do \u00e1lbum estaba terminado e que o \u00e1lbum poder\u00eda sorprender a moita xente no bo sentido. En novembro de 2010 Casablancas anunciou que o contido e a gravaci\u00f3n do \u00e1lbum estaban terminados e que s\u00f3 estaban pendentes os traballos de edici\u00f3n. O 30 de novembro de 2010, Albert Hammond Jr confirmou que o novo \u00e1lbum ter\u00e1 10 canci\u00f3ns. O 17 de xaneiro de 2011 o baixista da banda, Nikolai Fraiture, confirmou mediante o seu perfil de Facebook que o disco ser\u00eda lanzado o 22 de marzo do presente ano.\nQuinto \u00e1lbum sen nome (2011-presente).\nA mediados de marzo de 2011, unha entrevista coa ShortList Magazine revelou que The Strokes xa comezaran a traballar no seu quinto \u00e1lbum de estudio. Por\u00e9n, as sesi\u00f3ns foron adiadas por causa do proceso de mestura de \"Angles\". Tanto Julian Casablancas coma Nick Valensi confirmaron que estaban a traballar con novo material e tam\u00e9n con moito que sobrara de anteriores traballos. O l\u00edder Julian Casablancas afirmou que a banda ti\u00f1a moitas ganas de comezar a traballar nun novo \u00e1lbum e ti\u00f1an pensado facelo, mais a masterizaci\u00f3n de \"Angles\" levou m\u00e1is tempo do esperado.\nO 25 de abril, o baixista Nikolai Fraiture posteou un tweet anunciando que se dirix\u00edan ao estudio para traballar con algunhas ideas novas.\nNunha entrevista coa Fuse TV, o guitarrista Albert Hammond Jr dixo que a banda est\u00e1 traballando no seu quinto \u00e1lbum en Los Angeles.\nThe Strokes revelaron que est\u00e1n planeando gravar un disco no menor tempo posible. O baixista Bassist Nikolai Fraiture engadiu que a banda gravar\u00e1 o seu quinto \u00e1lbum da mesma maneira que compuxeron 'Angles', polo que cada membro da banda proporcionar\u00e1 as s\u00faas propias ideas e as compartir\u00e1n no estudio.\"\nPremios e candidaturas.\nA banda foi nomeada no seu ano de debut en 2002, inclu\u00edndo o de Mellor interpretaci\u00f3n nova para os MTV Europe Music Awards e a de Mellor actuaci\u00f3n ao vivo para os Q Awards. Ga\u00f1aron moitos premios no mesmo ano, nos que se incl\u00faen o de Mellor banda internacional nos BRIT Awards, e os de Mellor banda do ano e Mellor interpretaci\u00f3n nova nos NME Awards. Foron nomeados para o de Mellor banda internacional nos NME Awards en 2003, 2006 (que ga\u00f1aron), e 2007. En conxunto, The Strokes recibiu seis premios de 13 candidaturas.\nOs BRIT Awards son os premios anuais da m\u00fasica pop da British Phonographic Industry'. The Strokes recibiu un premio.\nOs Meteor Music Awards son distribu\u00eddos pola MCD Productions e son os premios nacionais da m\u00fasica na Irlanda. The Strokes ga\u00f1ou un premio.\nNos MTV Europe Music Awards e MTV Video Music Awards cel\u00e9brase unha cerimonia anual de premios. Estas cerimonias foron establecidas en 1994 pola MTV Europe, no caso dos MTV Europe Music Awards, e en 1984 pola MTV. The Strokes recibiu d\u00faas nomeamentos nos MTV Europe Music Awards e unha nos MTV Video Music Awards.\nOs NME Awards \u00e9 unha cerimonia anual de premios fundada pola revista musical brit\u00e1nica \"NME\". The Strokes ga\u00f1ou catro premios de sete nomeamentos.\nOs Q Awards son anualamente presentados pola revista musical \"Q\". The Strokes foron nomeados unha vez."}
{"id": "35278", "revid": "5863", "url": "https://gl.wikipedia.org/wiki?curid=35278", "title": "Taylor Hawkins", "text": "Oliver Taylor Hawkins, nado en Fort Worth, Texas o 17 de febreiro de 1972 e finado en Bogot\u00e1 o 25 de marzo de 2022, foi o bater\u00eda da banda de rock alternativo Foo Fighters dende 1997, cando substitu\u00edu a William Goldsmith. Tam\u00e9n fundou unha banda chamada Taylor Hawkins and The Coattail Riders na cal tocaba a bater\u00eda e cantaba.\nAnteriormente fora o bater\u00eda de xira da banda de Alanis Morissette, Sexual Chocolate, e tocou a bater\u00eda na gravaci\u00f3n de \"Jagged Little Pill\". Despois diso tocou nunha banda experimental de curta vida chamada Sylvia, a cal cambiou o seu nome para o de Anyone e asinou un contrato co selo Roadrunner Records. O seu curm\u00e1n, Kevin Harrell, foi quen o presentou a Dave Grohl, l\u00edder de Foo Fighters."}
{"id": "35279", "revid": "88215", "url": "https://gl.wikipedia.org/wiki?curid=35279", "title": "Guszt\u00e1v Sebes", "text": "Guszt\u00e1v Sebes, nado o 21 de xu\u00f1o de 1906 e finado o 30 de xaneiro de 1986, foi un xogador e adestrador de f\u00fatbol h\u00fangaro.\nTraxectoria.\nSebes foi un xogador de f\u00fatbol de certo \u00e9xito na liga h\u00fangara, tanto no Vasas SC como no MTK Budapest. No ano 1949 converteuse no adestrador do equipo nacional e formou un conxunto baseado nos equipos do ex\u00e9rcito, o Honv\u00e9d e o MTK. Esta selecci\u00f3n ser\u00eda co\u00f1ecida mundialmente coma \"O equipo de Ouro\". Tacticamente introduciu bastantes novidades, atrasando a un dos dianteiros, e convert\u00e9ndoo no que hoxe no f\u00fatbol se denomina mediapunta. Tam\u00e9n aplicou un sistema no cal todo o equipo participaba tanto no ataque coma na defensa. El chamaba a este estilo \"F\u00fatbol Socialista\", l\u00f3xico nunha persoa cunhas fortes convici\u00f3ns pol\u00edticas. Vinte anos despois os holandeses empregaron unha forma de xogar moi semellante que deron en chamar \"F\u00fatbol Total\".\nEntre os \u00e9xitos coa selecci\u00f3n est\u00e1 a medalla de Ouro nos Xogos Ol\u00edmpicos de 1952 e o subcampionato no Mundial de 1954\nMorreu en 1986 \u00f3s 79 anos de idade."}
{"id": "35280", "revid": "399", "url": "https://gl.wikipedia.org/wiki?curid=35280", "title": "Ucra\u00edno", "text": ""}
{"id": "35281", "revid": "22570", "url": "https://gl.wikipedia.org/wiki?curid=35281", "title": "Masa cr\u00edtica", "text": "A expresi\u00f3n masa cr\u00edtica pode facer referencia:"}
{"id": "35282", "revid": "15490", "url": "https://gl.wikipedia.org/wiki?curid=35282", "title": "Marco Claudio T\u00e1cito", "text": "Marcus Claudius Tacitus nace probablemente en Amitermo (Italia), no ano 200. Era o decano do Senado, cando morre asasinado Aureliano.\n\u00d3 morrer este, \u00e1brese un per\u00edodo duns seis meses de intreregno, no que non hai emperador. O Senado atopa en T\u00e1cito o candidato, xa que era ben aceptado polo pobo romano e polo ex\u00e9rcito. Nun primeiro intre rexeita a p\u00farpura imperial, aducindo a s\u00faa avanzada idade. Pero as presi\u00f3ns do Senado fano aceptar a finais do 275.\nHome afable, \u00edntegro e amante da literatura, unha das s\u00faas primeiras decisi\u00f3ns, despois da deificacion de Aureliano, foi perseguir os seus asasinos e condenalos a morte. Nomea a M. Annio Floriano, seu irm\u00e1n, Prefecto da Garda Pretoriana.\nMoi pronto os godos e mais os escitas invadiron o Ponto, Capadocia e Cilicia, po\u00f1\u00e9ndose T\u00e1cito \u00e1 fronte do seu ex\u00e9rcito da Tracia, xunto co seu irm\u00e1n, rexeitando os invasores e obrig\u00e1ndoos a volver de novo as s\u00faas terras. Recibe por iso o t\u00edtulo de \"Gothicus Maximus\". Pero el xa non torna de novo a Roma, xa que morre en xu\u00f1o do 276 debido a unhas febres, segundo alg\u00fans, ou a unha conxura dos xefes militares, segundo outros. S\u00f3 estivera sete meses como emperador romano. Suc\u00e9deo o seu irm\u00e1n Floriano, que foi aceptado polo Senado, pero non as\u00ed polas lexi\u00f3ns de Oriente, que nomean a Probo como novo emperador, quen, vencendo a Floriano, queda como sucesor de T\u00e1cito."}
{"id": "35283", "revid": "98629", "url": "https://gl.wikipedia.org/wiki?curid=35283", "title": "Eric Erlandson", "text": "Eric T. Erlandson, nado o 9 de xaneiro de 1963 nos \u00c1nxeles (California), \u00e9 un m\u00fasico estadounidense co\u00f1ecido por ser cofundador e guitarrista da banda de rock alternativo Hole.\nBiograf\u00eda.\nErlandson naceu e medrou en San Pedro, un distrito dos \u00c1nxeles. A s\u00faa familia \u00e9 procedente de Suecia. Durante os seus anos de universidade traballou na cadea de tendas de discos Licorice Pizza. Pos\u00fae un t\u00edtulo de grao en econ\u00f3micas, coa especializaci\u00f3n en mercadotecnia, obtido na Loyola Marymount University, onde o seu pai, Theodore Erlandson, foi decano.\nAntes de formar Hole, Erlandson traballou na Capitol Records. Ti\u00f1a amizade con Kurt Cobain e Courtney Love e chegou a sa\u00edr coa actriz Drew Barrymore, que \u00e9 a madri\u00f1a da filla de Cobain e Love, Frances Bean. Tam\u00e9n tivo unha relaci\u00f3n coa baixista de Hole Kristen Pfaff, que morreu dunha sobredose de hero\u00edna dous meses despois da edici\u00f3n do segundo \u00e1lbum da banda, \"Live Through This\".\nHole.\nA mediados de 1989 Eric respondeu a un anuncio posto por Courtney Love na revista \"Flipside\" e xunto coa baixista Lisa Roberts, irm\u00e1 da actriz Julia Roberts, formar\u00edan Hole. Realizar\u00edan os seus primeiros concertos coa bater\u00eda Caroline Rue e o guitarrista Mike Geisbrecht. Roberts foi substitu\u00edda por Jill Emery e Geisbrecht deixar\u00eda a banda antes da gravaci\u00f3n do seu primeiro \u00e1lbum, \"Pretty on the Inside\", aparecido en 1991.\n\"Pretty on the Inside\" chegou a ter bastante \u00e9xito no \"underground\" brit\u00e1nico. Rue deixou a banda en abril de 1992 e entraron no grupo a bater\u00eda Patty Schemel e a baixista Kristen Pfaff. Hole asinou un contrato con selo DGC en 1992, e un ano despois comezou a gravar o seu \u00e1lbum \"Live Through This\".\nEn maio do 2002 Eric e Courtney Love anunciaron oficialmente a disoluci\u00f3n de Hole a trav\u00e9s da s\u00faa p\u00e1xina web, indicando que \"non gravar\u00edan ou xirar\u00edan m\u00e1is xuntos\".\nNo ano 2009, Love anunciou que o seu seguinte \u00e1lbum en solitario, \"Nobody's Daughter\", ser\u00eda editado baixo o nome de Hole e falou dunha reuni\u00f3n da banda, co guitarrista Micko Larkin substitu\u00edndo a Erlandson. Auf der Maur foi a primeira en responder \u00e1 noticia, dicindo que iso po\u00f1\u00eda en perigo unha reuni\u00f3n real de Hole, e Erlandson afirmou que el e Love \"ti\u00f1an un contrato\". Posteriormente revelouse que ese contrato era para previr calquera reforma sen que ambos estivesen involucrados.\nOutros proxectos.\nDurante 1996, Erlandson formou un proxecto de curta vida, Rodney &amp; the Tube Tops, con Thurston Moore de Sonic Youth e outros m\u00fasicos. Editaron un sinxelo, \"I Hate The '90s\", e o proxecto disolveuse pouco despois. Cando Hole se desfixo, compuxo temas coa actriz Bijou Phillips e colaborou no \u00e1lbum de estra en solitario de Melissa Auf der Maur, titulado \"Auf der Maur\", tocando a guitarra na canci\u00f3n \"Would If I Could\". Sa\u00edu de xira coa banda do seu amigo Bill Bartell, White Flag, e actuou d\u00faas veces cun grupo onde estaba o vocalista John Wolfington e o bater\u00eda Blackie Onassis de Urge Overkill. No 2007, Erlandson formou o proxecto de improvisaci\u00f3n RRIICCEE, co seu veci\u00f1o Vincent Gallo. A banda xirou polos Estados Unidos e o Canad\u00e1, e tocaron no Fuji Rock Festival no Xap\u00f3n. Erlandson ent\u00f3n deixou o grupo.\nO 31 de outubro do 2010, Erlandson actuou cunha nova banda, Empty Bird, no Show Cave de Los Angeles. Na actualidade est\u00e1 compo\u00f1endo canci\u00f3ns coa icona folk Donna Carson."}
{"id": "35284", "revid": "839", "url": "https://gl.wikipedia.org/wiki?curid=35284", "title": "Andrew Wood", "text": "Andrew Wood, nado o 8 de xaneiro de 1966 e finado o 19 de marzo de 1990, foi o cantante da banda Mother Love Bone e anteriormente de Malfunkshun. Morreu dunha sobredose de hero\u00edna cando ti\u00f1a 24 anos, pouco antes da edici\u00f3n do \u00e1lbum de debut de Mother Love Bone, \"Apple\". Despois da s\u00faa morte, integrantes de Soundgarden e futuros membros de Pearl Jam crearon a banda Temple of the Dog para editar un disco como homenaxe."}
{"id": "35285", "revid": "98629", "url": "https://gl.wikipedia.org/wiki?curid=35285", "title": "Probo", "text": "Marco Aurelio Probo (en lat\u00edn, Marcus Aurelius Probus) nado en Sirmium (Pannonia) no ano 237 e finado preto desa mesma vila no ano 282, foi un militar e pol\u00edtico do Imperio Romano.\nTraxectoria.\nNaceu no seo dunha humilde familia. Dende novo amosara o seu valor, xa que fora elixido tribuno militar por Valeriano. Cos emperadores Claudio II, Aureliano e T\u00e1cito participou en diversas campa\u00f1as. Era xeneral e Prefecto de oriente, e trala morte de Marco Claudio T\u00e1cito as lexi\u00f3ns de Siria non aceptaron o nomeamento de Floriano como emperador. Probo enfrontouse a Floriano, que quedara loitando contra os b\u00e1rbaros en Occidente. A t\u00e1ctica deste era deixar pasar o tempo, pero moitos lexionarios pas\u00e1ronse \u00f3 bando de Probo, e Floriano morreu asasinado polas s\u00faas tropas. O Senado apresurouse a aceptalo e nomealo emperador no 276.\nProbo enfr\u00f3ntase con \u00e9xito a t\u00f3dalas invasi\u00f3ns dos godos, os v\u00e1ndalos, os francos e os burgundios, pobos de orixe escandinava que pasaran \u00e1 Xermania e agora fac\u00edan incursi\u00f3ns na Galia. As\u00ed a todo, pactou con alg\u00fans grupos para que se establecesen nos \"limes\" do imperio, a cambio de que loitasen contra as invasi\u00f3ns doutros pobos.\nNegociou a paz con Persia, venceu os s\u00e1rmatas no norte e os isauros no leste e, unha vez conseguida a estabilidade e a paz, dedicouse a proxectar e constru\u00edr numerosas obras p\u00fablicas. Rematou en Roma a muralla de Adriano e dispuxo dalgunhas reformas que en tempos de Diocleciano se viron rematadas.\nPuxo o ex\u00e9rcito a facer labores civ\u00eds. Os lexionarios empezaron por limpar canles de rego nas terras de labranza para abastecer o imperio do necesario gran. Pero, este labor non esta moi ben vista por moitos destes, que consideraban un traballo aldraxante para un soldado. Preto de Sirmium, a cidade natal do emperador, nunha ma\u00f1\u00e1 en que estaba a pasear o emperador, un grupo de soldados deulle morte. Con el morre un dos mellores emperadores do s\u00e9culo III, sendo tam\u00e9n moi prezado polo pobo de Roma e o Senado. O elixido para substitu\u00edlo foi Marco Aurelio Caro."}
{"id": "35286", "revid": "23204", "url": "https://gl.wikipedia.org/wiki?curid=35286", "title": "Alto Volta", "text": "A Rep\u00fablica do Alto Volta (en franc\u00e9s \"R\u00e9publique de Haute-Volta\") foi establecida o 11 de decembro de 1958 como unha rep\u00fablica aut\u00f3noma dentro da Comunidade Francesa. Antes de conseguir a independencia fora denominado Alto Volta Franc\u00e9s, parte da Uni\u00f3n Francesa. O 5 de agosto de 1960 conseguiu a total independencia de Francia.\nThomas Sankara chegou ao poder mediante un golpe de estado militar o 4 de agosto de 1983. Tras o golpe, formou o Consello Nacional para a Revoluci\u00f3n (CNR), consigo mesmo como presidente. Baixo a direcci\u00f3n de Sankara o nome do pa\u00eds cambiouse, o 4 de agosto de 1984, de Alto Volta a Burkina Faso, que significa \u201ca patria dos homes \u00edntegros\u201d.\nO nome Alto Volta indica que o pa\u00eds se estend\u00eda polo curso alto do r\u00edo Volta (Volta Negro), e os seus dous afluentes, o Volta Branco e o Volta Vermello, afluente do anterior. As cores da bandeira do Alto Volta representan estes tres r\u00edos.\nHistoria.\nO 1 de marzo de 1919 fundouse o Alto Volta Franc\u00e9s baixo a Terceira Rep\u00fablica como parte da \u00c1frica Occidental Francesa, desde territorios que foran parte das colonias de Alto Senegal e N\u00edxer e a Costa do Marfil. A colonia disolveuse m\u00e1is tarde divid\u00edndose en Costa do Marfil, Sud\u00e1n Franc\u00e9s e N\u00edxer, o 5 de setembro de 1932. Tras a segunda guerra mundial, o 4 de setembro de 1947, a colonia pasou a formar parte da Uni\u00f3n Francesa, cos seus anteriores l\u00edmites.\nUnha revisi\u00f3n na organizaci\u00f3n dos Territorios Franceses de Ultramar comezou coa aplicaci\u00f3n da Lei B\u00e1sica (\u201cLoi Cadre\u201d) de 23 de xullo de 1956. A isto segu\u00edronse unhas medidas de reorganizaci\u00f3n aprobadas polo Parlamento franc\u00e9s en 1957 que aseguraban un alto grao de autogoberno nos territorios individuais. Alto Volta converteuse nunha rep\u00fablica aut\u00f3noma dentro da Comunidade Francesa o 11 de decembro de 1958.\nAlto Volta logrou a s\u00faa independencia o 5 de agosto de 1960. O primeiro presidente, Maurice Yam\u00e9ogo, foi o l\u00edder da Uni\u00f3n Democr\u00e1tica do Volta (UDV). A constituci\u00f3n de 1960 aceptou o dereito \u00e1 elecci\u00f3n, por sufraxio universal, dun presidente e dunha asemblea nacional, por per\u00edodos de 5 anos. Tras chegar ao poder, Yam\u00e9ogo prohibiu todos os partidos pol\u00edticos excepto a UDV. O goberno durou at\u00e9 1966, cando, tras moitos disturbios, o ex\u00e9rcito interveu.\nO golpe militar depuxo a Yam\u00e9ogo, suspendeu a constituci\u00f3n, disolveu a Asemblea Nacional e situou ao Lugartenente-Coronel Sangoul\u00e9 Lamizana na cabeza do goberno. A armada ficou no poder durante catro anos, e o 14 de xu\u00f1o de 1970 os habitantes ratificaron unha nova constituci\u00f3n que estableceu un per\u00edodo de transici\u00f3n de catro anos para completar un goberno civil. Lamizana mant\u00edvose no poder durante os anos 1970. Tras un conflito coa constituci\u00f3n de 1970, unha nova constituci\u00f3n foi escrita e aprobada en 1977, e Lamizana foi reelixido mediante elecci\u00f3ns p\u00fablicas en 1978.\nO goberno de Lamizana t\u00edvose que enfrontar a problemas coas tradicionalmente poderosas uni\u00f3ns comerciais do pa\u00eds, e o 25 de novembro de 1980, o Coronel Saye Zerbo derrocou ao presidente Lamizana nun incruento golpe de estado. O Coronel Zerbo estableceu o Comit\u00e9 Militar de Recuperaci\u00f3n polo Progreso Nacional como a suprema autoridade gobernamental, erradicando as\u00ed a constituci\u00f3n de 1977.\nO Coronel Zerbo encontrou tam\u00e9n resistencia por parte das uni\u00f3ns comerciais e foi derrocado dous anos despois, o 7 de novembro de 1982, por Jean-Baptiste Ou\u00e9draogo e o Consello de Salvaci\u00f3n Popular (CSP). O CSP continuou prohibindo os partidos pol\u00edticos e as organizaci\u00f3ns.\nDesat\u00e1ronse loitas internas entre os moderados do CSP e os radicais, liderados polo Capit\u00e1n Thomas Sankara, quen foi nomeado Primeiro Ministro en xaneiro de 1983. As loitas internas e a pol\u00edtica esquerdista de Sankara levou ao seu arresto e os seus subsecuentes esforzos por conseguir a s\u00faa liberaci\u00f3n, dirixidos polo Capit\u00e1n Blaise Compaor\u00e9. Este esforzo acabou noutro golpe de estado militar o 4 de agosto de 1983.\nTras o golpe, Sankara formou o Consello Nacional para a Revoluci\u00f3n (CNR), con el mesmo como presidente. Estableceu tam\u00e9n Consellos para a Defensa da Revoluci\u00f3n (CDRs) para \u201cmobilizar as masas\u201d e implementar os programas revolucionarios do CNR. Este conti\u00f1a dous pequenos grupos intelectuais marxista-leninistas. Sankara, Compaore, o Capit\u00e1n Henri Zongo e o Maior Jean-Baptiste Lingani, todos eles oficiais militares de esquerdas, dominaron o r\u00e9xime.\nL\u00edderes pol\u00edticos.\nRep\u00fablica Independente do Alto Volta (1960-1984).\nXefes de Goberno.\nPosto creado en 1971:"}
{"id": "35287", "revid": "127505", "url": "https://gl.wikipedia.org/wiki?curid=35287", "title": "Acheuliano", "text": "O acheuliano ou acheulense, do franc\u00e9s \"acheul\u00e9en\" nomeado como o xacemento de Saint-Acheul, \u00e9 un tipo de industria l\u00edtica de fabricaci\u00f3n de ferramentas de pedra caracterizada polos distintivos bifaces ovalados e en forma de pera asociados ao \"Homo erectus\" e especies derivadas como o \"Homo heidelbergensis\".\nAs ferramentas acheulenses produc\u00edronse durante o Paleol\u00edtico Inferior en \u00c1frica e en gran parte de Asia Occidental, Asia Meridional, Asia Oriental e Europa, e normalmente at\u00f3panse con restos de \"Homo erectus\". P\u00e9nsase que as tecnolox\u00edas acheulenses desenvolv\u00e9ronse inicialmente hai uns 1,76 mill\u00f3ns de anos, derivadas da tecnolox\u00eda Oldovaiense m\u00e1is primitiva asociada ao \"Homo habilis\". O acheuliano incl\u00fae polo menos a primeira parte do Paleol\u00edtico Medio. O seu final non est\u00e1 ben definido, dependendo de se incl\u00fae a tecnolox\u00eda Sangoense, p\u00f3dese considerar que dura ata hai 130.000 anos. En Europa e Asia Occidental, os primeiros neandertais adoptaron a tecnolox\u00eda acheulense, facendo unha transici\u00f3n ao Musteriano hai uns 160.000 anos."}
{"id": "35288", "revid": "12452", "url": "https://gl.wikipedia.org/wiki?curid=35288", "title": "Achelense", "text": ""}
{"id": "35289", "revid": "114944", "url": "https://gl.wikipedia.org/wiki?curid=35289", "title": "Nate Mendel", "text": "Nathan Gregor Mendel, nado en Richland (Washington) o 2 de decembro de 1968, \u00e9 o baixista da banda de rock alternativo Foo Fighters.\nTraxectoria.\nFoi membro de Sunny Day Real Estate antes de unirse a Foo Fighters en 1995 despois de que Sunny Day Real Estate se separase. A\u00ednda que Sunny Day Real Estate se reuniu para dous novos discos (\"How It Feels To Be Something On\" e \"The Rising Tide\"), seguiu con Foo Fighters. Nate uniuse con outros dous membros de Sunny Day Real Estate, Jeremy Enigk e William Goldsmith, para formar The Fire Theft, que editou un \u00e1lbum do mesmo nome en 2003."}
{"id": "35291", "revid": "1131", "url": "https://gl.wikipedia.org/wiki?curid=35291", "title": "Amadeu", "text": "Amadeu \u00e9 un nome propio galego de home, documentado desde o s\u00e9culo X deriva do lat\u00edn \"qui amat Deum\" (\"o que ama a deus\"). A forma feminina \u00e9 Amadea. No ano 2010 levaban o nome Amadeo 720 residentes en Galicia e 15 m\u00e1is a forma Amadeu."}
{"id": "35292", "revid": "55340", "url": "https://gl.wikipedia.org/wiki?curid=35292", "title": "Joaqu\u00edn Almunia", "text": "Jos\u00e9 Joaqu\u00edn Almunia Amann, nado o 7 de xu\u00f1o de 1948 en Bilbao, \u00e9 un pol\u00edtico espa\u00f1ol ligado ao PSOE.\nTraxectoria.\nBiograf\u00eda.\nLicenciouse en Dereito e Ciencias Econ\u00f3micas na Universidade de Deusto e foi profesor asociado da Universidade de Alcal\u00e1. Entre 1972 e 1975 foi economista na Oficina das C\u00e1maras de Comercio Espa\u00f1olas en Bruxelas e foi nesta \u00e9poca cando se afiliou \u00f3 PSOE.\nActividade pol\u00edtica.\nFoi o principal asesor econ\u00f3mico da UXT no per\u00edodo 1976 - 1979 e Deputado no Congreso pola circunscrici\u00f3n de Madrid no per\u00edodo 1979 - 2004. Ministro de Traballo e Seguridade Social (1982 - 1986) e de Administraci\u00f3ns P\u00fablicas (1986 - 1991), foi asemade Voceiro parlamentario socialista (1994 - 1997).\nEn 1997 sucedeu como Secretario Xeral do PSOE a Felipe Gonz\u00e1lez, de quen era home de confianza. Nas elecci\u00f3ns primarias do seu partido sa\u00edu perdedor fronte a Josep Borrell que tivo o 55% dos votos pero acabou renunciando por ter en contra \u00e1 direcci\u00f3n do partido e \u00f3 co\u00f1ecerse que dous colaboradores seus defraudaran \u00e1 Facenda. Polo tanto Joaqu\u00edn Almunia foi o candidato do PSOE \u00e1 Presidencia do Goberno nas elecci\u00f3ns do ano 2000, nas que o seu partido obtivo 7\u00a0918\u00a0752 votos (o 34,1%) e 125 deputados. Trala derrota presentou a s\u00faa dimisi\u00f3n.\nDesde o 2004 \u00e9 Comisario Europeo para Asuntos Econ\u00f3micos e Monetarios."}
{"id": "35293", "revid": "15490", "url": "https://gl.wikipedia.org/wiki?curid=35293", "title": "T\u00e1cito", "text": "Co nome de T\u00e1cito temos dous personaxes distintos:"}
{"id": "35294", "revid": "56817", "url": "https://gl.wikipedia.org/wiki?curid=35294", "title": "Alianza Foral Navarra", "text": "A Alianza Foral Navarra foi un partido pol\u00edtico de Navarra, que se defin\u00eda como foralista e contrario a calquera forma de integraci\u00f3n de Navarra na Comunidade Aut\u00f3noma Vasca e defensor da tradici\u00f3n cat\u00f3lica. Rexistrado o 7 de marzo de 1977, propugnou o non \u00e1 Constituci\u00f3n espa\u00f1ola de 1978 por considerala atea, marxista e perigosa para a unidade de Espa\u00f1a. Trala formaci\u00f3n da Uni\u00f3n del Pueblo Navarro en 1979 gran parte dos seus militantes integr\u00e1ronse nela.\nNas elecci\u00f3ns xerais de 1977 tivo 21.900 votos (8,49%)"}
{"id": "35295", "revid": "85894", "url": "https://gl.wikipedia.org/wiki?curid=35295", "title": "Alameda", "text": "Unha alameda adoita ser un terreo poboado de \u00e1lamos, e por extensi\u00f3n un xard\u00edn con \u00e1rbores. Ademais do artigo sobre o nome com\u00fan, hai tam\u00e9n xard\u00edns concretos que te\u00f1en artigo de seu:\nComo top\u00f3nimo d\u00e1 nome aos seguintes lugares:"}
{"id": "35296", "revid": "22795", "url": "https://gl.wikipedia.org/wiki?curid=35296", "title": "Acton", "text": "O top\u00f3nimo Acton pode referirse a:"}
{"id": "35297", "revid": "111586", "url": "https://gl.wikipedia.org/wiki?curid=35297", "title": "Ardent\u00eda (medicina)", "text": "\"Para outros significados, v\u00e9xase ardent\u00eda.\"\nA ardent\u00eda, tam\u00e9n denominada ac\u00eda, aced\u00eda e pirose, \u00e9 o malestar no est\u00f3mago por exceso de \u00e1cidos. A aparici\u00f3n frecuente da ardent\u00eda pode provocar unha \u00falcera de duodeno ou de est\u00f3mago. Cando os s\u00edntomas se corresponden m\u00e1is con sensaci\u00f3n de quentura que con acidez ch\u00e1mase \"queimura\".\nTratamento.\nP\u00f3dense tomar anti\u00e1cidos para combater a ardent\u00eda\nTerap\u00e9utica popular.\nContra as queimuras de est\u00f3mago acons\u00e9llase roer en cru unha \"casta\u00f1a virxe\" ou que estivera soa no ourizo (Eladio Rodr\u00edguez, Lis Quib\u00e9n)."}
{"id": "35298", "revid": "529", "url": "https://gl.wikipedia.org/wiki?curid=35298", "title": "Ac\u00eda", "text": ""}
{"id": "35299", "revid": "85894", "url": "https://gl.wikipedia.org/wiki?curid=35299", "title": "Acibeche", "text": "O acibeche \u00e9 unha variedade de lignito, negra e brillante. \u00c9 un material moi fr\u00e1xil polo que a s\u00faa extracci\u00f3n sempre foi artesanal e a s\u00faa talla dif\u00edcil \u00f3 tentar esculpir figuras moi detalladas, pero pola s\u00faa gran beleza, empr\u00e9gase en xoier\u00eda na realizaci\u00f3n de aneis, colares xunto con madeiras nobres e pedras preciosas e est\u00e1 considerado como o talism\u00e1n do peregrino durante o Cami\u00f1o de Santiago, ademais empreg\u00e1base contra o mal de ollo. Tam\u00e9n se utiliza para o bordado de pezas de gala no traxe tradicional galego."}
{"id": "35300", "revid": "89787", "url": "https://gl.wikipedia.org/wiki?curid=35300", "title": "Neutral Milk Hotel", "text": "Neutral Milk Hotel \u00e9 unha banda estadounidense de indie rock formada polo vocalista, guitarrista e compositor Jeff Mangum a finais dos anos 80. O grupo formou parte do colectivo The Elephant 6 Recording Company, con base en Athens, Xeorxia, sendo un dos tres primeiros proxectos do mesmo ao lado de The Apples in Stereo e Olivia Tremor Control. Destacou polo seu son experimental, as s\u00faas letras escuras e a s\u00faa instrumentaci\u00f3n ecl\u00e9ctica."}
{"id": "35301", "revid": "89787", "url": "https://gl.wikipedia.org/wiki?curid=35301", "title": "Acidimetr\u00eda", "text": "A acidimetr\u00eda \u00e9 a t\u00e9cnica utilizada en qu\u00edmica para determina-la acidez dunha soluci\u00f3n. \u00c9, pois, sempre un m\u00e9todo cuantitativo de an\u00e1lise, en que se determina o valor desexado \u00f3 engadir gradualmente unha soluci\u00f3n da que co\u00f1ecemos a concentraci\u00f3n sobre a soluci\u00f3n analizada ata que se complete a reacci\u00f3n que se prev\u00e9."}
{"id": "35302", "revid": "529", "url": "https://gl.wikipedia.org/wiki?curid=35302", "title": "Acidemetr\u00eda", "text": ""}
{"id": "35303", "revid": "15490", "url": "https://gl.wikipedia.org/wiki?curid=35303", "title": "Publio Cornelio T\u00e1cito", "text": "Publio Cornelio T\u00e1cito, nado no ano 55 e finado no 120, foi un historiador, senador, c\u00f3nsul e gobernador romano.\nTraxectoria.\nA maior\u00eda das referencias sobre a s\u00faa vida prove\u00f1en da correspondencia que mantivo con Plinio o Novo e das s\u00faas propias obras. Casou cunha das fillas de Cneo Xulio Agr\u00edcola polo que se sup\u00f3n que pertenc\u00eda a unha familia rica."}
{"id": "35304", "revid": "89787", "url": "https://gl.wikipedia.org/wiki?curid=35304", "title": "Amado", "text": "Amado \u00e9 un nome propio galego de home, procede do lat\u00edn \"amatus\". O seu feminino \u00e9 Amada. No ano 2010 levaban o nome 102 residentes en Galicia ."}
{"id": "35305", "revid": "98629", "url": "https://gl.wikipedia.org/wiki?curid=35305", "title": "Arcebispo de Cracovia", "text": "A diocese de Cracovia foi creada en 1000 e converteuse na arquidiocese de Cracovia o 28 de outubro de 1925. Debido \u00f3 papel de Cracovia como centro cultural, pol\u00edtico e espiritual de Polonia, o Bispo (ou o Arcebispo) de Cracovia foron moi influentes na cidade e no pa\u00eds. Entre 1443 e 1791, os bispos de Cracovia foron simultaneamente Duques de Siewierz, a pesar de que non foi ata Adam Stefan Sapieha quen abandonou oficialmente o t\u00edtulo, cando deixaron de selo."}
{"id": "35309", "revid": "23204", "url": "https://gl.wikipedia.org/wiki?curid=35309", "title": "Xornada Mundial da Xuventude", "text": "A Xornada Mundial da Xuventude, tam\u00e9n co\u00f1ecida co acr\u00f3nimo WYD en ingl\u00e9s, \u00e9 un encontro internacional dos mozos de tradici\u00f3n cat\u00f3lica, coa presenza do Papa. Cel\u00e9brase en d\u00faas modalidades: o Domingo de Ramos de cada ano na igrexa local e un encontro co Papa en Roma; e cada dous ou tres anos unha cita espec\u00edfica do mundo cunha gran reuni\u00f3n que apoia o procedemento formal consolidado cos anos e cun gran n\u00famero de participantes de t\u00f3dalas partes do mundo. Este \u00faltimo encontro, de varios d\u00edas de duraci\u00f3n, as\u00f3ciase \u00f3 nome de \"Xornada Mundial da Xuventude\". En agosto de 2005 en Colonia celebrouse a Xornada Mundial da Xuventude 2005 na que participaron un mill\u00f3n de mozos. A seguinte tivo lugar en Sidney do 15 ao 20 de xullo de 2008, a segunda, trala de Bos Aires, organizada no hemisferio austral. En 2011 celebrouse en Madrid.\nO sentido da XMX.\nA Xornada Mundial da Xuventude proponse como experiencia da fe na Igrexa cat\u00f3lica; ten como protagonistas os mozos. Os participantes te\u00f1en obxectivos precisos: encontrarse, crecer interiormente a trav\u00e9s do intercambio de experiencias e pregar co Papa. Tr\u00e1tase dunha peregrinaci\u00f3n.\nA sede da Xornada \u00e9 escollida polo Papa.\nHistoria.\nAs orixes.\nDurante o Xubileu do 1983-1984, chamado \"Ano Santo da Redenci\u00f3n\" en recordo da morte de Xes\u00fas Cristo 1950 anos atr\u00e1s segundo o cristianismo, entre as distintas celebraci\u00f3ns dedicadas \u00e1 xuventude, a m\u00e1is importante tivo lugar na vixilia do Domingo de Ramos en Roma. M\u00e1is de 300.000 mozos procedentes de todas as partes do mundo (e acomodados en preto de 6.000 familias romanas) participaron no \"Xubileu internacional da xuventude\". Entre moitos bispos estaban tam\u00e9n presentes o Irm\u00e1n Roger e a Nai Teresa de Calcuta. O papa Xo\u00e1n Paulo II obsequiou aos mozos cunha cruz de madeira que simbolizaba \"o amor do Se\u00f1or Xes\u00fas pola humanidade e como anuncio de que s\u00f3 en Cristo morto e resucitado esta a salvaci\u00f3n e a redenci\u00f3n\".\nO 1985 foi proclamado pola ONU Ano Internacional da Xuventude. A Igrexa organizou un novo encontro internacional o Domingo de Ramos, o 31 de marzo, con outros 350.000 mozos que se reuniron na Praza de San Pedro. Tras este evento o Papa institu\u00edu a Xornada Mundial da Xuventude, con cadencia anual.\nO Domingo de Ramos de 1986 tivo lugar en Roma a primeira Xornada Mundial da Xuventude, a primeira dunha serie delas que o marcaron definitivamente co alcume de \"O Papa dos m\u00e1is novos\". Naquela ocasi\u00f3n Karol Wojtyla deu a co\u00f1ecer aos mozos a carta \"Sempre prestos a testemu\u00f1ar a esperanza que est\u00e1 en vosoutros\", dando o seu apoio \u00e1 xuntanza do ano seguinte en Buenos Aires. Agora a Xornada Mundial da Xuventude v\u00e9n celebr\u00e1ndose cada ano, o d\u00eda do Domingo de Ramos, en t\u00f3dalas dioceses. Cada dous ou tres anos este acontecemento asume o aspecto dunha reuni\u00f3n internacional.\nO organismo encargado da organizaci\u00f3n e da coordinaci\u00f3n das Xornadas Mundiais da Xuventude \u00e9 o Consello Pontificio para os Laicos, cuxa Secci\u00f3n de mozos foi institu\u00edda no 1985.\nOs eventos sucesivos.\nOs mozos que acoden a estes importantes encontros son sempre moi numerosos.\nDespois de Bos Aires, reun\u00edronse en Santiago de Compostela, en Galiza, en 1989. A partir deste encontro a Xornada Mundial foi ampliada con tres d\u00edas de catequese denantes da celebraci\u00f3n final.\nEn Czestochowa, en Polonia no 1991, celebrouse o primeiro encontro do Papa con milleiros de xoves nunha antiga rep\u00fablica sovi\u00e9tica.\nUns anos despois, no 1993, os mozos reun\u00edronse tralas Monta\u00f1as Rochosas de Denver, nos Estados Unidos. A novidade desta edici\u00f3n foi o establecemento da celebraci\u00f3n do Via Crucis.\nNo 1995 a Xornada tivo lugar en Asia, en Manila, capital de Filipinas, cunha plusmarca de asistencia de preto de 5 mill\u00f3ns de persoas.\nO mill\u00f3n douscentos mil participantes na XMX de Par\u00eds, no 1997, forzou moitos comentarios en comparaci\u00f3n coa anterior de Manila: Europa, como os EEUU, \u00e9 unha terra considerada como \"dif\u00edcil\" dende o punto de vista de adhesi\u00f3n \u00e1 fe relixiosa. Adriano Sofri, comentando esta xornada, definiuna como un dos poucos eventos comparables \u00f3 Maio do 68, \"non obstante a enorme diferenza, ou m\u00e1is ben, grazas a ela.\" Foi introducida nesta edici\u00f3n a iniciativa de facer preceder o evento dun encontro dos mozos de todo o mundo nas dioceses francesas como \"momento de festa, oraci\u00f3n e co\u00f1ecemento\".\nTres anos despois, en Roma, no medio do Xubileu do 2000, preto de dous mill\u00f3ns de xoves invadiron a Cidade eterna, para participar na iniciativa da xornada mundial, culminada cunha vixilia na explanada de Tor Vergata e a Misa \u00e1 ma\u00f1\u00e1 seguinte. Estiveron presentes en Roma varios talleres para unir a propia fe \u00e1 vida xuvenil. Chamados por Xo\u00e1n paulo II \"Sentinelas do ma\u00f1\u00e1\", os xoves foron invitados a non resignarse \u00e1 inxustiza do mundo, a defender a paz, a manter o mundo sempre moi habitable e a dar o propio \"si\" a Cristo como centro do propio ideal e realizaci\u00f3n da felicidade.\nNaquela ocasi\u00f3n Xo\u00e1n Paulo II comunicoulles a todos que o pr\u00f3ximo encontro ter\u00eda lugar no Canad\u00e1 no 2002 en Toronto. \u00c1 fin desta xornada o Papa convocou os novos a Colonia, en Alema\u00f1a. O papa faleceu antes de poder participar. De Toronto proveu a iniciativa concreta do voluntariado.\nO novo Pont\u00edfice, Bieito XVI, foi acollido pola xuventude no agosto do 2005 en Alema\u00f1a, na s\u00faa terra natal. \"Vimos a adoralo\" foi o lema do encontro: son as verbas pronunciadas polos Reis Magos, cuxas reliquias, segundo a tradici\u00f3n cat\u00f3lica, son custodiadas na cidade do Rin, vidos de Oriente para adorar a Xesuscristo.\nO Papa Bieito XVI comunicou a sede da vindeira XMX durante a celebraci\u00f3n de clausura da Xornada Mundial da Xuventude 2005 na grande explanada de Marienfeld. A cidade elixida foi Sidney.\nAs Xornadas Mundiais da Xuventude.\n1"}
{"id": "35310", "revid": "5312", "url": "https://gl.wikipedia.org/wiki?curid=35310", "title": "Alianza Liberal (Espa\u00f1a)", "text": "A Alianza Liberal foi un partido espa\u00f1ol de ideolox\u00eda liberal e mon\u00e1rquica no que se uniron a Uni\u00f3n Liberal Espa\u00f1ola, o Partido Liberal e a Federaci\u00f3n de Partidos Dem\u00f3cratas y Liberales promovido por Joaqu\u00edn Satr\u00fastegui en 1976 e legalizado en 1977. Satr\u00fastegui presentouse as elecci\u00f3ns xerais de 1977 para o Senado formando a candidatura Senadores para la Democracia que contou co apoio de sectores liberais, democristi\u00e1ns e de esquerdas e sa\u00edu elixido senador por Madrid. O partido cesou de existir o 4 de febreiro de 1978."}
{"id": "35311", "revid": "529", "url": "https://gl.wikipedia.org/wiki?curid=35311", "title": "Alianza Liberal", "text": ""}
{"id": "35312", "revid": "1131", "url": "https://gl.wikipedia.org/wiki?curid=35312", "title": "Serra do Care\u00f3n", "text": "A serra do Care\u00f3n \u00e9 unha serra e que pertence \u00e1 dorsal galega e que limita as Terra de Melide coa de Lugo e a de Ulloa. O seu relevo xeral \u00e9 suave e de meseta con chanzos e nela nacen os r\u00edo Furelos e r\u00edo Seco, afluentes do r\u00edo Ulla.\nEsta serra destaca por ser o m\u00e1is extenso afloramento de rochas ultrab\u00e1sicas na pen\u00ednsula Ib\u00e9rica. As\u00ed mesmo, a s\u00faa meirande parte forma parte do espazo natural protexido hom\u00f3nimo declarado como zona especial de conservaci\u00f3n, o ZEC Serra do Care\u00f3n.\nXeograf\u00eda e xeolox\u00eda.\nOrograf\u00eda.\nForma parte da dorsal galega. Conta cunha altitude media de 550 metros e m\u00e1xima de 798 metros, no Monte Care\u00f3n. \nHidrograf\u00eda.\nNesta serra nacen o r\u00edo Narla, afluente do Mi\u00f1o, e o r\u00edo Pambre, o r\u00edo Seco ou o r\u00edo Furelos, afluentes todos tres do r\u00edo Ulla.\nXeolox\u00eda.\nDominan os granitos de d\u00faas micas e intrusivos, gneis de \"ollo de sapo\" e xistos. As\u00ed mesmo, esta serra destaca por ser a m\u00e1is extensa floraci\u00f3n de rochas ultrab\u00e1sicas na pen\u00ednsula Ib\u00e9rica, que vai desde Sobrado ata o sur de Melide. Catalogouse como o \"PIG C-17: Pregamentos tombados no complexo ultrab\u00e1sico de Melide\"."}
{"id": "35313", "revid": "529", "url": "https://gl.wikipedia.org/wiki?curid=35313", "title": "Care\u00f3n", "text": ""}
{"id": "35314", "revid": "1822", "url": "https://gl.wikipedia.org/wiki?curid=35314", "title": "S\u00edndrome de Down", "text": "A s\u00edndrome de Down (SD) \u00e9 unha s\u00edndrome xen\u00e9tica causada pola trisom\u00eda do cromosoma 21, que se acompa\u00f1a dun grao variable de atraso mental. \u00c9 a causa co\u00f1ecida m\u00e1is frecuente de discapacidade ps\u00edquica conx\u00e9nita e debe o seu nome a John Langdon Haydon Down quen foi o primeiro en describir esta condici\u00f3n en 1866, a\u00ednda que nunca soubo as causas que a produc\u00edan. Ser\u00e1 en xullo de 1958 cando un investigador novo, J\u00e9r\u00f4me Lejeune, descubra que a s\u00edndrome \u00e9 unha alteraci\u00f3n no par de cromosomas 21.\nA Asemblea das Naci\u00f3ns Unidas proclamou en 2011 o d\u00eda 21 de marzo como o \"D\u00eda Mundial da S\u00edndrome de Down\", co obxectivo de promover a concienciaci\u00f3n da sociedade sobre esta enfermidade, lembrando a dignidade inherente, a val\u00eda e as contribuci\u00f3ns destas persoas. Asemade, quixo salientar a importancia da s\u00faa autonom\u00eda e independencia individual, con liberdade para adoptar as s\u00faas propias decisi\u00f3ns .\nXen\u00e9tica.\nAs c\u00e9lulas do ser humano no seu n\u00facleo te\u00f1en cadans\u00faas 23 parellas de cromosomas. Cada proxenitor achega a s\u00faa descendencia a metade da informaci\u00f3n xen\u00e9tica, \u00e9 dicir un cromosoma de cada par. Destas parellas, as 22 primeiras denom\u00ednanse autosomas e a \u00faltima pertence \u00f3s chamados cromosomas sexuais (X ou Y).\nTradicionalmente as parellas de cromosomas descr\u00edbense e nom\u00e9anse en funci\u00f3n do seu tama\u00f1o, do par 1 \u00f3 22 (de maior a menor), m\u00e1is o par de cromosomas sexuais antes mencionado. O cromosoma 21 \u00e9 o m\u00e1is pequeno, en realidade, polo que deber\u00eda ocupar o lugar 22, pero un erro na convenci\u00f3n de Denver do ano 1960, atribu\u00edndo a s\u00edndrome de Down \u00e1 parella 21 mant\u00edvose ata hoxe, conserv\u00e1ndose por raz\u00f3ns pr\u00e1cticas esta nomenclatura.\nO cromosoma 21 cont\u00e9n aproximadamente o 1% da informaci\u00f3n xen\u00e9tica dun individuo en aproximadamente 400 xenes, a\u00ednda que hoxe en d\u00eda s\u00f3 se co\u00f1ece con precisi\u00f3n a funci\u00f3n duns poucos.\nTrisom\u00eda libre.\n\"C\u00f3digo CIE-10\": Q90.0 \nA s\u00edndrome de Down prod\u00facese pola aparici\u00f3n dun cromosoma m\u00e1is na parella 21 orixinal (tres cromosomas: \"trisom\u00eda\" do par 21) nas c\u00e9lulas do organismo. A nomenclatura cient\u00edfica para ese exceso cromos\u00f3mico \u00e9 47, XX,+21 ou 47, XY,+21; segundo se trate dunha muller ou dun home, respectivamente. A maior\u00eda das persoas con esta s\u00edndrome (95%), deben o exceso cromos\u00f3mico a un erro durante a primeira divisi\u00f3n mei\u00f3tica (aquela pola que os gametos -\u00f3vulos ou espermatozoides- perden a metade dos seus cromosomas) cham\u00e1ndose esta variante, \"trisom\u00eda libre\" ou regular. O erro d\u00e9bese neste caso a unha separaci\u00f3n incompleta do material xen\u00e9tico dalg\u00fan dos proxenitores: na formaci\u00f3n habitual dos gametos o par de cromosomas sep\u00e1rase, de modo que cada proxenitor s\u00f3 transmite a informaci\u00f3n dun dos cromosomas de cada parella, pero cando non se produce a separaci\u00f3n transm\u00edtense os dous cromosomas.\nNon se co\u00f1ecen con exactitude as causas que orixinan a disxunci\u00f3n err\u00f3nea. Como noutros procesos similares prop\u00faxose hip\u00f3teses multifactoriais (exposici\u00f3n ambiental, avellentamento celular\u2026) sen que se conseguise establecer ningunha relaci\u00f3n directa entre alg\u00fan axente causante e a aparici\u00f3n da trisom\u00eda. O \u00fanico factor que presenta unha asociaci\u00f3n estat\u00edstica estable coa s\u00edndrome \u00e9 a idade materna, o que parece reafirmar as teor\u00edas que insisten na deterioraci\u00f3n do material xen\u00e9tico co paso do tempo.\nNun 15% dos casos, o cromosoma extra \u00e9 transmitido polo espermatozoide e no 85% restante, polo \u00f3vulo.\nTranslocaci\u00f3n.\n\"C\u00f3digo CIE-10\": Q90.2 \nDespois da trisom\u00eda libre, a causa m\u00e1is frecuente de aparici\u00f3n do exceso de material xen\u00e9tico \u00e9 a translocaci\u00f3n. Nesta variante o cromosoma 21 extra (ou un fragmento do mesmo) at\u00f3pase \"pegado\" a outro cromosoma (habitualmente a un dos dous cromosomas da parella 14), co que o reconto xen\u00e9tico amosa unha cifra de 46 cromosomas por cada c\u00e9lula. Neste caso non existe un problema coa disxunci\u00f3n cromos\u00f3mica, mais un deles porta un fragmento \"extra\" cos xenes do cromosoma \"translocado\". Para os efectos de informaci\u00f3n xen\u00e9tica segue trat\u00e1ndose dunha trisom\u00eda 21 porque se duplica a dotaci\u00f3n xen\u00e9tica dese cromosoma.\nA frecuencia desta variante \u00e9 aproximadamente dun 3% de todas as SD e a s\u00faa importancia estriba na necesidade de facer un estudo xen\u00e9tico aos proxenitores para comprobar se un deles \u00e9 un portador asintom\u00e1tico da translocaci\u00f3n, ou se esta apareceu por primeira vez no embri\u00f3n. Existen portadores \"sans\"\" de translocaci\u00f3ns, nos que o reconto \u00e9 de 45 cromosomas, estando un deles translocado, ou pegado, a outro.\nMosaicismo.\n\"C\u00f3digo CIE-10\": Q90.1 \nA forma menos frecuente de trisom\u00eda 21 \u00e9 a denominada \"mosaico\" (en torno \u00f3 2% dos casos). Esta mutaci\u00f3n prod\u00facese trala concepci\u00f3n, polo que a trisom\u00eda non est\u00e1 presente en todas as c\u00e9lulas do individuo con SD, s\u00f3 naquelas procedentes da primeira c\u00e9lula mutada. A porcentaxe de c\u00e9lulas afectadas pode abranguer dende unhas poucas a practicamente todas, dependendo do intre no que se producise a segregaci\u00f3n an\u00f3mala dos cromosomas hom\u00f3logos.\nExpresi\u00f3n do exceso de material xen\u00e9tico.\nA expresi\u00f3n bioqu\u00edmica da s\u00edndrome consiste no aumento de diferentes enzimas. Unha das m\u00e1is co\u00f1ecidas e importantes \u00e9 a superoxidodimutasa (codificada polo xene SOD-1), que cataliza o paso do ani\u00f3n super\u00f3xido a per\u00f3xido de hidr\u00f3xeno. En condici\u00f3ns normais isto contrib\u00fae \u00f3 sistema de defensa antioxidante do organismo, pero o seu exceso determina a acumulaci\u00f3n de H2O2, o que pode provocar peroxidaci\u00f3n de l\u00edpidos e prote\u00ednas e mancar o ADN. Outros xenes implicados na aparici\u00f3n de trastornos asociados \u00e1 SD son:\nHistoria da s\u00edndrome de Down.\nO dato arqueol\u00f3xico m\u00e1is antigo do que se ten noticia sobre a s\u00edndrome de Down \u00e9 o achado dun cranio sax\u00f3n do s\u00e9culo VII d.C., no que se describiron anomal\u00edas estruturais compatibles cun home coa s\u00edndrome. Tam\u00e9n existen referencias a certas esculturas da cultura olmeca que poder\u00edan representar a persoas afectadas pola SD.\nA pintura \u00f3 temple sobre madeira \"A Virxe e o Neno\" de Andrea Mantegna (1430-1506) parece representar un neno con trazos que evocan os da trisom\u00eda, as\u00ed como o cadro de Sir Joshua Reynolds (1773) \"Lady Cockburn e os seus fillos\", no que aparece un dos fillos con trazos faciais t\u00edpicos da SD.\nO primeiro informe documentado dun neno con SD atrib\u00faese a \u00c9tienne Esquirol en 1838, denomin\u00e1ndose nos seus inicios \"cretinismo\" ou \"idiocia furfur\u00e1cea\". P. Martin Duncan en 1886 describe textualmente a \"unha nena de cabeza pequena, redondeada, cos ollos achinados, que deixaba colgar a lingua e apenas pronunciaba unhas poucas palabras\".\nNeste ano o m\u00e9dico ingl\u00e9s John Langdon Down traballaba como director do Asilo para Atrasados Mentais de Earlswood, en Surrey, realizando un exhaustivo estudo a moitos dos seus pacientes. Cos datos obtidos nese estudo publicou no \"London Hospital Reports\" un artigo titulado: \u201cObservaci\u00f3ns nun grupo \u00e9tnico de atrasados mentais\u201d no que describ\u00eda pormenorizadamente as caracter\u00edsticas f\u00edsicas dun grupo de pacientes que presentaban moitas similitudes, tam\u00e9n na s\u00faa capacidade de imitaci\u00f3n e no seu sentido do humor.\nAs primeiras descrici\u00f3ns da s\u00edndrome atribu\u00edan a s\u00faa orixe a diversas enfermidades dos proxenitores, establecendo a s\u00faa patoxenia en base a unha involuci\u00f3n ou retroceso a estadios filoxen\u00e9ticos m\u00e1is \"primitivos\". Algunha teor\u00eda m\u00e1is curiosa indicaba a potencialidade da tuberculose para \"rachar a barreira de especie\", de modo que pais occidentais pod\u00edan ter fillos \"orientais\" (ou \"mong\u00f3licos\", en expresi\u00f3n do propio Dr. Down, polas similitudes faciais destes individuos coas razas n\u00f3mades do centro de Mongolia). Tras varias comunicaci\u00f3ns cient\u00edficas, finalmente en 1909 G. E. Shuttleworth menciona por primeira vez a idade materna avanzada coma un factor de risco para a aparici\u00f3n da s\u00edndrome. De cami\u00f1o \u00e1 denominaci\u00f3n actual a s\u00edndrome foi renomeado como \"idiocia calmuca\" ou \"nenos inconclusos\".\nNo que respecta a s\u00faa etiolox\u00eda, \u00e9 no ano 1932 cando aparece a primeira referencia a unha repartici\u00f3n anormal de material cromos\u00f3mico como posible causa da SD. En 1956 Tjio e Levan demostran a existencia de 46 cromosomas no ser humano e pouco despois, no ano 1959, Lejeune, Gautrier e Turpin demostran que as persoas con SD portan 47 cromosomas.\nEn 1961, un grupo de cient\u00edficos (entre os que se inclu\u00eda un familiar do Dr. Down) propo\u00f1en o cambio de denominaci\u00f3n \u00e1 actual \"S\u00edndrome de Down\", debido a que os termos \"mongol\" ou \"mongolismo\" pod\u00edan resultar ofensivos para os habitantes de Mongolia.. En 1965 a OMS (Organizaci\u00f3n Mundial da Sa\u00fade) fai efectivo o cambio de nomenclatura tras unha petici\u00f3n formal do delegado de Mongolia. O propio Lejeune propuxo a denominaci\u00f3n alternativa de \"trisom\u00eda 21\" cando, pouco tempo despois do seu descubrimento, determinouse con precisi\u00f3n en que parella de cromosomas se atopaba o exceso de material xen\u00e9tico.\nCadro cl\u00ednico.\nA SD \u00e9 a causa m\u00e1is habitual de discapacidade ps\u00edquica conx\u00e9nita. Representa o 25% de t\u00f3dolos casos de atraso mental. Tr\u00e1tase dunha s\u00edndrome xen\u00e9tica m\u00e1is que unha enfermidade segundo o modelo cl\u00e1sico, e a\u00ednda que si se asocia con frecuencia a algunhas patolox\u00edas, a expresi\u00f3n fenot\u00edpica final \u00e9 moi variada. Como trazos com\u00fans poden salientarse a s\u00faa fisionom\u00eda peculiar, unha hipoton\u00eda muscular xeneralizada, un grao variable de atraso mental e retardo no crecemento.\nDescrib\u00edronse m\u00e1is de 100 trazos peculiares asociados \u00e1 SD, podendo presentarse nun individuo un n\u00famero moi variable deles. De feito, ning\u00fan \u00e9 considerado constante ou patognom\u00f3nico a\u00ednda que a avaliaci\u00f3n conxunta dos que aparecen \u00e9 suficiente na maior\u00eda dos casos para o diagn\u00f3stico.\nAlg\u00fans dos trazos m\u00e1is importantes son un perfil facial e occipital chans, braquiocefalia (predominio do di\u00e1metro transversal da cabeza), fendas palpebrais oblicuas, diastase dos rectos (lasitude da musculatura abdominal), ra\u00edz nasal deprimida, pregues epic\u00e1nticos (pregue de pel no canto interno dos ollos), pescozo curto e groso, con exceso de pregue epid\u00e9rmico nucal, microdoncia, padal oxival, clinodactilia do quinto dedo das mans (crecemento recurvado cara \u00f3 dedo anular), pregue palmar \u00fanico, e separaci\u00f3n entre o primeiro e o segundo dedo do p\u00e9.\nAs patolox\u00edas que se asocian con m\u00e1is frecuencia son as cardiopat\u00edas conx\u00e9nitas e as enfermidades do tracto dixestivo (celiaqu\u00eda, atresia/estenose esof\u00e1xica ou duodenal, colite ulcerosa etc.). Os \u00fanicos trazos presentes en t\u00f3dolos casos son a aton\u00eda muscular xeneralizada (falta de ton muscular axeitado, o que dificulta a aprendizaxe motriz) e o atraso mental a\u00ednda que en graos moi variables.. Presentan, ademais, un risco superior \u00f3 da poboaci\u00f3n xeral para o desenvolvemento de patolox\u00edas como leucemia, diabetes, hipotiroidismo, miop\u00eda, ou luxaci\u00f3n atloaxoidea (inestabilidade da articulaci\u00f3n entre as d\u00faas primeiras v\u00e9rtebras, atlas e axis, secundaria \u00e1 hipoton\u00eda muscular e \u00e1 lasitude ligamentosa). Todo isto determina unha media de esperanza de vida entre os 50 e os 60 anos, pero debe salientarse que esta media procede dunha ampla forza interindividual (as malformaci\u00f3ns card\u00edacas graves ou a leucemia, cando aparecen, son causa de morte prematura). O grao de discapacidade intelectual tam\u00e9n e moi variable, a\u00ednda que se admite como achado constante un atraso mental lixeiro ou moderado. Non existe relaci\u00f3n ningunha entre os trazos externos e o desenvolvemento intelectual da persoa con SD.\nTrazos m\u00e1is com\u00fans:.\nO cociente intelectual (CI) alcanza de media cifras entre 50 e 60 (unha intelixencia media alcanza o valor 100), con algunhas excepci\u00f3ns en niveis por riba e por baixo desa media, pero con procedementos educativos espec\u00edficos e precoces poden conseguir valores m\u00e1is altos. De feito existen persoas coa s\u00edndrome de Down que acadaron niveis educativos universitarios e desenvolveron capacidades e habelencias que rompen coa visi\u00f3n determinista que arrodeou historicamente \u00e1 trisom\u00eda 21. Os aspectos sociais (relaci\u00f3ns humanas e habilidades sociais) e adaptativos da intelixencia (adaptaci\u00f3n exitosa \u00f3 contorno) adoitan estar pouco ou nada afectados, chegando incluso a ter especiais capacidades para manteren relaci\u00f3ns sociais.\nPatolox\u00edas asociadas m\u00e1is com\u00fans.\nCardiopat\u00edas.\nEntre un 40 e un 50% dos que acaban de nacer con SD presentan unha cardiopat\u00eda conx\u00e9nita, \u00e9 dicir, unha patolox\u00eda do coraz\u00f3n presente no momento do nacemento , sendo esta a causa principal de mortalidade en rapaces con SD.\nAlgunhas destas patolox\u00edas s\u00f3 precisan vixilancia para comprobarmos que a s\u00faa evoluci\u00f3n \u00e9 a adecuada, mentres que outras poden precisar tratamento cir\u00farxico urxente. Case a metade delas corresp\u00f3ndense con defectos do septo aur\u00edculo-ventricular (ausencia de peche m\u00e1is ou menos completa da parede que separa aur\u00edculas e ventr\u00edculos). Unha terceira parte (en torno \u00f3 30% segundo as fontes) son defectos de peche do septo ventricular (parede que separa os ventr\u00edculos entre si), e con menor frecuencia at\u00f3panse outras patolox\u00edas coma \"ostium secundum\", \"ductus\" arterioso persistente o tetralox\u00eda de Fallot.\nEn xeral case todos estes defectos provocan paso inapropiado do sangue dende as cavidades esquerdas do coraz\u00f3n \u00e1s dereitas, aumentando a circulaci\u00f3n pulmonar. A tetralox\u00eda de Fallot, en cambio, provoca un curtocircu\u00edto inverso, polo que dimin\u00fae o fluxo sangu\u00edneo pulmonar e aparece cianose (cor azulada debida \u00e1 pobre osixenaci\u00f3n do sangue), sobre todo en crises de pranto ou esforzos. Esta \u00e9 unha patolox\u00eda grave que precisa cirurx\u00eda, habitualmente no primeiro ano de vida, para reparar os defectos.\nCon frecuencia, o exame cl\u00ednico dun neno que acaba de nacer non ofrece datos de sospeita polo que poden quedar sen diagnosticaren na etapa neonatal ata un 50% dos nenos con cardiopat\u00eda conx\u00e9nita. Por este motivo, recom\u00e9ndase a realizaci\u00f3n dunha ecograf\u00eda do coraz\u00f3n a todo nacido con SD.\nNa etapa de adolescencia ou xuventude poden aparecer defectos nas v\u00e1lvulas card\u00edacas (con maior frecuencia, prolapso da v\u00e1lvula mitral).\nOs adultos con SD presentan, en troques, menor risco de arteriosclerose e unhas cifras de tensi\u00f3n arterial inferiores \u00e1s da poboaci\u00f3n xeral, polo que poden ser considerados un grupo poboacional protexido fronte \u00e1 enfermidade coronaria (anxina de peito, infarto de miocardio etc.).\nAlteraci\u00f3ns gastrointestinais.\nA frecuencia de aparici\u00f3n de anomal\u00edas ou malformaci\u00f3ns dixestivas asociadas \u00e1 SD \u00e9 moi superior \u00e1 agardada na poboaci\u00f3n xeral: en torno \u00f3 10% das persoas con SD presentan alg\u00fan destes trastornos.\nA lista de anomal\u00edas e a s\u00faa expresi\u00f3n cl\u00ednica (gravidade coa que se presentan) \u00e9 moi ampla e variable, pero as que presentan unha maior incidencia son a atresia esof\u00e1xica, a atresia ou estenose duodenal, as malformaci\u00f3ns anorrectais, o megacolon agangli\u00f3nico (enfermidade de Hirschsprung) e a celiaqu\u00eda.\nA atresia esof\u00e1xica consiste na interrupci\u00f3n da luz do es\u00f3fago (este at\u00f3pase \"obstru\u00eddo\" por un desenvolvemento incompleto). O risco de aparici\u00f3n en nenos con SD \u00e9 case 30 veces superior \u00f3 da poboaci\u00f3n xeral, e precisa tratamento cir\u00farxico precoz para impedir aspiraci\u00f3n de saliva e alimento \u00e1 v\u00eda a\u00e9rea e permitir o tr\u00e1nsito adecuado de alimentos ata o est\u00f3mago. Un cadro similar pres\u00e9ntase na atresia ou estenose duodenal (atresia: obstruci\u00f3n total; estenose: obstruci\u00f3n parcial), pero neste caso na porci\u00f3n de intestino situada inmediatamente tralo est\u00f3mago. Pode deberse a unha compresi\u00f3n mec\u00e1nica do p\u00e1ncreas por unha anomal\u00eda no seu desenvolvemento denominada \"p\u00e1ncreas anular\". Esta malformaci\u00f3n (a atresia duodenal) aparece ata nun 8% dos rapaces nacidos con SD.\nO ano imperforado \u00e9 a malformaci\u00f3n anorrectal m\u00e1is com\u00fan en nenos con SD: describiuse unha incidencia do 2-3% (\u00e9 dicir, pres\u00e9ntano dous ou tres da cada cen nenos con SD), mentres que a s\u00faa aparici\u00f3n na poboaci\u00f3n xeral est\u00edmase en torno a un de cada 5.000. O seu diagn\u00f3stico \u00e9 cl\u00ednico e o seu tratamento cir\u00farxico.\nOutros trastornos relativamente frecuentes son o megacolon, ou dilataci\u00f3n excesiva da porci\u00f3n distal do tracto dixestivo por un defecto na relaxaci\u00f3n e a enfermidade cel\u00edaca (intolerancia dixestiva \u00f3 glute), que aparecen tam\u00e9n cunha frecuencia superior \u00e1 esperable.\nTrastornos end\u00f3crinos.\nAs persoas con SD de calquera idade te\u00f1en un risco superior \u00e1 media de padeceren trastornos tiroides. Case a metade presentan alg\u00fan tipo de patolox\u00eda de tiroide durante a s\u00faa vida. Tr\u00e1tase normalmente de hipotiroidismos leves adquiridos ou autoinmunes que en moitos casos non precisan tratamento, a\u00ednda que cando a s\u00faa gravidade o require deben instaurarse o m\u00e1is precozmente posible para non comprometeren o potencial de desenvolvemento intelectual.\nTrastornos da visi\u00f3n.\nM\u00e1is da metade (60%) das persoas con SD presentan durante a s\u00faa vida alg\u00fan trastorno da visi\u00f3n susceptible de tratamento ou intervenci\u00f3n.\nO astigmatismo, as cataratas conx\u00e9nitas ou a miop\u00eda son as patolox\u00edas m\u00e1is habituais. Dada a enorme importancia que a esfera visual sup\u00f3n para a aprendizaxe destes nenos recom\u00e9ndanse controis peri\u00f3dicos que corrixan de maneira precoz calquera d\u00e9ficit a este nivel.\nTrastornos da audici\u00f3n.\nA particular disposici\u00f3n anat\u00f3mica da cara das persoas con SD determina a aparici\u00f3n frecuente de hipoacusias de transmisi\u00f3n (d\u00e9ficits auditivos por unha mala transmisi\u00f3n da onda sonora ata os receptores cerebrais). Isto \u00e9 debido \u00e1 presenza de patolox\u00edas leves pero moi frecuentes como impactaci\u00f3ns de cerume, otites serosas, colesteatomas ou estenose do conduto auditivo, o que ocasiona a diminuci\u00f3n da agudeza auditiva ata no 80% destes individuos.\nTrastornos odontoestomatol\u00f3xicos.\nAs persoas con SD te\u00f1en unha menor incidencia de carie dental, pero adoitan presentar con frecuencia trastornos morfol\u00f3xicos por malposici\u00f3ns dentarias, axenesia (ausencia de formaci\u00f3n dalgunha peza dentaria), ou atraso na erupci\u00f3n dentaria. Son necesarias revisi\u00f3ns peri\u00f3dicas para unha correcci\u00f3n precoz dos trastornos m\u00e1is importantes ou que comprometan a funci\u00f3n mastigatoria ou fonatoria.\nEpidemiolox\u00eda.\nA incidencia global da s\u00edndrome de Down aprox\u00edmase a un de cada 700 nacementos (15/10.000), pero o risco var\u00eda coa idade da nai. A incidencia en nais de 15-29 anos \u00e9 de 1 por cada 1,500 nacidos vivos; en nais de 30-34 anos \u00e9 de 1 por cada 800; en nais de 35-39 anos \u00e9 de 1 por cada 385; en nais de 40-44 anos \u00e9 de 1 por cada 106; en nais de 45 anos \u00e9 de 1 por cada 30. Por este motivo recom\u00e9ndanse t\u00e9cnicas de diagn\u00f3stico prenatal a t\u00f3dalas mulleres a partir dos 35 anos.\nO ECEMC (Estudio Colaborativo Espa\u00f1ol de Malformaci\u00f3ns Conx\u00e9nitas) informaba no ano 2004 dunha prevalencia neonatal de 7,11 cada 10.000 nacidos, con tendencia a diminu\u00edr de maneira estatisticamente significativa. Esta tendencia, xunto co aumento relativo de casos en mulleres por debaixo de 35 anos, atrib\u00faese \u00f3 aumento de interrupci\u00f3ns voluntarias do embarazo tralo diagn\u00f3stico prenatal en mulleres por riba desa idade.\nParece existir unha relaci\u00f3n estat\u00edstica (sen que se co\u00f1ezan os mecanismos exactos) entre algunhas enfermidades maternas como hepatite, \"Micoplasma hominis\" tipo 1, Herpes simple tipo II e diabetes e un aumento na incidencia de aparici\u00f3n da SD; non obstante esa relaci\u00f3n non \u00e9 tan intensa coma no caso da idade materna.\nAlg\u00fan autor ten relacionado a baixa frecuencia coital as\u00ed coma o uso de anovulatorios ou espermicidas coa aparici\u00f3n da s\u00edndrome.\nTer un fillo con SD tam\u00e9n aumenta a probabilidade de ter outro: o risco aumenta de modo xeral a 1 de cada 100 nacidos vivos. Os antecedentes familiares igualmente incrementan ese risco. Os homes coa s\u00edndrome de Down consid\u00e9ranse est\u00e9riles, pero as mulleres conservan con frecuencia a s\u00faa capacidade reprodutiva. No seu caso tam\u00e9n aumenta a probabilidade de teren fillos con SD.\nDiagn\u00f3stico.\nA partir de 1979 disponse nos laboratorios dunha proba en sangue que permite establecer unha sospeita diagn\u00f3stica para varios defectos conx\u00e9nitos (espi\u00f1a b\u00edfida e outros defectos do tubo neural). Esta proba \u00e9 a determinaci\u00f3n dos valores de AFP (Alfa-fetoprote\u00edna), que se atopan aumentados nos embri\u00f3ns que presentan estes trastornos do desenvolvemento. Varios anos m\u00e1is tarde estableceuse unha relaci\u00f3n estat\u00edstica entre valores baixos desta prote\u00edna e a aparici\u00f3n de trastornos cromos\u00f3micos, en especial da SD. En anos posteriores atop\u00e1ronse algunhas asociaci\u00f3ns similares con outras substancias en sangue materna. Hoxe en d\u00eda \u00e9 normal a determinaci\u00f3n de AFP, estriol e hCG (gonadotropina cori\u00f3nica humana) para determinar o risco de aparici\u00f3n da SD. Isto \u00e9 o que se chama \"tripla proba\". Alg\u00fans laboratorios incl\u00faen a determinaci\u00f3n de inhibina (cu\u00e1drupla proba). Os valores destas substancias no sangue, as\u00ed como os datos verbo da idade materna e os antecedentes persoais e familiares permiten calcular un risco de aparici\u00f3n de SD, pero non supo\u00f1en un diagn\u00f3stico de certeza. Determinadas medici\u00f3ns que se realizan durante as ecograf\u00edas (lonxitude do f\u00e9mur, grosor do pregue nucal e outras) tam\u00e9n achegan informaci\u00f3n para o c\u00e1lculo dese risco, pero tampouco permiten establecer un diagn\u00f3stico definitivo.\nPara detectar a anormalidade cromos\u00f3mica durante o per\u00edodo prenatal de forma inequ\u00edvoca empr\u00e9ganse t\u00e9cnicas de conta cromos\u00f3mica, sendo necesario dispo\u00f1er dalgunha c\u00e9lula fetal. O acceso \u00f3 material celular embrionario pode supo\u00f1er un certo risco, tanto para a nai como para o feto, polo que a s\u00faa indicaci\u00f3n res\u00e9rvase \u00f3s embarazos nos que se detectase un risco de aparici\u00f3n da trisom\u00eda superior \u00f3 da poboaci\u00f3n xeral (tripla proba positiva, idade da nai superior a 35 anos ou do pai superior a 50, antecedentes familiares ou persoais de SD ou proxenitores portadores dunha translocaci\u00f3n equilibrada ou doutras alteraci\u00f3ns cromos\u00f3micas).\nA t\u00e9cnica m\u00e1is frecuentemente utilizada para a obtenci\u00f3n do material xen\u00e9tico fetal \u00e9 a amniocentese. Esta t\u00e9cnica comezouse a xeneralizar na d\u00e9cada dos 60, e consiste na punci\u00f3n ecoguiada da cavidade amni\u00f3tica por v\u00eda abdominal. Cons\u00e9guese as\u00ed unha mostra de l\u00edquido amni\u00f3tico, de onde \u00e9 posible obter c\u00e9lulas fetais para o seu estudo. Debe realizarse preferentemente entre as semanas 14 a 17 do embarazo. \u00c9 unha t\u00e9cnica relativamente inocua e pouco molesta pero comporta un risco do 1-2% de aborto, lesi\u00f3n fetal ou infecci\u00f3n materna.\nA mediados dos 80 comezouse a usar outra t\u00e9cnica, denominada Biopsia de peluxes cori\u00f3nicas: obtense un fragmento de material placentario por v\u00eda vaxinal ou a trav\u00e9s do abdome, normalmente entre as semanas 8 e 11 do embarazo. Esta t\u00e9cnica p\u00f3dese realizar antes de que exista a cantidade de l\u00edquido amni\u00f3tico necesaria para que se poida levar a cabo a amniocentese, e o estudo cromos\u00f3mico \u00e9 m\u00e1is r\u00e1pido porque non se precisa o cultivo celular para obter unha mostra celular do tama\u00f1o adecuado. Presenta un risco para a nai e o feto similar \u00f3 da amniocentese.\nTratamento.\nA mellora nos tratamentos das enfermidades asociadas \u00e1 SD aumentou a esperanza de vida destas persoas, dende os 14 anos hai unhas d\u00e9cadas, ata case a normalidade (60 anos, en pa\u00edses desenvolvidos) na actualidade. \u00d3 longo dos \u00faltimos 150 anos propux\u00e9ronse diferentes tratamentos emp\u00edricos (hormona tiroide, hormona do crecemento, \u00e1cido glut\u00e1mico, dimetilsulf\u00f3xido, complexos vitam\u00ednicos e minerais, 5-hidroxitript\u00f3fano ou piracetam) sen que ning\u00fan demostrase en estudos lonxitudinais a dobre cego que a s\u00faa administraci\u00f3n provoque ning\u00fan efecto positivo significativo no desenvolvemento motor, social, intelectual ou de expresi\u00f3n verbal das persoas con SD. Non existe ata o momento ning\u00fan tratamento farmacol\u00f3xico eficaz para a SD, a\u00ednda que os estudos postos en marcha coa secuenciaci\u00f3n do xenoma humano permiten agoirar unha posible v\u00eda de actuaci\u00f3n (enzim\u00e1tica ou xen\u00e9tica), iso si, nun futuro a\u00ednda algo distante.\nOs \u00fanicos tratamentos que demostraron unha influencia significativa no desenvolvemento dos rapaces con SD son os programas de \"Atenci\u00f3n Temper\u00e1\", orientados \u00e1 estimulaci\u00f3n precoz do sistema nervioso central durante os seis primeiros anos de vida. Especialmente durante os dous primeiros anos o SNC presenta un grao de plasticidade moi alto, o que resulta \u00fatil para potenciar mecanismos de aprendizaxe e de comportamento adaptativo.\nOs individuos con grandes dificultades para a aprendizaxe a mi\u00fado foron internados en instituci\u00f3ns, mais comprobouse que deben vivir no seu domicilio, onde desenvolven de forma m\u00e1is completa todo o seu potencial. A adaptaci\u00f3n curricular permite en moitos casos unha integraci\u00f3n normalizada en colexios habituais, a\u00ednda que deben terse en conta as s\u00faas necesidades educativas especiais. A idade mental que poden acadar est\u00e1 a\u00ednda por descubrir, e depende directamente do ambiente educativo e social no que se desenvolven. Cando este \u00e9 demasiado protector, os mozos e mozas tenden (o mesmo que nos ocorrer\u00eda a todos) a deixarse levar, descubrindo escasamente as s\u00faas potencialidades. Os contextos estimulantes axudan a xerar condutas de superaci\u00f3n que impulsan o desenvolvemento da intelixencia. Como consecuencia, \u00e9 imposible determinar os traballos e desempe\u00f1os que poden acadar durante a vida adulta. Potenciaren as s\u00faas iniciativas e racharen formulaci\u00f3ns est\u00e1ticos que historicamente os perseguiron, son compromisos sociais ineludibles que as sociedades actuais deben atender.\nAtenci\u00f3n temper\u00e1.\nTodos os nenos precisan de est\u00edmulos para o correcto desenvolvemento das s\u00faas capacidades motrices, cognitivas, emocionais e adaptativas. Os nenos con SD non son unha excepci\u00f3n, a\u00ednda que os seus procesos de percepci\u00f3n e adquisici\u00f3n de co\u00f1ecementos son algo diferentes \u00f3s do resto da poboaci\u00f3n: as capacidades visuais dos rapaces con SD son, por exemplo, superiores \u00e1s auditivas, e a s\u00faa capacidade comprensiva \u00e9 superior \u00e1 da expresi\u00f3n, polo que a s\u00faa linguaxe \u00e9 escasa e aparece con certo atraso, a\u00ednda que compensan as s\u00faas deficiencias verbais con aptitudes m\u00e1is desenvolvidas en linguaxe non verbal, coma o contacto visual, o sorriso social ou o emprego de sinais para fac\u00e9rense entender. A aton\u00eda muscular determina tam\u00e9n diferenzas no desenvolvemento da habilidade de cami\u00f1ar ou na motricidade fina.\nTodos eses aspectos deben ser contemplados en programas espec\u00edficos de atenci\u00f3n temper\u00e1 (durante os primeiros seis anos de vida) para estimularen \u00f3 m\u00e1ximo os mecanismos adaptativos e de aprendizaxe m\u00e1is apropiados. Tentar facerlle aprender a ler a un neno con SD empregando m\u00e9todos convencionais, por exemplo, pode converterse nunha tarefa moi dif\u00edcil, se non se ten en conta a s\u00faa superior capacidade visual. Hoxe en d\u00eda existen m\u00e9todos gr\u00e1ficos (a partir de tarxetas, ou fichas, que asocian imaxe e palabra) que est\u00e1n acadando resultados moi superiores \u00f3 cl\u00e1sico encadeado de letras.. Amais o obxectivo destes programas non \u00e9 tan s\u00f3 a adquisici\u00f3n de habelencias, sen\u00f3n que estas poidan alcanzarse moito antes, permitindo continuar con programas educativos que integren \u00f3 m\u00e1ximo \u00e1 persoa con SD en contornos normalizados.\nProgn\u00f3stico e expectativas de futuro.\nDesco\u00f1\u00e9cense a\u00ednda os mecanismos que provocan o atraso mental nas persoas con SD, malia que a secuenciaci\u00f3n do xenoma humano e diversos estudos levados a cabo en individuos con translocaci\u00f3ns parciais est\u00e1n empezando a servir para descubriren os xenes responsables do cadro. Estes mapas fenot\u00edpicos tam\u00e9n se est\u00e1n a comparar con alg\u00fans casos de monosom\u00eda 21 (cadro de ausencia dun dos dous cromosomas da parella 21, a situaci\u00f3n contraria \u00e1 SD) obt\u00e9ndose as\u00ed mapas de trazos asociados \u00f3 exceso ou defecto de dose cromos\u00f3mica. \nNas pr\u00f3ximas d\u00e9cadas todo este co\u00f1ecemento sobre o funcionamento e a expresi\u00f3n dos xenes permitir\u00e1, con seguridade, establecer novas estratexias terap\u00e9uticas capaces de reverteren os trastornos cognitivos asociados \u00e1 s\u00edndrome de Down, e moitos dos seus problemas asociados.\nEn 1981 dese\u00f1ouse o primeiro Programa de Sa\u00fade espec\u00edfico para persoas con SD, pero o m\u00e1is amplamente aceptado e difundido na comunidade cient\u00edfica \u00e9 o dese\u00f1ado polo Down Syndrome Medical Interest group (DSMIG) . Nestes programas de sa\u00fade cont\u00e9mplanse as actuaci\u00f3ns preventivas m\u00ednimas para un axeitado diagn\u00f3stico precoz e seguimento das enfermidades ou complicaci\u00f3ns que se poden presentar, mellorando significativamente o progn\u00f3stico destas persoas.\nPor outra banda os programas, cada vez m\u00e1is estendidos, de estimulaci\u00f3n precoz, e o cambio progresivo de mentalidade que a sociedade est\u00e1 a experimentar con respecto \u00e1 discapacidade intelectual son os principais motivos da gran transformaci\u00f3n que est\u00e1 a se vivir en torno \u00e1s persoas con SD. Hai apenas unhas d\u00e9cadas estas persoas eran apartadas da sociedade en instituci\u00f3ns, ou agochadas polos seus proxenitores, en base a un falso complexo de culpa. A pesar do enorme esforzo que a\u00ednda fica pendente hoxe podemos comprobar como un contorno baseado na aceptaci\u00f3n, na adaptaci\u00f3n dos m\u00e9todos de aprendizaxe e na virtude da diversidade est\u00e1 dotando as persoas con SD da autonom\u00eda suficiente como para traballaren, viviren en parella ou desenvolveren habilidades art\u00edsticas impensables hai moi pouco tempo."}
{"id": "35315", "revid": "56817", "url": "https://gl.wikipedia.org/wiki?curid=35315", "title": "Acidose", "text": "A acidose \u00e9 o aumento patol\u00f3xico da acidez nos tecidos, en especial no sangue, debido \u00e1 reduci\u00f3n da reserva alcalina. \u00c9 s\u00edntoma dalgunhas enfermidades como a diabetes, cancro ou doenzas hep\u00e1ticas. En persoas sas p\u00f3dese producir por dietas extremas."}
{"id": "35318", "revid": "1576", "url": "https://gl.wikipedia.org/wiki?curid=35318", "title": "Forza electrost\u00e1tica", "text": ""}
{"id": "35319", "revid": "26501", "url": "https://gl.wikipedia.org/wiki?curid=35319", "title": "Uda", "text": "O Emperador Uda (\u5b87\u591a\u5929\u7687, 867\u2014931) foi o 59\u00ba emperador do Xap\u00f3n, segundo a lista tradicional de sucesi\u00f3n. O seu nome de nacemento foi Sadami e reinou entre o 17 de setembro do 887 e o 4 de agosto do 897. Pertence \u00f3 per\u00edodo Heian.\nBiograf\u00eda.\nFoi o 7\u00ba fillo do emperador K\u014dk\u014d, o seu pai para reducir os gastos da Corte retiroulles os seus fillos o t\u00edtulo de altezas imperiais, Sadami foi adoptado polo clan Minamoto e adoptou o nome de Minamoto no Sadami (\u6e90 \u5b9a\u7701). O seu pai elixiuno como herdeiro e foi promovido de novo \u00f3 t\u00edtulo de pr\u00edncipe imperial polo apoio do rexente Fujiwara no Mototsune. No ano 897 abdicou en favor do seu fillo Daigo e retirouse \u00f3 templo Ninna-ji, fundado por el."}
{"id": "35320", "revid": "89787", "url": "https://gl.wikipedia.org/wiki?curid=35320", "title": "Amador", "text": "Amador \u00e9 un nome propio galego de home, procede do lat\u00edn \"amatorem\" (que ama). O seu feminino \u00e9 Amadora. No ano 2010 levaban o nome 1370 residentes en Galicia ."}
{"id": "35321", "revid": "5863", "url": "https://gl.wikipedia.org/wiki?curid=35321", "title": "Julio \u00c1lvarez G\u00f3mez", "text": "Julio \u00c1lvarez G\u00f3mez, nado en 1958 en Ribadavia, \u00e9 un pol\u00edtico galego.\nTraxectoria.\nEstudou Dereito, foi funcionario do Ministerio de Facenda, e actualmente exerce a avogac\u00eda. Director provincial do INEM en Ourense (1988) e deputado no Congreso dos Deputados (1996-2000). En 2003 foi elixido concelleiro en To\u00e9n, e en 2005 foi elixido deputado na Deputaci\u00f3n de Ourense polo Partido dos Socialistas de Galicia. Profesor na Facultade de Dereito do campus de Ourense e vocal da Asociaci\u00f3n Inclusi\u00f3n."}
{"id": "35322", "revid": "124656", "url": "https://gl.wikipedia.org/wiki?curid=35322", "title": "Alternativa dos Veci\u00f1os", "text": "Alternativa dos Veci\u00f1os \u00e9 un partido pol\u00edtico que actuou ao longo da s\u00faa historia no concello de Oleiros. A partir das elecci\u00f3ns de 2015 iniciou un proceso de ampliaci\u00f3n coa presentaci\u00f3n de candidaturas nos concellos da Coru\u00f1a, Arteixo e Culleredo o que lle permitu entrar na Deputaci\u00f3n da Coru\u00f1a. Nos anos seguintes o partido aumentou as agrupaci\u00f3ns locais, e as\u00ed tras as elecci\u00f3ns de 2019 f\u00edxose coa alcald\u00eda do concello de Carral e entrou nos gobernos locais de Bergondo e Sada. En 2023 revalidou a alcald\u00eda de Carral con maior\u00eda absoluta e sumou tam\u00e9n a de Fisterra, mant\u00e9ndose ademais no goberno de Bergondo.\nOrixes.\nTen a s\u00faa orixe na creaci\u00f3n dunha candidatura independente para as elecci\u00f3ns municipais de 1979 que representase \u00e1s distintas asociaci\u00f3ns de veci\u00f1os do concello co nome de Candidatura dos Veci\u00f1os. Xos\u00e9 Lu\u00eds Mart\u00ednez, o candidato \u00e1 alcald\u00eda, resultou elixido alcalde por unha ampla maior\u00eda absoluta. A formaci\u00f3n logrou unha acta na Deputaci\u00f3n da Coru\u00f1a, a cal foi ocupada por Anxo Garc\u00eda Seoane.\nNas elecci\u00f3ns de 1983 presentouse xa como Alternativa dos Veci\u00f1os, dirixida por Anxo Garc\u00eda Seoane. Malia inicialmente non lograr a alcald\u00eda, en maio de 1985 asumiuna trala dimisi\u00f3n do ent\u00f3n alcalde Jos\u00e9 Mar\u00eda del Monte Gonz\u00e1lez, co cal cogobernaran ata ese momento. Dende 1991 AV est\u00e1 rexistrada como partido pol\u00edtico, presidido por Anxo Garc\u00eda Seoane.\nOrganizaci\u00f3n.\nAlternativa ten unha vida interna na que participan habitualmente unhas 2.000 persoas, representadas pola Comisi\u00f3n de Seguimento e o Comit\u00e9 Executivo, \u00f3rganos de elecci\u00f3n asemblearia nas distintas parroquias do Concello. Alternativa concorre aos procesos electorais despois de procesos abertos entre os que se seleccionan candidatos, elixidos en primeira instancia por asembleas parroquiais. Os 30 elixidos (3 por cada parroquia) som\u00e9tense \u00e1s elecci\u00f3ns abertas, unhas primarias nas que adoitan participar unhas 5.000 persoas e que serven para confeccionar as listas electorais ao concello.\nAs persoas que saen elixidas como concelleiros son controlados polo Comit\u00e9 Executivo e este pola comisi\u00f3n de seguimento.\nEste sistema de implicaci\u00f3n cidad\u00e1 na xesti\u00f3n municipal ten o seu reflexo nos orzamentos participativos do concello, no que toman parte as entidades veci\u00f1ais de cada parroquia.\nOs resultados da acci\u00f3n pol\u00edtica da Alternativa en Oleiros son os maiores \u00edndices de parques e espazos p\u00fablicos por habitante de Galicia, o maior \u00edndice de investimentos p\u00fablicos municipais, unha rede de 10 bibliotecas p\u00fablicas equipadas e activas, unha rede de 15 centros sociais e culturais, tres auditorios p\u00fablicos e o maior n\u00famero de vivendas de promoci\u00f3n p\u00fablica por habitante.\nEn xu\u00f1o de 2006 o fiscal xefe de Galicia presentou unha denuncia por prevaricaci\u00f3n contra Garc\u00eda Seoane, o que provocou tensi\u00f3ns no seo do goberno municipal formado por AV e BNG. En setembro de 2006, unha nova denuncia do fiscal polos intereses urban\u00edsticos do alcalde e as sospeitas de corrupci\u00f3n provocaron a sa\u00edda do goberno municipal do \u00fanico concelleiro do BNG. Dende ent\u00f3n AV goberna en minor\u00eda.\nEn abril de 2011 o fiscal solicita o arquivo da denuncia contra \u00c1ngel Garc\u00eda Seoane, por entender que os delitos que se lle atribu\u00edan non aparecen suficientemente xustificados."}
{"id": "35324", "revid": "12452", "url": "https://gl.wikipedia.org/wiki?curid=35324", "title": "RTVE", "text": ""}
{"id": "35325", "revid": "85894", "url": "https://gl.wikipedia.org/wiki?curid=35325", "title": "Radio Televisi\u00f3n Espa\u00f1ola", "text": "A Corporaci\u00f3n Radio Televisi\u00f3n Espa\u00f1ola, S.A. ou RTVE (ata 2006, \"Ente P\u00fablico Radio Televisi\u00f3n Espa\u00f1ola\") \u00e9 unha sociedade mercantil estatal que organiza a xesti\u00f3n indirecta do servizo p\u00fablico de radio e televisi\u00f3n espa\u00f1ola.\nNo exercicio da s\u00faa funci\u00f3n de servizo p\u00fablico, a Corporaci\u00f3n RTVE deber\u00e1, entre outras cousas:\nO seu funcionamento, desde xaneiro do 2010, \u00e9 pagado mediante unha partida dos Orzamentos Xerais do Estado, que cobre o 50% dos gastos, mentres que a outra metade prov\u00e9n dun imposto extra do 0,9% \u00e1s compa\u00f1\u00edas telef\u00f3nicas, o 3% dos ingresos das televisi\u00f3ns privadas abertas e o 1,5% das televisi\u00f3ns de pago.\nCanles.\nA Corporaci\u00f3n Radio Televisi\u00f3n Espa\u00f1ola ten diversas canles dedicadas a diferentes temas e x\u00e9neros, que est\u00e1n agrupadas segundo o medio de difusi\u00f3n e as empresas que aglutina. Actualmente conta con seis canles de televisi\u00f3n e cinco canles de radio.\nTelevisi\u00f3n.\nEn televisi\u00f3n, Televisi\u00f3n Espa\u00f1ola agrupa para a emisi\u00f3n dentro de territorio espa\u00f1ol d\u00faas canles xeneralistas e outras catro tem\u00e1ticas, das cales unha \u00e9 en alta definici\u00f3n. Todas as cadeas p\u00f3dense ver por TDT, plataformas de sat\u00e9lite ou cable. As canles son:\nRadio.\nEn radio, Radio Nacional de Espa\u00f1a conta con cinco emisoras, das cales catro abarcan o territorio nacional e unha \u00e9 exclusiva para Catalu\u00f1a.\nInternet.\nEn rtve.es \u00fanense os dous grupos de televisi\u00f3n e radio. Dentro do sitio p\u00f3dese escoitar as canles de Radio Nacional de Espa\u00f1a en directo, ver os programas emitidos a \u00faltima semana en Televisi\u00f3n Espa\u00f1ola, ler os blogs dos profesionais da corporaci\u00f3n, consultar as noticias e ver diversos acontecementos en directo, as\u00ed como o Canal 24 Horas. Est\u00e1 xestionada pola divisi\u00f3n de Medios Interactivos de RTVE.\nServizos para o exterior.\nPara a emisi\u00f3n ao estranxeiro, Radio Televisi\u00f3n Espa\u00f1ola pos\u00fae d\u00faas canles extras:\nA pol\u00e9mica pola xesti\u00f3n.\nO d\u00eda 11 de xu\u00f1o de 2006, aprobouse no Congreso dos Deputados, a nova \"Lei de Radio Televisi\u00f3n P\u00fablica\" na cal o grupo pasa a ser unha corporaci\u00f3n. A partir de agora o ente p\u00fablico pasar\u00e1 a estar xestionado pola Sociedade Estatal de Participaci\u00f3ns Industriais (SEPI), e esta reforma implicar\u00e1 o despedimento de 4357 empregados.\nEn 22 anos, a xesti\u00f3n de RTVE non custou nin un c\u00e9ntimo ao contribu\u00ednte, pero o d\u00e9ficit acumulado tivo que ser pagado con subscrici\u00f3ns que a banca privada asumiu coa garant\u00eda do Estado.\nEspa\u00f1a \u00e9 o \u00fanico pa\u00eds da UE que non paga un imposto para subvencionar a radio e televisi\u00f3n p\u00fablica.\nGalicia.\nRTVE en Galicia mant\u00e9n un Centro Territorial en San Marcos, no concello de Santiago de Compostela para a produci\u00f3n de informativos e outros programas de \u00e1mbito galego e en galego para TVE, RNE e REE. Existiu durante uns poucos anos unha emisora denominada Radio Catro, integramente en galego."}
{"id": "35326", "revid": "98629", "url": "https://gl.wikipedia.org/wiki?curid=35326", "title": "Televisi\u00f3n Espa\u00f1ola", "text": "Televisi\u00f3n Espa\u00f1ola (TVE) \u00e9 a cadea de televisi\u00f3n m\u00e1is antiga de Espa\u00f1a. Iniciou as s\u00faas emisi\u00f3ns regulares o 28 de outubro de 1956 e pertence \u00e1 Corporaci\u00f3n Radiotelevisi\u00f3n Espa\u00f1ola desde o 1 de xaneiro de 2007. Ademais est\u00e1 asociada \u00e1 Uni\u00f3n Europea de Radiodifusi\u00f3n.\nTVE ten a s\u00faa sede nos estudios de Prado del Rey, en Pozuelo de Alarc\u00f3n (Madrid). \nDesde o 1 de xaneiro de 2010 fin\u00e1nciase a trav\u00e9s de subvenci\u00f3ns p\u00fablicas e impostos directos sobre os operadores privados de televisi\u00f3n e telefon\u00eda, abandonando o mercado publicitario. Espa\u00f1a \u00e9 un dos poucos pa\u00edses da Uni\u00f3n Europea onde os cidad\u00e1ns non pagan un canon para subvencionar de xeito parcial ou total a radiotelevisi\u00f3n p\u00fablica.\nHistoria.\nA aparici\u00f3n da Televisi\u00f3n Espa\u00f1ola no ano 1956 \u00e9 o comezo da televisi\u00f3n en Espa\u00f1a. A Constituci\u00f3n espa\u00f1ola define a s\u00faa misi\u00f3n no artigo 20: \"Que protexe o dereito a comunicar ou recibir libremente informaci\u00f3n veraz por calquera medio de difusi\u00f3n\".\nNo ano 1962 pasa a depender do Ministerio de Informaci\u00f3n e Turismo, do cal era Ministro Manuel Fraga Iribarne. Os primeiros contidos da canle eran informativos, musicais e publicidade. Todos os programas emit\u00edanse en directo dende o \"Paseo de la Habana\" (Madrid).\nEn novembro de 1966 aparece a segunda canle de TVE (TVE2). En TVE2 emitir\u00edanse os contidos deportivos, culturais e de servizo p\u00fablico de baixa audiencia.\nEn 1974 comeza a emitir en galego a media hora do programa informativo Panorama de Galicia.\nEn 1990 aparece a \"Lei de Televisi\u00f3n Privada\" a trae con ela novas canles (Antena 3, Telecinco, Canal+).\nEn 1994 cr\u00e9anse as canles tem\u00e1ticas \"Teledeporte\" e \"Canal Cl\u00e1sico\" que emiten v\u00eda sat\u00e9lite (agora Teledeporte emite por TDT), tam\u00e9n comeza a emitir por v\u00eda sat\u00e9lite TVE internacional lanzado en 1989.\nO 1 de xaneiro de 2010 desapareceu a publicidade en todas as s\u00faas canles (igual que noutras cadeas p\u00fablicas europeas como a BBC ou France 2). Ademais eliminouse a posibilidade de que TVE poida ter canles TDT de pagamento como os operadores privados.\nCoa chegada da Televisi\u00f3n Dixital Terrestre Televisi\u00f3n Espa\u00f1ola conta con maior n\u00famero de canles. O 3 de abril de 2010 completouse o apagamento anal\u00f3xico, cesando definitivamente as emisi\u00f3ns de La 1 e La 2 por este medio.\nCentros territoriais e de produci\u00f3n.\nAdemais dos seus estudos en Madrid, TVE conta ademais con dous centros de produci\u00f3n:\nNo resto de comunidades, TVE conta en cada unha delas cun Centro Territorial encargado de realizar o informativo da rexi\u00f3n. O devandito informativo em\u00edtese de luns a venres \u00e1s d\u00faas en punto (ag\u00e1s Canarias, que emite tam\u00e9n os s\u00e1bados e domingos; e Catalu\u00f1a, que ademais emite unha segunda emisi\u00f3n do seu informativo territorial \u00e1s 8 en La 2).\nOs seus nomes, idioma e anos de creaci\u00f3n son:\nTelevisi\u00f3n Espa\u00f1ola non conta cun Centro Territorial na Comunidade de Madrid, debido a que a sede central da Corporaci\u00f3n RTVE xa se atopa en Madrid, a\u00ednda que si emite \"Informativo Madrid\"."}
{"id": "35327", "revid": "12452", "url": "https://gl.wikipedia.org/wiki?curid=35327", "title": "TDT", "text": ""}
{"id": "35328", "revid": "88215", "url": "https://gl.wikipedia.org/wiki?curid=35328", "title": "Jean Paul van Poppel", "text": "Jean Paul van Poppel, nado en Tilburg o 30 de setembro de 1962, foi un dos grandes ciclistas holandeses profesionais.\nTraxectoria.\nDesde que no ano 1985 conseguiu a s\u00faa primeira vitoria profesional \u00f3 vencer nunha tirada da Volta a Dinamarca conseguiu 94 vitorias. Especialista en vencer \u00f3 sprint, 1987 foi o seu grande ano, \u00f3 ser o primeiro da clasificaci\u00f3n por puntos do Tour de Francia e vencer d\u00faas tiradas, ademais de tres na Volta a Suecia e d\u00faas dos Catro d\u00edas de Dunquerque. Retirouse en 1995."}
{"id": "35329", "revid": "98629", "url": "https://gl.wikipedia.org/wiki?curid=35329", "title": "Juli\u00e1n de Guzm\u00e1n", "text": "Juli\u00e1n 'Bobby' de Guzm\u00e1n, nado en Toronto o 25 de marzo de 1981, \u00e9 un exfutbolista canadense. Xogaba de centrocampista.\nTraxectoria.\nComezou xogando no club xuvenil do North Scarborough FC e de al\u00ed pasou \u00f3 Olympique Marseille permanecendo como reserva ata pasar \u00f3 FC Saarbr\u00fccken, equipo da segunda divisi\u00f3n da Bundesliga en 2001-02. En 2002 pasou \u00f3 Hannover 96.\nEn 2005 firmou co Deportivo da Coru\u00f1a, convert\u00e9ndose no primeiro canadense na historia da liga espa\u00f1ola. Militou catro tempadas no Deportivo e anotou o seu \u00fanico gol fronte ao Real Madrid CF, nun partido que rematou con vitoria ante (3\u20131). En 2009 firmou co Toronto FC, volvendo as\u00ed ao seu pa\u00eds.\nSelecci\u00f3n nacional.\nFoi internacional m\u00e1is de 60 veces con Canad\u00e1. Foi elixido o mellor xogador da Golden Cup 2007 coa s\u00faa selecci\u00f3n."}
{"id": "35331", "revid": "89787", "url": "https://gl.wikipedia.org/wiki?curid=35331", "title": "Lost (serie de televisi\u00f3n)", "text": "Lost \u00e9 unha serie de televisi\u00f3n norteamericana estreada orixinalmente a trav\u00e9s da American Broadcasting Company (ABC) dende 22 de setembro de 2004 ata o 23 de maio de 2010, cun total de seis tempadas. Trata dos acontecementos que lles suceden aos sobreviventes dun accidente de avi\u00f3n nunha misteriosa illa tropical, despois de que o voo comercial 815 de Oceanic Airlines entre Sidney e Os \u00c1nxeles se estrelase nalg\u00fan lugar do Pac\u00edfico Sur. Cada episodio mestura o argumento principal da illa as\u00ed como unha historia secundaria a trav\u00e9s dun \"flashback\" sobre a vida dalg\u00fan dos personaxes, a\u00ednda que segundo vai avanzando a serie vanse sucedendo outras t\u00e9cnicas narrativas para estruturar os episodios. O primeiro episodio ou episodio piloto da serie foi escrito por J. J. Abrams, Jeffrey Lieber e Damon Lindelof e dirixido por Abrams. Este episodio e converteuse no episodio m\u00e1is caro da historia da televisi\u00f3n no momento da s\u00faa estrea (actualmente superado polos episodios pilotos de \"Terranova\" e \"Boardwalk Empire\"). Emitiuse o 22 de setembro de 2004, e dende ent\u00f3n foron emitidas seis tempadas, rematando o 23 de maio de 2010. Este episodio final foi emitido simultaneamente en nove pa\u00edses. Para satisfacer aos fan\u00e1ticos da serie escribiouse un ep\u00edlogo onde se resolv\u00edan alg\u00fans misterios da illa que quedaron pendentes. A serie \u00e9 transmitida pola American Broadcasting Company nos Estados Unidos, as\u00ed como en diferentes cadeas en moitos outros pa\u00edses.\nDebido ao seu grande elenco de actores e o custo da filmaci\u00f3n principalmente na illa de Oahu en Hawai, \u00e9 unha das series m\u00e1is caras da televisi\u00f3n. A serie foi creada por Damon Lindelof, J. J. Abrams e Jeffrey Lieber e \u00e9 est\u00e1 producida por ABC Studios, Bad Robot Productions e Grass Skirt Productions. A banda sonora orixinal est\u00e1 composta por Michael Giacchino. Os produtores executivos da tempada final son Lindelof, Abrams, Bryan Burk, Jack Bender, Edward Kitsis, Adam Horowitz, Jean Higgins, Elizabeth Sarnoff e Carlton Cuse.\nAclamada pola cr\u00edtica e o \u00e9xito popular, \"Lost\" obtivo unha media de 16 mill\u00f3ns de espectadores por episodio na ABC durante o seu primeiro ano. Ademais, ga\u00f1ou numerosos premios da industria, entre eles o Emmy \u00e1 mellor serie de drama en 2005 e o Globo de Ouro \u00e1 mellor serie de televisi\u00f3n dram\u00e1tica en 2006. Debido a este grande \u00e9xito e a un p\u00fablico moi fiel, a serie converteuse en parte da cultura popular, habendo moitas referencias \u00e1 historia e aos diferentes elementos que aparecen noutras series de televisi\u00f3n, anuncios, banda dese\u00f1ada, revistas de humor, videoxogos e m\u00fasica. Todo este universo ficticio tam\u00e9n est\u00e1 acompa\u00f1ado de novelas, xogos de mesa e videoxogos, con xogos de realidade alternativa, como \"The Lost Experience\" e \"Find 815\".\n\"Lost\" finalizou na s\u00faa sexta tempada, retransmit\u00edndose o seu \u00faltimo episodio, o n\u00famero 121, o 23 de maio de 2010.\nSinopse.\nVisi\u00f3n en conxunto.\nA primeira tempada comeza co accidente de avi\u00f3n que deixa \u00f3s pasaxeiros superviventes do voo 815 de Oceanic Airlines no que parece ser unha illa tropical deserta. A s\u00faa supervivencia vese ameazada por diversas entidades misteriosas, inclu\u00edndo osos polares, unha criatura invisible que vaga pola selva (o \"Monstro de Fume\") e os malevolentes habitantes da illa co\u00f1ecidos como \"os Outros\". At\u00f3panse cunha muller francesa chamada Danielle Rousseau que naufragou na illa 16 anos antes ca eles e est\u00e1 desesperada por saber novas de algu\u00e9n chamado Alex. Tam\u00e9n atopan un zap\u00f3n de metal soterrado no chan. Mentres dous personaxes intentan forzar o zap\u00f3n, outros catro superviventes tentan deixar a illa nunha balsa que constru\u00edron. Namentres, am\u00f3sanse analepses centradas nas vidas individuais dos superviventes antes de estrelarse o avi\u00f3n.\nA segunda tempada segue co crecente conflito entre os superviventes e os Outros, e contin\u00faa o tema do enfrontamento entre fe e ciencia mentres alg\u00fans misterios son revelados e aparecen outros novos. Desenv\u00f3lvese unha loita de poder entre Jack e John sobre o control das armas e das menci\u00f1as do zap\u00f3n, que \u00e9 resolto en \"The Long Con\" por Sawyer cando ga\u00f1a o control sobre elas. Son introducidos novos personaxes, inclu\u00edndo \u00f3s superviventes do sector de cola e outros habitantes da illa. Rev\u00e9lase que o zap\u00f3n \u00e9 unha estaci\u00f3n de investigaci\u00f3n constru\u00edda pola Iniciativa Dharma, un proxecto cient\u00edfico que realizou experimentos na illa d\u00e9cadas atr\u00e1s. Un home chamado Desmond Hume vivira no zap\u00f3n durante tres anos, premendo un bot\u00f3n cada 108 minutos para evitar que ocorrese un suceso catastr\u00f3fico. A verdade sobre os misteriosos Outros comeza a ser desvelado, un dos sobreviventes do accidente traizoa os outros sobreviventes e tam\u00e9n \u00e9 revelado o motivo do accidente do avi\u00f3n.\nNa terceira tempada, os supervivente do accidente descobren m\u00e1is cousas sobre os Outros e a s\u00faa longa historia na misteriosa illa. Desmond e un dos Outros \u00fanense \u00f3s superviventes mentres que un deles deserta \u00f3s Outros. Comeza unha guerra entre os Outros e os superviventes, e os superviventes entran en contacto cun equipo de rescate a bordo do cargueiro Kahana'.\nA cuarta tempada c\u00e9ntrase no contacto dos superviventes coa chegada de persoas do cargueiro, que foron enviados \u00e1 illa non como parte dunha operaci\u00f3n de rescate, sen\u00f3n con fins m\u00e1is nefastos. Com\u00e9zanse a propo\u00f1er deixa-la illa antes de que a tripulaci\u00f3n do cargueiro poida realizar o seu plan. Mediante prolepses rev\u00e9lanse as identidades e futuras acci\u00f3ns dos chamados \"Seis de Oceanic\", un grupo de superviventes que foron quen de escapar da illa e retomar as s\u00faas vidas normais. Coa intenci\u00f3n de \"mover a illa\" por seguridade, un dos Outros usa un antigo dispositivo que non s\u00f3 move a illa fisicamente sen\u00f3n que tam\u00e9n a traslada noutro punto do tempo, mentres que simultaneamente teletransporta a ese Outro \u00f3 deserto de Tunisia.\nA quinta tempada ten d\u00faas li\u00f1as temporais. A primeira ten lugar na illa onde os superviventes dan saltos err\u00e1ticos cara a adiante e cara a atr\u00e1s no tempo, ata que finalmente fican na \u00e9poca da Iniciativa Dharma en 1974. A segunda contin\u00faa a li\u00f1a temporal orixinal, que ten lugar ap\u00f3s que os \"Seis de Oceanic\" escapen, e contin\u00faa ata o seu retorno \u00e1 illa no voo 316 de Ajira Airways no 2007 (tres anos despois de que escaparan). Coa chegada do novo avi\u00f3n \u00e1 illa, alg\u00fans pasaxeiros aterran en 1977 e outros fican no 2007. Os que van a 1977 re\u00fanense cos outros superviventes que estiveron vivindo durante tres anos coa Iniciativa Dharma e tentan cambiar eventos do pasado coa fin de previr o futuro accidente do voo de Oceanic.\nNa sexta e \u00faltima tempada, a principal li\u00f1a argumental segue \u00f3s superviventes, reunidos no tempo presente. Trala desaparici\u00f3n de Jacob, o protector da illa, os superviventes enfr\u00f3ntanse \u00f3 Home de Negro, co\u00f1ecido anteriormente como o Monstro de Fume. Ofr\u00e9cese outra narrativa alternativa (flash-sideways) que segue as vidas dos personaxes principais no suposto de que o 815 de Oceanic nunca se estrelou. Nos derradeiros episodios, unha analepse a un pasado distante amosa a orixe do poder da illa e o conflito entre Jacob e o Home de Negro, que se desvela que son irm\u00e1ns xemelgos. Un dos superviventes conv\u00e9rtese no sucesor de Jacob como protector da illa e acaba co Home de Negro nun enfrontamento final coa illa en xogo. Un reducido n\u00famero de persoas escapa no avi\u00f3n de Ajira. Est\u00e1 impl\u00edcito que alg\u00fans sobreviventes voltan a casa m\u00e1is tarde, mentres que outros seguen vivindo felizmente na illa. O final da serie rev\u00e9lase que os flash-sideways son en realidade unha forma de limbo, onde alg\u00fans dos sobreviventes e outros personaxes da illa est\u00e1n reunidos despois de morrer porque o seu tempo na illa foi a parte m\u00e1is importante da s\u00faa existencia. \u00d3 final, os personaxes principais re\u00fanense nunha igrexa onde \"seguir adiante\" xuntos.\nMitolox\u00eda e interpretaci\u00f3ns.\nOs episodios de \"Lost\" incl\u00faen unha serie de elementos misteriosos adscritos \u00e1 ciencia ficci\u00f3n ou \u00f3s fen\u00f3menos sobrenaturais. Os creadores da serie ref\u00edrense a eses elementos como parte da mitolox\u00eda da serie, e son as bases das especulaci\u00f3ns dos fans da serie. Os elementos mitol\u00f3xicos incl\u00faen un \"Monstro\" que rolda pola illa, un grupo de habitantes que os superviventes chaman \"Os Outros\", unha organizaci\u00f3n cient\u00edfica chamada Iniaciativa Dharma que ten varias estaci\u00f3ns de investigaci\u00f3n na illa, unha secuencia de n\u00fameros que aparece frecuentemente nas vidas dos personaxes no pasado, no presente e no futuro, e conexi\u00f3ns persoais (sincronicidade) entre eles que en moitos casos desco\u00f1ecen.\nO coraz\u00f3n da serie \u00e9 unha historia complexa e enigm\u00e1tica, que xerou moitas preguntas e debates entre os espectadores. Alentados polos guionistas e as estrelas da serie, que moitas veces interact\u00faan cos fans en li\u00f1a, os espectadores e cr\u00edticos de televisi\u00f3n bot\u00e1ronse \u00e1 teorizaci\u00f3n xeneralizada nun intento de desvelar os misterios. A meirande parte das teor\u00edas tratan sobre a natureza e orixe da illa, as orixes do \"Monstro\" e \"Os Outros,\" o significado dos n\u00fameros, e as raz\u00f3ns tanto para o accidente como para a supervivencia dalg\u00fans pasaxeiros. Moitas das teor\u00edas dos fans foron debatidas e rexeitadas polos creadores da serie, sendo a m\u00e1is com\u00fan delas que os superviventes do voo 815 de Oceanic est\u00e1n mortos e no purgatorio. Lindelof rexeitou especulaci\u00f3ns sobre que naves espaciais e aliens influ\u00edron nos eventos da illa, ou que todo o que se ve na serie \u00e9 en realidade produto do max\u00edn dun s\u00f3 personaxe. Carlton Cuse rexeitou a teor\u00eda de que a illa era un reality show e os n\u00e1ufragos compa\u00f1eiros involuntarios e Lindelof negou a teor\u00eda de que o \"Monstro\" fose unha nube de nanobots semellante \u00e1 da novela de Michael Crichton \"Prey\" (que ademais comparte o mesmo nome do protagonista, Jack).\nElementos recorrentes.\nHai numerosos elementos recorrentes e motivos en \"Lost\", que xeralmente non un efecto directo na historia en si mesma, pero estenden o subtexto literario e filos\u00f3fico. Estes elementos incl\u00faen aparici\u00f3ns frecuentes de branco e negro, que reflicte o dualismo entre personaxes e entre situaci\u00f3ns, as\u00ed como tam\u00e9n a rebeli\u00f3n de case t\u00f3dolos personaxes, especialmente Kate; situaci\u00f3ns de familias disfuncionais (sobre todos aquelas que te\u00f1en que ver cos pais); referencias apocal\u00edpticas, como a de Desmond premendo o bot\u00f3n de evitar a fin do mundo; coincidencias versus destino; conflito entre ciencia e fe, representado no enfrontamento entre Jack e Locke por ser l\u00edderes; e referencias a numerosas obras da literatura, como menci\u00f3ns e discusi\u00f3ns de novelas. Tam\u00e9n hai moitas alusi\u00f3ns nos nomes dos personaxes a pensadores e escritores de sona, como Ben Linus (o qu\u00edmico Linus Pauling), John Locke (o fil\u00f3sofo John Locke) e o seu alias Jeremy Bentham (o fil\u00f3sofo Jeremy Bentham), Danielle Rousseau (o fil\u00f3sofo Jean-Jacques Rousseau), Desmond David Hume (o fil\u00f3sofo David Hume), ex marido de Juliet (o fil\u00f3sofo Edmund Burke), Mikhail Bakunin (o anarquista Mikhail Bakunin), Daniel Faraday (o fil\u00f3sofo Michael Faraday), George Minkowski (o matem\u00e1tico Hermann Minkowski), Richard Alpert (o nome de nacemento de Ram Dass), Boone Carlyle (o pioneiro americano Daniel Boone), Charlotte Staples Lewis (o autor Clive Staples Lewis C. S. Lewis).\nPersonaxes.\nDas 324 persoas que \u00edan a bordo do voo 815 de Oceanic Airlines, houbo 70 sobreviventes inicialmente (as\u00ed como un can) repartidos en tres secci\u00f3ns nas que se dividiu o avi\u00f3n accidentado. Por\u00e9n, a primeira parte da serie contou con tan s\u00f3 14 personaxes principais, que a\u00ednda as\u00ed xa era o segundo elenco de actores m\u00e1is grande dunha serie do \"prime time\" americano. A\u00ednda que este grande elenco de actores fai que a serie sexa moi cara de producir, os guionistas benef\u00edcianse dunha maior flexibilidade \u00e1 hora de dirixir a historia, crear outras personaxes novas ou facer interacci\u00f3n entre elas.\n\"Lost\" pensouse cuns personaxes multiculturais e cun elenco internacional. A tempada inicial tivo 14 personaxes regulares. Matthew Fox interpretou o protagonista, un turbado cirurxi\u00e1n chamado Jack Shephard. Evangeline Lilly interpretou a fuxitiva da cal est\u00e1 namorado Kate Austen. Jorge Garcia interpreta a Hugo \"Hurley\" Reyes, un desafortunado ga\u00f1ador da lotar\u00eda. Josh Holloway fai do estafador James \"Sawyer\" Ford. Ian Somerhalder da vida a Boone Carlyle, director de operaci\u00f3ns de negocio da empresa de vodas da s\u00faa nai. Maggie Grace fai da s\u00faa medio-irm\u00e1 Shannon Rutherford, unha profesora de danza cl\u00e1sica. Harold Perrineau \u00e9 o construtor e aspirante a artista Michael Dawson, e Malcolm David Kelley \u00e9 o seu fillo, Walt Lloyd. Terry O'Quinn interpreta o misterioso John Locke. Naveen Andrews \u00e9 o membro da Garda Republicana Iraqu\u00ed Sayid Jarrah. Emilie de Ravin \u00e9 Claire Littleton, unha moza australiana embarazada. Yunjin Kim fai de Sun-Hwa Kwon, a filla dun poderoso home de negocios e mafioso coreano, e Daniel Dae Kim \u00e9 o seu marido Jin-Soo Kwon. Dominic Monaghan interpreta a ex-estrela de rock drogadicta Charlie Pace.\nDurante as primeiras d\u00faas tempadas, alg\u00fans personaxes morreron, mentres que foron engadidos outros novos con novas historias. Boone Carlyle morre preto da fin da primeira tempada, e Malcolm David Kelley conv\u00e9rtese en estrela ocasional durante a segunda tempada despois de que a s\u00faa personaxe, Walt, fose capturada polos Outros \u00f3 remate da primeira tempada. A morte de Shannon logo de oito episodios da segunda tempada permitiu introducir novas personaxes como Mr. Eko, un falso sacerdote nixeriano e antigo criminal interpretado por Adewale Akinnuoye-Agbaje; Ana Lucia Cortez, unha garda de seguridade de aeroporto e antiga axente de polic\u00eda interpretada por Michelle Rodriguez e Libby Smith, unha suposta psic\u00f3loga cl\u00ednica e antiga enferma mental, interpretada por Cynthia Watros. Ana Lucia e Libby desaparecen da serie \u00f3 final da segunda tempada logo de seren disparadas por Michael, quen despois abandona a illa xunto co seu fillo.\nNa terceira tempada, dous actores foron ascendidos de papeis recorrentes a protagonistas: Henry Ian Cusick como o ex-soldado escoc\u00e9s Desmond Hume, e Michael Emerson como o manipulador l\u00edder dos Outros, Ben Linus. Ademais, tres novos actores foron engadidos \u00f3 elenco regular: Elizabeth Mitchell, que interpreta a doutora de fertilidade dos Outros Juliet Burke, e Kiele Sanchez e Rodrigo Santoro como a parella de superviventes Nikki Fern\u00e1ndez e Paulo. Numerosos personaxes desaparecen nesta tempada, como Eko, que morre porque o actor Akinnuoye-Agbaje non quixo continuar na serie, Nikki e Paulo, que foron soterrados vivos pola pobre resposta dos fans, e Charlie, que fina \u00f3 remate da terceira tempada.\nNa cuarta tempada, Harold Perrineau volve \u00f3 elenco principal \u00f3 retomar o papel de Michael, agora con tendencias suicidas e nunha desesperada viaxe de redenci\u00f3n para expiar os seus crimes anteriores. Xunto con Perrineau, novos actores son engadidos \u00f3 elenco \u2014 Jeremy Davies como Daniel Faraday, un nervioso f\u00edsico con interese cient\u00edfico na illa; Ken Leung como Miles Straume, un sarc\u00e1stico e presunto cazador de pantasmas, e Rebecca Mader como Charlotte Staples Lewis, unha testana e determinada antrop\u00f3loga. Michael morre \u00f3 final da tempada. Claire, quen desaparece misteriosamente co seu pai biol\u00f3xico morto \u00f3 final da tempada, non regresa como personaxe regular na quinta tempada, pero regresa para a sexta e derradeira.\nNa quinta tempada, non son engadidos novas personaxes, malia que alg\u00fans deles deixan a serie: Charlotte faino axi\u00f1a no episodio cinco, e Daniel no antepen\u00faltimo. A tempada seis sufriu varios cambios; Juliet desaparece na estrea da tempada mentres que tres actores de personaxes recorrentes son ascendidos \u00e1 categor\u00eda de principais. Estes tres son Nestor Carbonell como o misterioso e lonxevo Richard Alpert, Jeff Fahey como o piloto Frank Lapidus e Zuleikha Robinson como a supervivente do voo 316 deAjira Airways Ilana Verdansky. Ademais, antigos membros do elenco como Ian Somerhalder, Dominic Monaghan, Rebecca Mader, Jeremy Davies, Elizabeth Mitchell, Maggie Grace, Michelle Rodriguez, Harold Perrineau e Cynthia Watros fan diversas aparici\u00f3ns.\nNumerosos personaxes secundarios fixeron aparici\u00f3ns espor\u00e1dicas e recorrentes no progreso da historia. Danielle Rousseau (Mira Furlan), \u00e9 unha francesa membro dunha expedici\u00f3n cient\u00edfica cuxa voz gravada \u00e9 escoitada por radio no episodio piloto. Aparece \u00f3 longo da serie buscando \u00e1 s\u00faa filla Alex Rousseau (Tania Raymonde), \u00e1 cal acabar\u00eda atopando. Cindy (Kimberley Joseph), \u00e9 unha azafata de Oceanic que aparece no episodio piloto, que m\u00e1is tarde se converter\u00eda nunha dos Outros. A parella formada por Rose Henderson (L. Scott Caldwell) e Bernard Nadler (Sam Anderson), separados en lados opostos da illa (ela cos protagonistas, e el cos superviventes do sector de cola) acaban reun\u00edndose. O empresario Charles Widmore (Alan Dale) tivo conexi\u00f3ns con Ben e con Desmond. Desmond est\u00e1 namorado da filla de Widmor Penelope \"Penny\" Widmore (Sonya Walger). Os personaxes dos Outros Tom \"Mr. Friendly\" (M. C. Gainey) e Ethan Rom (William Mapother) aparecen en forma de analepses \u00f3 longo da historia. O pai de Jack, Christian Shephard (John Terry) aparece en m\u00faltiples analepses de varias personaxes. Naomi Dorrit (Marsha Thomason), que a l\u00edder do grupo formado por Widmore para atopar a Benjamin Linus, aterra na illa en paraca\u00eddas durante a terceira tempada. Un dos membros do equipo incl\u00faen \u00f3 mercenario Martin Keamy (Kevin Durand). No derradeiro episodio \"The End,\" actores recorrentes como Sam Anderson, L. Scott Caldwell, Francois Chau, Fionnula Flanagan, Sonya Walger e John Terry foron acreditados baixo a denominaci\u00f3n de \"protagonistas\" xunto co elenco principal. A misteriosa nube de fume negro, co\u00f1ecida como \"o Monstro\" aparece en forma humana durante as tempadas cinco e seis baixo o nome \"Home de Negro\" interpretado por Titus Welliver. O seu rival, Jacob, foi interpretado por Mark Pellegrino.\nProduci\u00f3n.\nConcepci\u00f3n.\nA serie comezouse a desenvolver en xaneiro de 2004, cando Lloyd Braun, director de ABC nese momento, ordenou realizar un bosquexo para un novo concepto que mesturase a novela \"O se\u00f1or das moscas\", o filme \"Cast Away\" (\"Naufraxio\"), a serie de televisi\u00f3n \"Gilligan's Island\" e un popular reality show de supervivencia. Para esta tarefa foi contratado o guionista Jeffrey Lieber que escribiu \"Nowhere\", sobre o que se basear\u00eda o episodio piloto\nDescontento co resultado, Braun p\u00faxose en contacto con J.J. Abrams, e que fora creador da serie de televisi\u00f3n \"Alias\", para escribir un novo gui\u00f3n. A\u00ednda que inicialmente vacilante, Abrams aceptou a proposta coa condici\u00f3n de que a serie tivese un punto de vista sobrenatural e que puidese contar coa colaboraci\u00f3n de Damon Lindelof. Por\u00e9n, o desenvolvemento da serie viuse forzado pola brevidade dos prazos, xa que fora encargado para finais na tempada 2004, mais a pesar do curto tempo, o equipo creativo segue sendo o suficientemente flexible como para modificar ou crear personaxes e adaptarse as diferentes problem\u00e1ticas.\nAs d\u00faas partes do primeiro episodio da serie foron as m\u00e1is caros na historia da cadea, cun custo aproximado de 10 mill\u00f3ns de d\u00f3lares, en comparaci\u00f3n co custo media dunha hora de produci\u00f3n nese mesmo ano, que roldaba os 4 mill\u00f3ns. A serie debutou finalmente o 22 de setembro de 2004, convert\u00e9ndose nun dos maiores \u00e9xitos comerciais e de cr\u00edtica da tempada televisiva.\nEstrutura dos episodios.\nA meirande parte dos episodios comezan cun \"cold open\" (unha t\u00e9cnica empregada en televisi\u00f3n e cinema, que consiste en saltar directamente cara a historia ao comezo do serie, antes incluso de que apareza secuencia do t\u00edtulo e os cr\u00e9ditos), precedido por unha revisi\u00f3n dos eventos que sucedidos en anteriores cap\u00edtulos e que ter\u00e1n relevancia para o cap\u00edtulo que segue.\nDespois deste comezo, nunha conxuntura dram\u00e1tica, a pantalla fica negra e aparece o t\u00edtulo do serie lixeiramente desenfocado, aproxim\u00e1ndose pouco a pouco ao espectador, aparecendo cada vez m\u00e1is n\u00edtido e acompa\u00f1ado por un son discordante e ameazador. Despois o episodio continua coa historia xeral, mesturado sempre con historias paralelas a trav\u00e9s de flashbacks ou outras t\u00e9cnicas narrativas, xeralmente co protagonismo dunha das personaxes da serie.\nA maior\u00eda dos episodios adoitan rematar, repleto de suspense e tensi\u00f3n, revelado apenas uns segundos antes de que a imaxe sexa cortada. Con todo, tam\u00e9n hai alg\u00fans episodios que rematan cunha resoluci\u00f3n para o enredo, terminando cunha escena final de reflexi\u00f3n, que se fai acompa\u00f1ar por un simple fundido a negro.\nBanda sonora.\nLost conta cunha banda sonora orquestral interpretada pola \"Hollywood Studio Symphony Orchestra\" e composta por Michael Giacchino, que incorpora moitos temas recorrentes para temas tales como acontecementos, lugares e personaxes, algo pouco com\u00fan na m\u00fasica para series televisivas. Giacchino utilizou para iso alg\u00fans alg\u00fans instrumentos pouco usuais, tales como pezas suspendidas chocando ou fuselaxe de avi\u00f3ns.\nO 21 de marzo de 2006, o selo discogr\u00e1fico \"Var\u00e8se Sarabande\" lanzou a banda sonora orixinal da serie da primeira tempada, que inclu\u00eda as versi\u00f3ns de longa duraci\u00f3n dos temas m\u00e1is populares e o tema principal, que estaba composto polo creador da serie J.J. Abrams. Ademais deste disco recompilatorio senllos discos da segunda e terceira tempadas foron postos \u00e1 venda, o 3 de outubro de 2006 e o 6 de maio de 2008 respectivamente.\nA parte desta banda sonora orquetral na serie tam\u00e9n son utilizadas famosas canci\u00f3ns da cultura pop. Exemplos diso son as diversas canci\u00f3ns que Hurley reproduce no seu \"diskman\" durante todo a primeira tempada (at\u00e9 que se lle acaban esgotando as pilas no episodio \"...In Translation\"), as canci\u00f3ns que Charlie toca na r\u00faa coa s\u00faa guitarra, entre as que est\u00e1 a canci\u00f3n de Oasis \"Wonderwall\" ou a canci\u00f3n que escoita Jack ao final da terceira tempada mentres est\u00e1 a conducir, \"Scentless Apprentice\" de Nirvana. Como curiosidade sinalar que os temas principais \u00e1s veces var\u00edan segundo o pa\u00eds no que sexa emitida a serie, como por exemplo, na terceira tempada da versi\u00f3n xaponesa sona \"Fire Walk With Me\" de Fant\u00f4mas.\nLugares de filmaci\u00f3n.\nLost est\u00e1 filmada case na s\u00faa totalidade na illa de Oahu en Hawai (Estados Unidos. As escenas orixinais da illa foron filmadas na praia de Mokuleia, no noroeste da illa. As seguintes escenas da praia tiveron lugar na famosa \"North Shore\" (como se co\u00f1ece \u00e1 zona de costa norte da illa). As escenas que transcorren nunha cova na primeira tempada foron filmadas nun escenario constru\u00eddo nun almac\u00e9n de pezas da compa\u00f1\u00eda de software Xerox, que ficaba baleiro dende que un empregado levara a cabo un asasinato en masa en 1999.\nVarias \u00e1reas urbanas de dentro e f\u00f3ra de Honolulu son empregadas para representar outros lugares do mundo como, inclu\u00eddos California, Nova York, Iowa, Miami, Corea do Sur, Iraq, Nixeria, Reino Unido, Par\u00eds, Tailandia, Berl\u00edn e Australia. Por exemplo, as escenas do aeroporto de Sidney foron filmadas no Centro de Congresos de Hawai, mentres que as escenas da Garda Republicana Iraqu\u00ed foron rodadas nun b\u00fanker da segunda guerra mundial. Un caso curioso son as escenas transcorridas en Alema\u00f1a durante o inverno, que foron rodadas nun t\u00edpico barrio de Honolulu onde se dispersou xeo para crear neve e onde se rotularon s\u00edmbolos automobil\u00edsticos alem\u00e1s na r\u00faa.\nTempadas.\nPrimeira tempada (2004-2005).\nA primeira tempada consta de 25 episodios que comezaron a transmitirse nos Estados Unidos o 22 de setembro de 2004. O accidente a\u00e9reo do voo 815 da compa\u00f1\u00eda Oceanic Airlines na costa do que aparenta ser unha illa tropical deserta, forza \u00f3 grupo de pasaxeiros que sobrevive a traballar en conxunto para se manteren vivos. Por\u00e9n, a s\u00faa supervivencia est\u00e1 ameazada por varios misterios, inclu\u00edndo osos polares, unha criatura que vaga pola selva e os habitantes da illa co\u00f1ecidos como \"os Outros\". Os superviventes descobren unha muller francesa chamada Danielle Rousseau, cuxo nav\u00edo naufragara na illa 16 anos antes. Finalmente, alg\u00fans dan cun zap\u00f3n met\u00e1lico soterrado no chan, e asemade outro grupo intenta sa\u00edr da illa nunha balsa.\nSegunda tempada (2005-2006).\nA segunda tempada incl\u00fae 24 episodios que comezaron a emitirse nos Estados Unidos o 21 de setembro de 2005. A meirande parte da historia, que contin\u00faa 45 d\u00edas despois da ca\u00edda do avi\u00f3n na illa, c\u00e9ntrase no crecente conflito entre os superviventes e os Outros, co tema recorrente do enfrontamento entre fe e ciencia, importante nalg\u00fans episodios. Res\u00f3lvense alg\u00fans misterios, pero aparecen novas preguntas; \u00e1 par, m\u00f3stranse m\u00e1is datos da vida pasada dos pasaxeiros e aparecen personaxes novos, os superviventes da zona da cola do avi\u00f3n. Rev\u00e9lase tam\u00e9n a existencia da Iniciativa Dharma e o seu benfeitor, a Fundaci\u00f3n Hanso, e verdade sobre os Outros. Ent\u00f3n desc\u00f3brese que un dos superviventes traizoa o resto e at\u00f3pase a causa do accidente do avi\u00f3n.\nTerceira tempada (2006-2007).\nA terceira tempada est\u00e1 composta por 23 que comezaron a estrearse nos Estados Unidos o 4 de outubro de 2006. A historia contin\u00faa 67 d\u00edas despois do accidente a\u00e9reo. Os superviventes aprenden m\u00e1is sobre a historia dos Outros na misteriosa illa. Establ\u00e9cese unha guerra entre os superviventes e os Outros. Finalmente, os primeiros conseguen po\u00f1erse en contacto cun equipo de rescate.\nCuarta tempada (2008).\nA cuarta tempada \u00eda ser de 16 episodios antes da folga de guionistas. Debido a ela, quedou acurtada en 14 episodios, 8 escritos e rodados antes da folga e os 6 restantes despois dela. A trama c\u00e9ntrase na loita dos superviventes coa xente que chegou \u00e1 illa no cargueiro \"Kahana\", e o rescate dos \"seis do Oceanic\", cuxas vidas se mostran grazas aos \"flashforwards\".\nQuinta tempada (2009).\nA quinta tempada f\u00f3rmana 17 episodios emitidos nos Estados Unidos a partir do 21 de xaneiro de 2009. Nela, existen dous li\u00f1as temporais. A primeira est\u00e1 cos superviventes da illa saltando sen control de atr\u00e1s cara a adiante no tempo na illa, ata que finalmente os saltos temporais se dete\u00f1en en 1974 e quedan coa Dharma Initiative. A segunda contin\u00faa na li\u00f1a de tempo orixinal que ten lugar na illa e o seguimento do regreso dos seis do Oceanic \u00e1 illa no voo 316 da compa\u00f1\u00eda Ajira Airways, en 2007.\nSexta tempada (2010).\nA sexta tempada, con 18 episodios, comezou nos Estados Unidos o 2 de febreiro de 2010. Coa explosi\u00f3n da bomba de hidr\u00f3xeno ao final da tempada anterior, cr\u00e9anse d\u00faas li\u00f1as temporais alternativas. Na primeira, o voo 815 nunca se estrela na illa. Na segunda, os superviventes volven ao presente e deben lidar coa morte de Jacob, asasinado segundo o plan do monstro de fume negro.\nImpacto e recepci\u00f3n.\nRatings.\n\"Lost\" estreouse orixinalmente a trav\u00e9s da American Broadcasting Company (ABC) dende o 22 de setembro de 2004 ata o 23 de maio de 2010. O episodio piloto tivo unha audiencia de 18,6 mill\u00f3ns de espectadores, d\u00e1ndolle \u00e1 ABC os mellores resultados dende 2000 cando \"Who Wants to Be a Millionaire\" foi inicialmente estreado un mes despois de \"Desperate Housewives\"."}
{"id": "35332", "revid": "1131", "url": "https://gl.wikipedia.org/wiki?curid=35332", "title": "Lost", "text": "O termo ingl\u00e9s Lost pode referirse a:"}
{"id": "35333", "revid": "88628", "url": "https://gl.wikipedia.org/wiki?curid=35333", "title": "\u00c1cimo", "text": "\u00c1cimo ou asmo \u00e9 o pan feito sen l\u00e9vedo, mesturando s\u00f3 fari\u00f1a con auga para forma-la masa, \u00e1 que se lle engade sal e se lle d\u00e1 forma antes de metela no forno.\nDenantes de se co\u00f1eceren os m\u00e9todos para fermenta-la masa da fari\u00f1a triga era moi popular o consumo do pan \u00e1cimo. En Arabia e o norte de \u00c1frica a\u00ednda \u00e9 popular o pan \u00e1cimo seguindo os mesmos procedementos que se segu\u00edan hai s\u00e9culos.\nOs xudeus elaboran o matz\u00e1 que se consome para conmemora-la sa\u00edda dos israelitas de Exipto durante a celebraci\u00f3n do Pessach, a Pascua xud\u00eda. Para a elaboraci\u00f3n do matz\u00e1, s\u00f3 se poden usar cinco tipos de gra (trigo, orxo, espelta, centeo e avea) que, consonte a tradici\u00f3n xud\u00eda, non se poden empregar para ning\u00fan outro prop\u00f3sito durante a Pascua.\nNa India e Paquist\u00e1n elab\u00f3ranse tortas \u00e1cimas chamadas chapatis.\nNo catolicismo, empr\u00e9gase masa \u00e1cima na elaboraci\u00f3n das hostias, que son despois consagradas durante a celebraci\u00f3n da misa."}
{"id": "35334", "revid": "529", "url": "https://gl.wikipedia.org/wiki?curid=35334", "title": "Asmo", "text": ""}
{"id": "35336", "revid": "89787", "url": "https://gl.wikipedia.org/wiki?curid=35336", "title": "Amalia", "text": "Amalia e a s\u00faa variante Amelia \u00e9 un nome propio galego de muller, procede do xerm\u00e1nico. No ano 2010 levab\u00e1no coa forma Amalia 2.581 residentes en Galicia e coa variante Amelia 3.761 ."}
{"id": "35337", "revid": "25871", "url": "https://gl.wikipedia.org/wiki?curid=35337", "title": "Francisco \u00c1lvarez-Cascos", "text": "Francisco \u00c1lvarez-Cascos Fern\u00e1ndez, nado o 1 de outubro de 1947 en Madrid, \u00e9 un pol\u00edtico espa\u00f1ol.\nTraxectoria.\nDe familia asturiana viviu desde mozo en Xix\u00f3n, estudou enxe\u00f1er\u00eda de cami\u00f1os en 1976 uniuse a un dos grupos, Reforma Democr\u00e1tica, que posteriormente constituir\u00edan Alianza Popular. Entre 1979 e 1986 foi o voceiro de AP no concello de Xix\u00f3n. Elixido senador por Asturias (1982-1986), candidato \u00e1 presidencia de Asturias perdeu fronte a Pedro de Silva (1983). Elixido deputado no Congreso dos Deputados en 1986 (ata 2004). Foi elixido secretario xeral do PP en 1989 posto no que permanecer\u00eda ata 1999. Con Jos\u00e9 Mar\u00eda Aznar foi vicepresidente primeiro e ministro da presidencia (1996-2000) e ministro de fomento (2000-2004). A s\u00faa decisi\u00f3n de afastar o Prestige, sen informes que avalaran a decisi\u00f3n, das costas galegas e a s\u00faa actuaci\u00f3n durante a cat\u00e1strofe foi moi cuestionada por m\u00faltiples sectores sociais e pol\u00edticos de Galicia.\nO 1 de xaneiro de 2011 abandonou o Partido Popular por sentirse \"insultado\" pola directiva do partido. Fundou ent\u00f3n o partido Foro Asturias."}
{"id": "35338", "revid": "1131", "url": "https://gl.wikipedia.org/wiki?curid=35338", "title": "Aiglun", "text": "Aiglun p\u00f3dese referir a d\u00faas comunas francesas:"}
{"id": "35339", "revid": "56817", "url": "https://gl.wikipedia.org/wiki?curid=35339", "title": "Albaida (hom\u00f3nimos)", "text": "O top\u00f3nimo Albaida p\u00f3dese referir a:"}
{"id": "35340", "revid": "1505", "url": "https://gl.wikipedia.org/wiki?curid=35340", "title": "Adachi", "text": "Adachi p\u00f3dese referir a:"}
{"id": "35341", "revid": "56817", "url": "https://gl.wikipedia.org/wiki?curid=35341", "title": "Acimut", "text": "O acimut \u00e9 o arco do horizonte entre o punto norte e o c\u00edrculo vertical que pasa por un corpo celeste. M\u00eddese desde o norte no sentido das agullas do reloxo, de xeito tal que o norte \u00e9 0\u00ba, leste 90\u00ba, sur 180\u00ba, oeste 270\u00ba e outra vez norte 360\u00ba."}
{"id": "35342", "revid": "56817", "url": "https://gl.wikipedia.org/wiki?curid=35342", "title": "Acinesia", "text": "A acinesia \u00e9 a reduci\u00f3n da mobilidade aut\u00f3noma que se inicia nas articulaci\u00f3ns e acaba por estenderse a todo o sistema motor. \u00c9 un dos s\u00edntomas t\u00edpicos do mal de Parkinson.\nTipos.\nA acinesia pode afectar a todo o corpo ou a partes espec\u00edficas como poden ser os ollos, a cabeza ou unha extremidade, e nalg\u00fans casos a acinesia depende da parte do espazo na que se mova o corpo ou a parte afectada, na acinesia direccional hai unha imposibilidade de movela cara ao lado contrario da lesi\u00f3n, na acinesia espacial pola contra a imposibilidade non depende da direcci\u00f3n sen\u00f3n do hemispazo"}
{"id": "35343", "revid": "98629", "url": "https://gl.wikipedia.org/wiki?curid=35343", "title": "Thurston Moore", "text": "Thurston Joseph Moore, nado o 25 de xullo de 1958 en Coral Gables (Florida), \u00e9 un m\u00fasico estadounidense co\u00f1ecido por ser o cantante e guitarrista da banda de rock alternativo Sonic Youth. Colaborou tam\u00e9n cun feixe de artistas f\u00f3ra de Sonic Youth, ten tres discos en solitario e en 1981 fundou o selo discogr\u00e1fico Ecstatic Peace!.\nMoore naceu en Coral Gables, Florida e trasladouse a Bethel, Connecticut. A pesar de estar matriculado na Western Connecticut State University, optou por mudarse a Nova York. Al\u00ed aprendeu a tocar a guitarra para Glenn Branca e pouco despois co-fundou Sonic Youth, actuando como guitarrista e vocalista.\nEn 1985 casou coa baixista e vocalista de Sonic Youth Kim Gordon, coa cal ten unha filla, Coco Hayley Gordon Moore. O 14 de outubro de 2011 a parella anunciar\u00eda a s\u00faa separaci\u00f3n. Thurston \u00e9 co\u00f1ecido por tocar guitarras Fender Jazzmaster \u00e1 parte doutros modelos de Fender, como a Mustang e a Jaguar.\nNo ano 2004 a revista Rolling Stone elixiu a Moore e ao seu compa\u00f1eiro en Sonic Youth Lee Ranaldo o 34 e 33 mellores guitarristas de todos os temas respectivamente.\nNo ano 2012, Moore creou unha nova banda chamada Chelsea Light Moving, que pubicou o seu autotitulado \u00e1lbum de estrea o d\u00eda 5 de marzo do 2013 a trav\u00e9s do selo Matador Records.\nTraxectoria.\nMoore naceu en Coral Gables, Florida, pero medrou en Bethel, Connecticut. A pesar de matricularse na Western Connecticut State University, mudouse a cidade de Nova York para unirse \u00e1s crecente escena post-punk/no wave. Nos seus primeiros tempos na cidade viviu nun apartamento debaixo do artista Dan Graham, fac\u00e9ndose amigo del e usando discos seus para mesturas en cintas.\nMoore foi membro durante pouco tempo da banda de hardcore punk Even Worse, que contaba co futuro editor de The Big Takeover, e tam\u00e9n futuro bater\u00eda de Springhouse, Jack Rabid. Despois de sa\u00edr do grupo, Moore e Lee Ranaldo aprenderon t\u00e9cnicas experimentais de guitarra nas \"orquestras\" de Glenn Branca.\nSonic Youth.\nMoore e Ranaldo, ao lado de Kim Gordon, formaron ao pouco tempo Sonic Youth. A banda asinou co selo Neutral Records, onde editaron os dous primeiros traballos, posteriormente con Homestead Records por un \u00fanico disco, e finalmente con SST Records.\nMoore e Ranaldo fan un extensivo uso de afinaci\u00f3ns de guitarra infrecuentes, acot\u00edo modificando considerablemente os seus instrumentos para conseguir distintos sons. Son co\u00f1ecidos por levar un n\u00famero considerable de guitarras a cada concerto (superando as 30), usando algunhas delas para unha \u00fanica canci\u00f3n.\nTraballo en solitario.\n\u00c1 parte do seu traballo en Sonic Youth, Moore tam\u00e9n editou \u00e1lbums en solitario, o primeiro deles titulado \"Psychic Hearts\" e lanzado no ano 1995. Colaborou ademais con varios artistas como My Cat is an Alien, DJ Spooky, Nels Cline, William Hooker, Christian Marclay, Loren Mazzacane Connors, R.E.M., Cock E.S.P., e Mike Watt. A mediados dos 90 Moore formou un proxecto paralelo, The Dim Stars, coa lenda do punk Richard Hell. Dende o 2004, Moore gravou e actuou coa banda de noise To Live and Shave in L.A., que ti\u00f1a a Andrew W.K. na s\u00faa formaci\u00f3n. Gravou coa banda no antigo estudio de Sonic Youth en Manhattan, e posteriormente actuou con eles no concerto \"Noise Against Fascism\" contra Bush, en Washington, D.C.\nNo 2004 a revista \"Rolling Stone\" clasificou a Moore e a Lee Ranaldo, tam\u00e9n de Sonic Youth, como os 33 e 34 mellores guitarristas de todos os tempos. A s\u00faa forma de tocar \u00e9 moi innovadora e \u00e1mbolos dous usan unha gran variedade de t\u00e9cnicas.\n\u00c1 parte do seu traballo como m\u00fasico Moore leva o selo independente Ecstatic Peace! e colabora na revista musical Arthur Magazine. Tam\u00e9n se encarga da web Protest Records, chamada as\u00ed porque denuncia as leis de pirater\u00eda na m\u00fasica. En maio do 2005 editou o libro \"Mix Tape: The Art of Cassette Culture\".\nO 18 de setembro do 2007 Moore editou o seu segundo \u00e1lbum en solitario, \"Trees Outside the Academy\", a trav\u00e9s do seu propio selo Ecstatic Peace!. O traballo foi gravado no estudio do l\u00edder de Dinosaur Jr. J Mascis en Amherst, Massachusetts.\nEn maio do ano 2011 publicouse o seu terceiro \u00e1lbum en solitario, \"Demolished Thoughts\", que foi producido por Beck e editado a trav\u00e9s do selo Matador Records.\nO 14 de outubro do 2011 Kim Gordon e Thurston Moore anunciaban a s\u00faa separaci\u00f3n despois de 27 anos de matrimonio a trav\u00e9s de Matador.\nEquipamento.\nMoore \u00e9 co\u00f1ecido por usar unha gran variedade de guitarras Fender durante os seus concertos. Principalmente toca a Jazzmaster con varios tipos de amplificadores entre os que destacan Vox AC30, Peaveys e Fenders. Tam\u00e9n usa, con menos frecuencia, unha Jaguar e unha moi modificada Mustang con tres pastillas sinxelas.\nTanto Lee Ranaldo coma Moore, ao igual que Elvis Costello, J Mascis e Kevin Shields son reco\u00f1ecidos como figuras claves na resurrecci\u00f3n e popularizaci\u00f3n da Fender Jazzmaster. Fender sacou ao mercado no ano 2009 unhas \"signature edition\" desta guitarra dos dous guitarrista de Sonic Youth. A de Ranaldo \u00e9 un modelo azul con d\u00faas pastillas dobres Fender Wide Range, e a de Moore ten d\u00faas pastillas sinxelas Seymour Duncan Antiquity II Jazzmaster e \u00e9 de cor verde."}
{"id": "35344", "revid": "89787", "url": "https://gl.wikipedia.org/wiki?curid=35344", "title": "Kim Gordon", "text": "Kim Althea Gordon, nada en Rochester, Nova York, o 28 de abril de 1953, \u00e9 unha cantante e m\u00fasico estadounidense co\u00f1ecida por ser vocalista, compositora, guitarrista e baixista na banda estadounidense de rock alternativo Sonic Youth, disolta en 2011 tras o divorcio de Gordon e Thurston Moore.\nGordon tam\u00e9n toca na banda Free Kitten con Julie Cafritz (Pussy Galore) e Yoshimi P-We (Boredoms), e colaborou con moitos m\u00fasicos como Ikue Mori, DJ Olive, William Winant, Lydia Lunch, Alan Licht, Courtney Love e Chris Corsano. No ano 2012, tras a separaci\u00f3n de Sonic Youth, Gordon formou Body/Head co seu amigo Bill Nace, publicando o seu \u00e1lum de estrea, \"Coming Apart\", en setembro de 2013.\nBiograf\u00eda.\nPrimeiros anos.\nGordon naceu en Rochester, Nova York o 28 de abril de 1953. O seu pai, Calvin Wayne Gordon, era profesor no departamento de sociolox\u00eda da Universidade de Rochester. A s\u00faa nai traballou de costureira durante toda a infancia de Kim. Gordon ti\u00f1a un irm\u00e1n m\u00e1is vello, Keller.\nCon cinco anos de idade a familia mudouse aos \u00c1nxeles, California, onde o seu pai conseguiu unha c\u00e1tedra no departamento de sociolox\u00eda da Universidade de California, Os \u00c1nxeles, convert\u00e9ndose posteriormente no decano. De nena Gordon foi \u00e1 University Elementary School, unha escola de primaria progresiva afiliada \u00e1 UCLA. A familia tam\u00e9n viviu un ano en Hong Kong durante a s\u00faa infancia.\nGordon estudou no University High School ns \u00c1nxeles, e sa\u00edu co seu compa\u00f1eiro de clase Danny Elfman mentres estudaba al\u00ed. Despois de graduarse no instituto estudou no Santa Monica College durante dous anos antes de irse \u00e1 York University de Toronto. Gordon sentiu morri\u00f1a ao pouco tempo e decidiu regresar aos \u00c1nxeles ao final do ano escolar. \"Estaba cada vez menos feliz cando chegou o sombr\u00edo inverno de Toronto\", escribiu. \"Sen os beneficios do sol de California o meu pelo volveuse cada vez m\u00e1is escuro, e non ti\u00f1a nin idea de como vestirme para o fr\u00edo\". Gordon decidiu matricularse no Otis College of Art and Design, do que dixo que cambiou a s\u00faa vida. Gordon viviu en Culver City e Venice, e traballou nun restaurante indio para pagar a s\u00faa matr\u00edcula. Tam\u00e9n traballou brevemente para o comerciante de arte Larry Gagosian. Graduouse no ano 1977 cunha licenciatura en Belas Artes.\nMentres estudaba no Otis College, o irm\u00e1n Gordon tivo un episodio psic\u00f3tico no d\u00eda da s\u00faa graduaci\u00f3n na Universidade de California en Berkeley, onde conseguira un mestrado en estudos cl\u00e1sicos. Posteriormente diagnosticouselle esquizofrenia paranoide, e durante un tempo viviu nun centro de rehabilitaci\u00f3n antes de pasar a ser custodiado polo estado de California. A canci\u00f3n \"Schizophrenia\", que aparece no cuarto \u00e1lbum de Sonic Youth, \"Sister\" (1987), inspirouse parcialmente no seu irm\u00e1n.\nSonic Youth e X-Girl.\nDespois de graduarse mudouse a Nova York no ano 1980 coa intenci\u00f3n de iniciar unha carreira nas artes. Al\u00ed fixo traballos relacionados coa arte para ga\u00f1ar alg\u00fans cartos, como escribir para a revista \"Artforum\", e lanzou un proxecto DIY chamado Design Office, facendo intervenci\u00f3ns art\u00edsticas lo-fi en apartamentos de amigos. En 1981 foi comisaria dunha exposici\u00f3n na White Columns Gallery na que houbo contribuci\u00f3ns de Mike Kelley e Tony Oursler, entre outros. Ao redor de 1981 Gordon comezou a interesarse nas bandas \"no-wave\", recordando: \"Cando cheguei a Nova York \u00eda ao centro a ver bandas tocando m\u00fasica no-wave. Era expresionista e tam\u00e9n era nihilista. O punk rock dic\u00eda, 'Si, estamos destru\u00edndo o rock'. A m\u00fasica no-wave \u00e9 m\u00e1is como, 'NON, nos estamos realmente destru\u00edndo o rock'. Era moi disonante. Sinxelamente sent\u00eda como, Wow, isto \u00e9 realmente libre. Poder\u00eda facelo\".\nEn 1981 uniuse \u00e1 banda de curta vida CKM, con Christine Hahn e Miranda Stanton. A trav\u00e9s de Stanton, Gordon co\u00f1eceu aos seus futuros compa\u00f1eiros de banda Lee Ranaldo e Thurston Moore. Nesa \u00e9poca Gordon ti\u00f1a 27 anos e nunca tocara un instrumento. Cando comezou a sa\u00edr con Moore os tres formaron Sonic Youth en 1981, orixinalmente co nome \"The Arcadians\". Originalmente a banda editou os seus dous primeiros \u00e1lbums, \"Confusion is Sex\" (1983) e \"Bad Moon Rising\" (1985) a trav\u00e9s de Neutral e Homestead Records, respectiveamente, antes de fichar por SST para publicar \"EVOL\" (1986) e \"Sister\" (1987). En 1984, casou con Thurston Moore, tres anos despois de formar Sonic Youth. En outubro de 1988 a banda editou \"Daydream Nation\" a trav\u00e9s do selo Enigma Records.\nEn 1989 Sonic Youth fichou por DGC Records, unha subsidiaria de Geffen, e publicou \"Goo\" (1990), que se converteu no primeiro \u00e9xito comercial do grupo. Tam\u00e9n en 1989, Gordon, Sadie May e Lydia Lunch formaron a banda Harry Crews e editaron o \u00e1lbum \"Naked in Garden Hills\". Para promocionar \"Goo\", Gordon xirou extensamente con Sonic Youth entre 1990 e 1991, e un documental titulado \"\" documentou a xira da banda con Nirvana, Babes in Toyland, Dinosaur Jr., Gumball e Mudhoney.\nA principios de 1991 Courtney Love, que fora influenciad por Sonic Youth e a escena no wave, pediulle a Gordon producir o primeiro \u00e1lbum de Hole, \"Pretty on the Inside\", editado en 1991. Gordon produciu a gravaci\u00f3n coa asistencia de Don Fleming en marzo de 1991, recibindo o traballo a aclamaci\u00f3n da cr\u00edtica. Gordon comentou que nas sesi\u00f3ns de gravaci\u00f3n Love \"era ou encantadora e simp\u00e1tica ou lle berraba \u00e1 banda\" pero que era \"unha moi boa cantante, animadora e l\u00edder\". En 1992 Gordon publicou un sinxelo, \"Electric Pen\", con Mirror/Dash, un proxecto de curta vida que formou con Moore.\nGordon cofundou en 1993 nos \u00c1nxeles, xunto con Daisy von Furth, unha compa\u00f1\u00eda de roupa de r\u00faa de muller chamada X-Girl. A empresa foi un derivado de X-Large, unha compa\u00f1\u00eda de roupa para homes cofundada por Michael Diamond dos Beastie Boys. A primeira tenda de X-Girl abriu nos \u00c1nxeles en 1994. A actriz Chlo\u00eb Sevigny foi modelo para varias pezas da colecci\u00f3n da compa\u00f1\u00eda. Tam\u00e9n en 1993 Gordon formou o proxecto musical Free Kitten con Julia Cafritz. O 1 de xullo de 1994 naceu a filla de Gordon e Thurston Moore, Coco Hayley Gordon Moore.\nM\u00fasica, arte e interpretaci\u00f3n.\nFree Kitten publicou o seu \u00e1lbum de estrea, \"Nice Ass\", en 1995, seguido por \"Sentimental Education\" en 1997, \u00e1mbolos dous editados a trav\u00e9s do selo independente Kill Rock Stars. En 1996 Gordon codirixiu o v\u00eddeo de The Breeders \"Cannonball\", xunto a Spike Jonze, e estivo tam\u00e9n involucrada nunha exposici\u00f3n titulada \"Baby Generation\" na galer\u00eda Parco de Toquio. A mostra de Gordon \"Kim's Bedroom\" foi exposta no MU nos Pa\u00edses Baixos, ande inclu\u00eda debuxos e pinturas xunto con m\u00fasica ao vivo e convidados especiais.\nComo parte de Sonic Youth, Gordon publicou varios \u00e1lbums entre mediados e finais dos anos 90, inclu\u00edndo \"Experimental Jet Set, Trash and No Star\" (1994), \"Washing Machine\" (1995), e \"A Thousand Leaves\" (1998), todos a trav\u00e9s de DGC Records. Posteriormente editaron \"NYC Ghosts &amp; Flowers\" en 2000, e \"Murray Street\" en 2002. En 1999, tras vender a s\u00faa participaci\u00f3n en X-Girl, Gordon mudouse con Moore a Northampton, Massachusetts, para criar \u00e1 s\u00faa filla. Ao redor do ano 2002, Gordon comezou a traballar con The Supreme Indifference, unha colaboraci\u00f3n musical con Gordon, Jim O'Rourke e Alan Licht. A banda aparece no recompilatorio de 2002 \"Fields and Streams\", a\u00ednda que a s\u00faa contribuci\u00f3n foi considerada \"molesta\" e o proxecto \"autocomplacente\" polo cr\u00edtico Adrian Begrand de \"PopMatters\".\nNo ano 2003 Gordon foi presentada na Bienal de Gotemburgo e exhibiu \"Club In The Shadow\", unha instalaci\u00f3n en colaboraci\u00f3n coa artista Jutta Koether, na Kenny Schachter's Contemporary Gallery de Nova York. En 2005 presentou outra colaboraci\u00f3n con Koether para a exposici\u00f3n \"Her Noise\" en Londres, titulada \"Reverse Karaoke\". No mesmo ano publicouse un libro de arte titulado \"Kim Gordon Chronicles Vol. 1\" con fotograf\u00edas de Gordon feitas ao longo da s\u00faa vida. O ano seguinte lanzouse \"Kim Gordon Chronicles Vol. 2\" cos seus debuxos, collages, e pinturas.\nA comezos de 2005 Gordon comezou a realizar papeis secundarios en pel\u00edculas, sendo a s\u00faa primeira aparici\u00f3n como unha executiva discogr\u00e1fica no filme de Gus Van Sant \"Last Days\". Despois tivo un pequeno papel interpretando unha exportadora t\u00e9xtil no filme de suspense franc\u00e9s de 2007 \"Boarding Gate\", e tam\u00e9n actuou no filme de Todd Haynes \"I'm Not There\" (2007), inspirado na vida de Bob Dylan. O mesmo ano interpretou a un m\u00fasico de r\u00faa no \u00faltimo episodio da sesta tempada da serie de televisi\u00f3n \"Gilmore Girls\", xunto co seu marido Moore e a s\u00faa filla Coco, interpretando a canci\u00f3n \"What a Waste\" do \u00e1lbum \"Rather Ripped\".\nEn setembro de 2008 Gordon lanzou unha colecci\u00f3n de moda de edici\u00f3n limitada chamada Mirror/Dash (que tam\u00e9n era o nome dun proxecto musical paralelo que creara con Moore), inspirada por Fran\u00e7oise Hardy e baseada na idea de que \"hai necesidade de roupa para as nais \"cool\"\".\nDisoluci\u00f3n de Sonic Youth.\nSonic Youth publicou o seu derradeiro \u00e1lbum de estudio, \"The Eternal\", en 2009. O xornalista da revista \"Rolling Stone\" Will Hermes dixo do \u00e1lbum: \"\u00c9 divertido pensar que o ferozmente aut\u00e9ntico Sonic Youth foi un grupo importante durante case 20 anos. \"The Eternal\" marca o seu regreso literal ao indie rock - e iso non \u00e9 unha gran alegr\u00eda, xa que sempre fixeron o que quixeron. A iron\u00eda \u00e9 que \"The Eternal\" poder\u00eda ser o seu disco m\u00e1is conciso\". Ese mesmo ano Gordon, xunto co resto de Sonic Youth, fixo unha aparici\u00f3n na serie \"Gossip Girl\" e interpretou unha versi\u00f3n ac\u00fastica da canci\u00f3n \"Starpower\".\nO 14 de outubro do 2011 Kim Gordon e Thurston Moore anunciaban a s\u00faa separaci\u00f3n despois de 27 anos de matrimonio a trav\u00e9s de Matador. O mes seguinte Lee Ranaldo revelou que Sonic Youth se disolvera formalmente, po\u00f1endo fin a unha carreira de 30 anos. Nunha entrevista \u00e1 revista \"Elle\" no ano 2013 confirmou que os motivos da separaci\u00f3n foron que Moore a estaba enganando cunha muller pr\u00f3xima ao contorno de Sonic Youth, pero sen desvelar a s\u00faa identidade. Na mesma entrevista tam\u00e9n revelou que fora diagnosticada dun \"ductal carcinoma in situ\", un tipo non invasivo de cancro de mama. O cancro foi tratado con \u00e9xito con cirurx\u00eda.\nBody/Head e outros proxectos.\nTras o anuncio do hiato de Sonic Youth Gordon comezou a xirar con Ikue Mori, bater\u00eda xaponesa da banda de finais dos 70 DNA. Gordon xa tocara con ela anteriormente en eventos como o NoFunFest en 2004. O d\u00fao completou unha xira por Europa a mediados de 2012 e Gordon explicou durante unha entrevista: \"Dalgunha maneira queres perderde e esperas que a audiencia se perda contigo ... Podes sentir se escoitan, podes sentir se hai algunha conexi\u00f3n\". Xunto con Bill Nace, Gordon e Mori foron escollidas para tocar no evento All Tomorrow's Parties comisionado por Deerhunter en xu\u00f1o de 2013. Ao redor de 2012 Gordon formou un proxecto noise con Nace, chamado Body/Head, e a banda publicou o sinxelo \"The Eyes, The Mouth\" ese ano 2012 a trav\u00e9s do selo belga Ultra Eczema. O \u00e1lbum de estrea do d\u00fao, \"Coming Apart\", foi editado o 10 de setembro de 2013 a trav\u00e9s de Matador Records e a banda completou unha xira polos Estados Unidos no outono dese ano.\nGordon tam\u00e9n se mergullou na produci\u00f3n de arte ao sentir que a m\u00fasica deixara de lado a s\u00faa carreira como artista visual. Realizou varias exposici\u00f3ns en 2013, inclu\u00edda \"The Show Is Over\" na Gagosian Gallery de Londres, e o estudio \"Design Office with Kim Gordon-Since 1980\", en White Columns, Nova York, este \u00faltimo a continuaci\u00f3n dun proxecto que iniciara en 1980.\nOutras actividades.\nGordon \u00e9 unha establecida artista visual e comisaria, e o seu traballo foi exposto ao longo dos Estados Unidos, o Xap\u00f3n e Europa. Kim graduouse no Otis College of Art &amp; Design nos \u00c1nxeles. A comezos dos anos 80 Gordon escribiu para a revista de arte contempor\u00e1nea \"Artforum\" e traballou en varias galer\u00eda de arte do Soho. Foi comisaria dunha exposici\u00f3n na galer\u00eda White Columns en 1982 que ti\u00f1a contribuci\u00f3ns de Mike Kelley e Tony Oursler entre outros.\nEn 1996 Gordon participou nunha mostra titulada \"Baby Generation\" na galer\u00eda Parco de Toquio. A s\u00faa exposici\u00f3n \"Kim's Bedroom\" mostrouse no MU dos Pa\u00edses Baixos, e inclu\u00eda debuxos e pinturas xunto con m\u00fasica ao vivo e convidados especiais. Un libro e CD en edici\u00f3n limitada da exposici\u00f3n foi publicado por Purple Books.\nEn 2003 Gordon apareceu na Gothenburg Biennale e mostrou \"Club In The Shadow\", unha colaboraci\u00f3n co artista Jutta Koether, na Kenny Schachter's Contemporary Gallery de Nova York. No 2005 presentou outra colaboraci\u00f3n con Koether para a exposici\u00f3n \"Her Noise\" en Londres. Ese mesmo ano publicouse o o libro art\u00edstico \"Kim Gordon Chronicles Vol. 1\" que conta con fotograf\u00edas de Gordon ao longo da s\u00faa vida. No ano seguinte editouse \"Kim Gordon Chronicles Vol. 2\" cos seus debuxos, collages e pinturas."}
{"id": "35345", "revid": "23204", "url": "https://gl.wikipedia.org/wiki?curid=35345", "title": "Lee Ranaldo", "text": "Lee M. Ranaldo, nado on 3 de febreiro de 1956 en Glen Cove, Nova York, \u00e9 un m\u00fasico, escritor, produtor e artista visual estadounidense co\u00f1ecido por ser vocalista, guitarrista, compositor e cofundador da banda de rock alternativo Sonic Youth. No ano 2004 a revista \"Rolling Stone\" elixiu a Ranaldo e ao seu compa\u00f1eiro Thurston Moore o 33 e 34 mellores guitarristas de todos os tempos respectivamente. No mes de maio de 2012 a revista \"Spin\" publicou unha lista dos 100 mellores guitarristas, e Ranaldo e Moore quedaron situados no n\u00famero 1.\nRanaldo ten tres fillos, Cody Linn Ranaldo, Sage Ranaldo e Frey Ranaldo, e est\u00e1 casado coa artista experimental Leah Singer, coa cal ten feito moitas performances en directo con m\u00fasica improvisada.\nBiograf\u00eda.\nRanaldo naceu en Glen Cove, Long Island, Nova York. Medrou escoitando discos dos Rolling Stones, The Kinks, Cream, Led Zeppelin, Talking Heads e Television, e graduouse na Binghamton University.\nMentres estaba na universidade tocou nunha banda experimental de punk rock chamada Fluks. En 1979 trasladouse a Brooklyn onde intentou revivir Fliks e onde se uniu a diversos proxectos como Rhys Chatham e Plus Instruments. A trav\u00e9s de Chatham co\u00f1ecer\u00eda ao compositor Glenn Branca e uniuse \u00e1 s\u00faa orquestra de guitarras el\u00e9ctricas. Un ano m\u00e1is tarde Thurston Moore oganizou o \"Noise Festval\" na galer\u00eda de arte White Columns e convidouno a formar parte do seu grupo, no que tam\u00e9n estaba a s\u00faa moza Kim Gordon, nacendo as\u00ed Sonic Youth. Ao pouco tempo unir\u00edaselles o bater\u00eda Richard Edson.\nAdemais da s\u00faa actividade con Sonic Youth, Ranaldo ven sendo unha figura moi activa na escena musical de Nova York, gravando e colaborando con numerosos artistas, producindo discos, e publicando varios libros.\nEntre as gravaci\u00f3ns en solitario de Ranaldo at\u00f3panse \"Dirty Windows\", unha colecci\u00f3n de textos falados con m\u00fasica; \"Amarillo Ramp (For Robert Smithson)\", pezas para guitarra; e \"Scriptures of the Golden Eternity\". Escribiu tam\u00e9n libros, moitos dos cales incl\u00faen imaxes e fotograf\u00edas da s\u00faa muller, como \"Bookstore\", \"Road Movies\" e \"Jrnls80s\"."}
{"id": "35346", "revid": "22570", "url": "https://gl.wikipedia.org/wiki?curid=35346", "title": "Richard Edson", "text": "Richard Edson, nado en New Rochelle (Nova York) o 1 de xaneiro de 1954, \u00e9 un actor e m\u00fasico estadounidense.\nTraxectoria.\nEdson foi o primeiro bater\u00eda da banda Sonic Youth, dende 1981 ata 1982. Durante ese tempo tam\u00e9n tocou na banda Konk. Despois da edici\u00f3n do EP de debut de Sonic Youth Edson deixou a banda para tocar a tempo completo con Konk. Tam\u00e9n tocou a trompa no \u00e1lbum hom\u00f3nimo da banda de San Francisco The Offs, editado en 1984.\nDespois de sa\u00edr dese grupo, Edson adicouse a actuar e leva aparecido nunhas 35 pel\u00edculas, entre as que est\u00e1n \"Good Morning, Vietnam\", \"Platoon\" e \"Strange Days\"."}
{"id": "35347", "revid": "98629", "url": "https://gl.wikipedia.org/wiki?curid=35347", "title": "Garbage", "text": "Garbage \u00e9 unha banda estadounidense de rock alternativo formada en Madison, Wisconsin en 1994. Os seus membros son Duke Erikson (guitarra, teclados), Shirley Manson (voz), Steve Marker (guitarra, baixo) e Butch Vig (bater\u00eda). Dende a s\u00faa fundaci\u00f3n a banda leva vendidos uns 17 mill\u00f3ns de discos en todo o mundo.\nTraxectoria.\nAntes da formaci\u00f3n de Garbage, os catro integrantes da banda xa ti\u00f1an bastante experiencia na m\u00fasica. Butch Vig, o bater\u00eda, foi o que tivo a maior notoriedade, como produtor dalg\u00fans dos maiores cl\u00e1sicos da d\u00e9cada dos 90 (\"Nevermind\" de Nirvana, \"Siamese Dream\" de The Smashing Pumpkins e \"Dirty\" de Sonic Youth, por citar tres deles). Steve Marker e Duke Erikson tam\u00e9n eran produtores e a escocesa Shirley Manson era a vocalista da banda Angelfish.\nA finais da d\u00e9cada dos 80, os amigos Butch Vig e Duke Erikson, que viv\u00edan en Madison (Wisconsin), montaron un pequeno estudio onde produc\u00edan a bandas de rock alternativo e \"hardcore\". No tempo libre, entre as gravaci\u00f3ns, traballaban nos seus propios temas na banda Spooner (Butch na bater\u00eda e Duke na guitarra). Marker estudaba na Universidade de Wiscousin, onde co\u00f1eceu a Butch e converteuse en fan de Spooner. M\u00e1is tarde, el tam\u00e9n se converteu en produtor musical.\nDespois da separaci\u00f3n de Spooner, Duke, Butch e Marker convert\u00e9ronse en co\u00f1ecidos produtores, principalmente Butch, un dos m\u00e1is prestixiosos da d\u00e9cada dos 90. En 1993, os tres atop\u00e1ranse algunhas veces, traballando en remixes para U2, Nine Inch Nails e Depeche Mode. Xurdiu de a\u00ed a idea de gravar algunhas canci\u00f3ns propias, e ent\u00f3n eles pasaron a gravar alg\u00fans efectos e ideas para temas. Un amigo de Butch, ao escoitar as demos do proxecto, dixo que aquela m\u00fasica parec\u00eda lixo, e as\u00ed xurdiu o nome da futura banda: Garbage.\nPero Garbage s\u00f3 tomar\u00eda forma despois da entrada de Shirley Manson en 1995.\nShirley Manson.\nShirley era filla dunha cantante e dende pequena xa amosaba talento. Con s\u00f3 16 anos entrou na banda do seu namorado, que se chamaba \"Goodbye Mr. Mackenzie\", tocando os teclados e facendo segundas voces. Dez anos despois, coa disoluci\u00f3n de \"Goodbye Mr. Mackenzie\" (que nunca tivo moito \u00e9xito), Shirley converteuse na vocalista da banda \"Angelfish\". Nesa \u00e9poca, os outros integrantes de Garbage xa estaban traballando no proxecto e estaban buscando unha vocalista. Eles co\u00f1eceron a Shirley polo videoclip da canci\u00f3n \"Suffocate Me\" de \"Angelfish\" durante o programa \"120 Minutes\" da MTV estadounidense.\nButch Vig convidou a Shirley para un ensaio por tel\u00e9fono. Ela non estaba segura pero cando \"Angelfish\" estaba de xira por Estados Unidos, Shirley pasou por Wisconsin e ensaiou con Garbage.\nAs\u00ed, despois de moitos ensaios e de moitas letras reescritas por Shirley, o repertorio do primeiro disco estaba listo, a\u00ednda que tardou en ser lanzado. Primeiro a banda lanzou alg\u00fans sinxelos en edici\u00f3ns limitadas. O primeiro deles foi \"Vow\" que vi\u00f1a nunha caixi\u00f1a de metal.\nA banda comezou a destacar nos medios. Inicialmente Butch Vig era quen ga\u00f1aba m\u00e1is atenci\u00f3n (polo seu traballo como produtor), pero despois o carisma de Shirley Manson imp\u00faxose e ela converteuse na figura central da banda.\nO primeiro disco.\nO \u00e1lbum de estrea, titulado \"Garbage\" foi finalmente lanzado a finais de 1995. O son da banda era unha mestura de rock e elementos de m\u00fasica electr\u00f3nica. O disco foi aclamado pola cr\u00edtica e os sinxelos \"Only Happy When It Rains\" e \"Stupid Girl\" foron conquistando ao p\u00fablico, chegando o disco a vender 3 mill\u00f3ns de copias. Despois dunha exitosa xira de dous anos, Garbage tomou un respiro, para despois iniciar as gravaci\u00f3ns do seu segundo \u00e1lbum.\n\"Version 2.0\".\nO segundo \u00e1lbum foi lanzado en 1998. Titulado \"Version 2.0\", o disco ten os \u00e9xitos \"Push It\", \"I Think I'm Paranoid\" e \"Special\" e definitivamente fai de Garbage unha das principais bandas do momento.\nEn 1999, despois de participar na banda sonora da pel\u00edcula \"007 The World is Not Enough\", Garbage planexaba lanzar un recompilatorio de caras-b e rarezas. Pero, unha vez no estudio, xurdiron novas ideas e a banda decidiu gravar o seu terceiro \u00e1lbum.\n\"BeautifulGarbage\".\n\"BeautifulGarbage\" foi lanzado en setembro de 2001, e o primeiro sinxelo lanzado para o novo disco foi \"Androgyny\".\n\"BeautifulGarbage\" non tivo unha boa repercusi\u00f3n. As vendas foron baixas, sen ning\u00fan grande \"hit\" e os cr\u00edticos divid\u00edronse con respecto ao \u00e1lbum. Esa situaci\u00f3n levou \u00e1 banda a unha crise, e o futuro de Garbage parec\u00eda incerto.\n\"Bleed like me\".\nEn 2004 a banda iniciou a gravaci\u00f3n dun novo \u00e1lbum, desa vez procurando unha sonoridade que imitase o son da banda en vivo. Pero o proceso foi problem\u00e1tico, Shirley viv\u00eda un momento persoal dif\u00edcil ao estar pasando por un divorcio. A tensi\u00f3n entre os integrantes sobre a direcci\u00f3n do novo disco levou a Butch Vig a abandonar as gravaci\u00f3ns e Garbage chegou a disolverse nese per\u00edodo. Por\u00e9n a banda reuniuse novamente, retomando a gravaci\u00f3n do novo \u00e1lbum. \"Bleed Like Me\" foi lanzado en abril de 2005, sendo a primeira vez na que Garbage contou cun produtor no estudio, John King. O disco retomaba o vigor e o entusiasmo dos primeiros \u00e1lbums da banda, cunha sonoridade m\u00e1is roqueira, con guitarras en primeiro plano e a electr\u00f3nica ocupando un papel secundario.\nAs vendas tam\u00e9n subiron con respecto ao anterior \u00e1lbum chegando a alcanzar a posici\u00f3n 4\u00ba de vendas no Reino Unido, Australia e nos Estados Unidos. O primeiro single \"Why do you love me\" tivo un \u00e9xito destacable.\nA finais de 2005 xurdiron rumores sobre unha posible ruptura da banda. En setembro, desmentiuse esa ruptura na s\u00faa p\u00e1xina oficial pero anunciouse que a banda entraba nun suspenso indefinido.\n\"Absolute Garbage\".\nEn 2007 lanzaron un recompilatorio coas canci\u00f3ns m\u00e1is exitosas da s\u00faa carreira, e un novo tema chamado \"Tell Me Where It Hurts\" que foi o primeiro e \u00fanico sinxelo do disco. O disco, chamado \"Absolute Garbage\", foi publicado no mes de xullo.\nDiscograf\u00eda.\nSinxelos.\nGarbage:\nVersion 2.0:\nBeautiful Garbage:\nBleed Like Me:\nAbsolute Garbage:\nBandas sonoras:"}
{"id": "35351", "revid": "54334", "url": "https://gl.wikipedia.org/wiki?curid=35351", "title": "Emperador, emperatriz", "text": "Emperador \u00e9 un t\u00edtulo pol\u00edtico orixinado no Imperio Romano. Malia que con frecuencia se chame \"emperadores\" aos l\u00edderes de certos grandes imperios, por asociaci\u00f3n con estes, o certo \u00e9 que os comunmente chamados Emperadores da China ou do Xap\u00f3n non o son no sentido estrito, porque o t\u00edtulo se asocia cun certo continu\u00edsmo (\u00e1s veces moi de lonxe) coa cultura latina da que emana.\nHistoria.\nT\u00edtulo latino.\nOrixinariamente o imperator era o xefe do ex\u00e9rcito romano. O ano 27 a.C., Octavio Augusto unificou o mundo romano e estableceu o Imperio Romano, pero non se atreveu a asumir poderes absolutos e quebrar desta maneira o sistema pol\u00edtico da Rep\u00fablica Romana, debido ao exemplo que representaba o asasinato de Xulio C\u00e9sar o ano 44 a.C., precisamente acusado polos senadores de querer acabar coas liberdades civ\u00eds republicanas. Desta maneira creou o Principado, un r\u00e9xime pol\u00edtico no cal se manti\u00f1an todos os cargos e formas republicanas, pero todos os grandes cargos p\u00fablicos eran asumidos por Octavio. Malia que este aceptou para si tan s\u00f3 o t\u00edtulo de \"princeps civium\" (isto \u00e9, \"o primeiro dos cidad\u00e1ns\"), na pr\u00e1ctica o t\u00edtulo m\u00e1is importante que ti\u00f1a era o de \"Imperator\" ou xefe do ex\u00e9rcito, porque era este o \u00faltimo garante da paz romana despois das cruentas guerras civ\u00eds libradas no \u00faltimo s\u00e9culo. Desta maneira, co paso do tempo foise identificando o t\u00edtulo de Emperador co de amo e se\u00f1or absoluto dun imperio.\nA ca\u00edda de Roma.\nUnha vez derrubado o Imperio Romano de Occidente, o Imperio Bizantino considerouse continuador da tradici\u00f3n romana, malia que abandonou a cultura latina pola antiga cultura hel\u00e9nica que dear orixe a aquela. Os emperadores bizantinos fix\u00e9ronse chamar co termo grego \"basileus\", que significa rei. Non obstante, no \u00e1mbito oriental comezou a cobrar forza tam\u00e9n o t\u00edtulo de Tsar, derivado do nome latino C\u00e9sar, e que se aplicou despois ao Tsar de Bulgaria, para ser tomado no seu momento polos Tsares do Imperio Ruso, unha vez ca\u00edda Constantinopla en mans dos otom\u00e1ns.\nEn Occidente non houbo Emperadores desde o ano 476, pero a Igrexa cat\u00f3lica se consideraba continuadora do Imperio, no campo espiritual. Inicialmente os papas romanos reco\u00f1eceron aos emperadores bizantinos como continuadores da tradici\u00f3n imperial romana, pero as crecentes desavinzas entre ambos (fundamentalmente porque os papas tiveron moitas veces que se defenderen coas s\u00faas propias armas de invasores estranxeiros, sen recibiren axuda dos bizantinos que supostamente deb\u00edan protexelos) fixeron que o Papa volvese a mirada cara o crecente poder pol\u00edtico dos francos. Desta maneira os Papas chamaron a Pipino o Breve na s\u00faa axuda, entroniz\u00e1ndoo como rei dos francos en recompensa. O seu fillo Carlomagno foi coroado Emperador de Occidente o ano 800 en Roma, nun xesto do Papa Le\u00f3n III; oficialmente sostense que por agradecemento ante a s\u00faa intervenci\u00f3n durante unha revolta en Roma, pero \u00e9 pos\u00edbel que fora motivado polo crecente acercamento entre Carlomagno e Irene, daquela emperatriz de Bizancio, o que \u00eda en contra dos seus intereses. No ano 812, o emperador bizantino Miguel I Rangab\u00e9 reco\u00f1eceu a Carlomagno como emperador de Occidente a trav\u00e9s dun tratado firmado en Aquisgr\u00e1n, malia que esta aceptaci\u00f3n foi feble, xa que Bizancio consideraba que a nova realeza xermana non ti\u00f1a lazo xur\u00eddico ning\u00fan co Imperio Romano, mentres que o Imperio Bizantino si que era (no papel, polo menos) sucesor legal deste, en Oriente.\nDespois de que os netos de Carlomagno se repartiron o seu imperio no Tratado de Verd\u00fan (843), houbo varios reis que con maior ou menor fortuna intentaron facerse reco\u00f1ecer como Emperadores, tratando de forzar ao Papa mediante o env\u00edo de expedici\u00f3ns militares a Italia. Finalmente o ano 962 o rei xermano Od\u00f3n o Grande conseguiu ser coroado lex\u00edtimo Emperador de Occidente, o que o proclamaba como herdeiro de Carlomagno, fund\u00e1ndose as\u00ed o Sacro Imperio Romano Xerm\u00e1nico. Os seus sucesores conservar\u00edan o t\u00edtulo ata o ano 1806, malia que o propio Sacro Imperio Romano Xerm\u00e1nico foi practicamente desmantelado en 1648, despois do Tratado de Westfalia.\nSacro Imperio Romano Xerm\u00e1nico.\nDurante s\u00e9culos admitiuse en Occidente que o Papa, como lex\u00edtimo custodio da tradici\u00f3n romana, era o \u00fanico capaz de designar Emperadores. Supostamente, na concepci\u00f3n medieval, o mundo estaba baixo a tutela temporal do Emperador, e a espiritual do Papa, como se\u00f1ores conxuntos do mundo cristi\u00e1n (e do mundo, en definitiva, por canto o Papa se consideraba Vicario de Cristo para toda a Humanidade). Desta maneira s\u00f3 pod\u00eda haber un \u00fanico Emperador, con xurisdici\u00f3n sobre todos os reis cristi\u00e1ns. No entanto, este so\u00f1o estivo lonxe de cumprirse, xa que nunca o Emperador de Occidente conseguiu impo\u00f1erse a todos os reis cristi\u00e1ns; quen levou m\u00e1is lonxe este so\u00f1o universalista foi o Emperador Carlos I de Espa\u00f1a, precisamente nunha \u00e9poca (o S\u00e9culo XVI) na que o universalismo medieval estaba desaparecendo en beneficio do nacionalismo moderno. Por\u00e9n, malia que os reis medievais se trenzaran en m\u00faltiples guerras, e incluso moitos deles combateran polas armas ao Emperador, xamais intentaron tomar para si o t\u00edtulo por non contar coas bases legais para iso.\nImperio Napole\u00f3nico.\nA chegada de Napole\u00f3n Bonaparte cambiar\u00eda as cousas. Durante o S\u00e9culo XVIII produc\u00edrase un forte renacemento do clasicismo romano (Neoclasicismo), que vinculara \u00e1 idea de que a Raz\u00f3n hab\u00eda superar o escurantismo que se identificaba coa Idade Media. No pol\u00edtico (e tam\u00e9n no art\u00edstico), Napole\u00f3n tratou xustamente de regresar ao modelo imperial romano, polo que se transformou en cabeza dun goberno directorial \u00e1 maneira romana: o Consulado. Napole\u00f3n finalmente mandou chamar mediante presi\u00f3ns e ameazas ao Papa P\u00edo VII para coroarse Emperador na Catedral Notre Dame de Par\u00eds, o ano 1804. Non obstante, no momento decisivo e nun xesto de orgullo, Napole\u00f3n arrebatou ao Papa a coroa imperial, e cinguiuna el mesmo, como un xesto segundo o cal el mesmo se fac\u00eda o home m\u00e1is poderoso da Terra. Con todo, a\u00ednda segu\u00eda existindo o Emperador do Sacro Imperio Romano Xerm\u00e1nico, daquela Francisco II, quen optou por renunciar ao seu t\u00edtulo en 1806 e adoptar o de Emperador de Austria co nome de Francisco I.\nO xesto de Napole\u00f3n non s\u00f3 foi cualificado como unha usurpaci\u00f3n por parte dun recentemente chegado sen t\u00edtulos legais nin xur\u00eddicos para a s\u00faa acci\u00f3n, sen\u00f3n que ademais abriu a espita para outros que a seguir se proclamaron Emperadores nos m\u00e1is curiosos lugares da terra. Desta maneira, en Hait\u00ed reinaron os Emperadores Xacobo I de Hait\u00ed (1804-1806) e Faustino I (1847-1859). En M\u00e9xico, o xeneral Agust\u00edn de Iturbide proclamouse como Emperador Agust\u00edn I en 1821, malia que ser\u00eda derrocado ao ano seguinte; en 1864 asumir\u00eda Maximiliano I en M\u00e9xico, entronizado polos ex\u00e9rcitos de Napole\u00f3n III, e durar\u00eda en funci\u00f3ns ata ser fusilado en 1867. Ao ano seguinte que Agust\u00edn Iturbide, en 1822, proclamouse o Imperio do Brasil, con Pedro I do Brasil como Emperador; este durar\u00eda ata a proclamaci\u00f3n da Rep\u00fablica en 1888. En 1871 o Rei Guillerme de Prusia, despois da Guerra franco-prusiana, e consider\u00e1ndose lex\u00edtimo herdeiro do Sacro Imperio Romano Xerm\u00e1nico (que segu\u00eda existindo xuridicamente baixo a forma de Imperio Austroh\u00fangaro, ao cal os propios prusianos derrotaran militarmente en 1866), proclamouse Emperador de Alema\u00f1a. E en 1976 o xeneral africano Jean-B\u00e9del Bokassa (admirador de Napole\u00f3n Bonaparte) transformou a Rep\u00fablica Centroafricana en Imperio Centroafricano, e el mesmo proclamouse Bokassa I nunha desmesurada cerimonia; este ditador durar\u00eda ata 1979, ano en que foi derrocado por unha sublevaci\u00f3n popular.\nNa actualidade, o \u00fanico gobernante do mundo que conserva o t\u00edtulo de Emperador \u00e9 o do Xap\u00f3n."}
{"id": "35354", "revid": "85894", "url": "https://gl.wikipedia.org/wiki?curid=35354", "title": "Califa", "text": "Califa (do \u00e1rabe \u062e\u0644\u064a\u0641 \"halif\", \"sucesor\") foi ou t\u00edtulo que os l\u00edderes do islam usaron por varios s\u00e9culos despois da morte de Mahoma.\nCando Mahoma morreu no ano 632 non deixou ningunha regra para o futuro goberno da comunidade musulm\u00e1. Foi ent\u00f3n elixido o seu sogro Abu Bakr al-Siddiq co t\u00edtulo de \"hal\u00edfatu Rasuli.llah\" (\u062e\u0644\u064a\u0641\u0629 \u0631\u0633\u0648\u0644 \u0627\u0644\u0644\u0647, \"sucesor do Mensaxeiro de Deus\"). Despois, todos os sucesivos gobernantes, empezando por Umar ibn al-Khattab, foron chamados califas.\nOs califas eran \u00e1 vez xefes pol\u00edticos e relixiosos. Como relixiosos non ti\u00f1an poder para prescribir ning\u00fan dogma pois se consideraba que a revelaci\u00f3n divina fora completada e posta de manifesto a trav\u00e9s de Mahoma. Non hab\u00eda nada que engadir. O territorio que estaba baixo a xurisdici\u00f3n dun califa chamouse desde ent\u00f3n califato.\nSegundo o pensamento dos sunnitas, os catro primeiros califas do mundo isl\u00e1mico constitu\u00edron unha idade de ouro e foron chamados os \"ben guiados\" ou \"catro califas xustos\". Ademais impuxeron unhas esixencias para acceder ao califato:\nSegundo o pensamento dos xi\u00edtas, o propio Mahoma designara un sucesor antes de morrer. Este sucesor era o seu xenro Ali ibn Abi Talib, casado coa s\u00faa filla F\u00e1tima. Al\u00ed e os seus sucesores ser\u00edan pois para os xi\u00edtas os lex\u00edtimos califas.\nCalifatos do islam.\nXurdiron ou cre\u00e1ronse os seguintes califatos, ata o seu abolici\u00f3n en 1924."}
{"id": "35355", "revid": "47401", "url": "https://gl.wikipedia.org/wiki?curid=35355", "title": "Califato Omeia", "text": ""}
{"id": "35356", "revid": "23204", "url": "https://gl.wikipedia.org/wiki?curid=35356", "title": "Asamblea Canaria Nacionalista", "text": "A Asamblea Canaria Nacionalista (en galego, \"Asemblea Canaria Nacionalista\") foi un partido nacionalista canario formado en 1989 pola uni\u00f3n de dous partidos que xurdiran no \u00e1mbito dos movementos cristi\u00e1ns de base: a Asamblea Canaria e a Izquierda Nacionalista Canaria. Jos\u00e9 Mendoza Cabrera foi elixido secretario xeral. En 1991 uniuse a Izquierda Canaria Unida para formar a Iniciativa Canaria Nacionalista que en 1993 ser\u00eda unha das formaci\u00f3ns que integrou Coalici\u00f3n Canaria"}
{"id": "35358", "revid": "43749", "url": "https://gl.wikipedia.org/wiki?curid=35358", "title": "Lyon", "text": ""}
{"id": "35360", "revid": "5312", "url": "https://gl.wikipedia.org/wiki?curid=35360", "title": "Assembleia do Povo Unido", "text": "A Assembleia do Povo Unido foi un partido galego independentista que se proclamaba socialista e reintegracionista formado en 1989 despois de escindirse da Frente Popular Galega un grupo nucleado en torno a Galiza Ceive-OLN. Deulle un papel fundamental \u00e1 loita armada como medio de liberaci\u00f3n nacional e foi o apoio pol\u00edtico do Ex\u00e9rcito Guerrilheiro do Povo Galego Ceive. Disolveuse o 26 de febreiro de 1995 despois de varios anos sen apenas actividade logo que o EGPGC realizase a s\u00faa \u00faltima acci\u00f3n armada en 1991 e de obter 1.492 votos (0,1%) nas elecci\u00f3ns \u00f3 Parlamento de Galicia de 1993. Por\u00e9n a Assembleia da Mocidade Independentista, a organizaci\u00f3n xuvenil da APU seguiu a s\u00faa actividade pol\u00edtica.\nHistoria.\nA Assembleia do Povo Unido nace en xu\u00f1o de 1989 a partir dunha FPG en grave crise, fracturada en d\u00faas fracci\u00f3ns enfrontadas, no seo dun movemento independentista galego no que conviven a referida FPG, o PCLN (Partido Comunista de Liberaci\u00f3n Nacional, integrado na anterior), o EGPGC (Ex\u00e9rcito Guerrilheiro do Povo Galego Ceive, organizaci\u00f3n armada), os CAR (Comit\u00e9s Anti-repressivos), as JUGA (Juntas Galegas pola Amnista) e as MNG (Mulheres Nacionalistas Galegas).\nO 28 e o 29 de outubro de 1989, realizase na capital de Galiza, Compostela, a Asemblea Nacional Constitu\u00ednte da APU, que responsabiliza ao PCLN da ruptura da FPG e afirma agrupar a maior\u00eda da militancia da Frente.\nA APU segue o modelo cl\u00e1sico dos movementos de liberaci\u00f3n nacional do Terceiro Mundo, reflectido na tese pol\u00edtica fundacional, que leva por t\u00edtulo \"O avance revolucionario como suma da loita pol\u00edtica e militar\", e en que se reivindica a vixencia da violencia revolucionaria para tomar o poder, a partir de exemplos coma Cuba, Alxeria, Vietnam ou Nicaragua.\nAspira \u00e1 creaci\u00f3n dunha \"Unidade Popular\" ou \"Frente de Liberaci\u00f3n Nacional\" que aglutine o \"Povo Traballador Galego e as clases populares: proletariado industrial, mari\u00f1eiros, labregos e pequena burgues\u00eda\", situando como principios irrenunci\u00e1beis, para integrar esa fronte, a \"compresni\u00f3n da loita armada na Galiza e do papel fundamental da mesma no proceso de Liberaci\u00f3n Nacional\", a \"Amnist\u00eda Total, entendida como a liberdade das presas e presos pol\u00edticos galegos\" e a \"elaboraci\u00f3n dun programa pol\u00edtico, social e econ\u00f3mico acorde cos intereses das clases populares\". Esa unidade pola liberaci\u00f3n nacional proposta pola APU ti\u00f1a como interlocutores potenciais as outras forzas nacionalistas e de esquerda existentes en Galiza na \u00e9poca: BNG, PSG-EG e FPG, mas nunca chegou a realizar-se.\nNo campo ling\u00fc\u00edstico, defende o reintegracionismo (reco\u00f1ecemento da unidade ling\u00fc\u00edstica galego-luso-brasileira), e a plena recuperaci\u00f3n do galego en Galiza.\nAs JUGA ser\u00e1n a s\u00faa organizaci\u00f3n referencial no traballo anti-represivo, mentres que as s\u00faas militantes far\u00edan traballo feminista maioritariamente nas MNG. Tam\u00e9n ter\u00e1n algunha influencia no campo sindical, a trav\u00e9s da INTG, integrada mais tarde na CIG.\nCampa\u00f1as e actividades pol\u00edticas.\nEn 1990 realizaron unha campa\u00f1a en prol da autodeterminaci\u00f3n de Galiza. No ano seguinte, presentaron candidaturas municipais en Santiago de Compostela, Ferrol e Vigo, co lema \"o independentismo aos concellos\". Hai tam\u00e9n unha asemblea extraordinaria na que se debate a ca\u00edda dos r\u00e9ximes do Leste Europeo. En 1992, a INTG expulsou a once militantes da APU baixo a acusaci\u00f3n de apoiaren a loita armada practicada polo EGPGC. No ano seguinte, real\u00edzase a III Asemblea Nacional e despois lanzou a campa\u00f1a \"Isto non \u00e9 Espa\u00f1a\", ao tempo que promoveu a abstenci\u00f3n nas elecci\u00f3ns ao Congreso dos Deputados do mesmo ano. En outubro do mesmo ano, a APU presentouse \u00e1s elecci\u00f3ns ao Parlamento aut\u00f3nomo de Galiza e conseguiu 1.492 votos. En 1994 e 1995 tivo lugar, en d\u00faas partes, a IV Asemblea Nacional. Na segunda, no mes de febreiro do 95, aprobouse a disoluci\u00f3n da organizaci\u00f3n. Dous meses despois, a xustiza rehabilitou a dous militantes da APU expulsados da INTG.\nEntre 1989 e 1994, a APU convocou manifestaci\u00f3ns polo D\u00eda da Patria Galega, no 25 de xullo, baixo diversas f\u00f3rmulas. No 89, conxuntamente coa FPG, co lema \"Independencia\"; no 90, convoca conxuntamente coa FPG, LCR, PCE (M-L) e PCPG co lema \"Autodeterminaci\u00f3n, cami\u00f1o da independencia\"; no 91, en solitario, co lema \"En loita pola independencia\"; no 92, tam\u00e9n en solitario (\"Adiante pola independ\u00eancia\"); no 93 volta a convocar soa (\"Porque a Galiza non \u00e9 Espa\u00f1a... independencia\"); e no 94 convocou o seu \u00faltimo 25 de Xullo co lema \"A Galiza sen medo berra independencia\".\nA APU editou 11 n\u00fameros da s\u00faa revista nacional, Povo Unido, sa\u00edndo o primeiro n\u00famero en febreiro de 1990 e o \u00faltimo en xullo de 1994. En setembro de 1993, publicou tam\u00e9n un \"Anteproxecto de Constituci\u00f3n Galega\".\nDespois da autodisoluci\u00f3n, parte da militancia abandonou a actividade pol\u00edtica. Outros sectores continuaron a traballar nos \u00e1mbitos sindical, feminista e cultural. Houbo xente que se incorporou primeiro ao Bloque Nacionalista Galego e \u00e1 Frente Popular Galega, e m\u00e1is tarde tam\u00e9n algunhas \u00e1 nova organizaci\u00f3n pol\u00edtica da esquerda independentista galega, N\u00d3S-Unidade Popular."}
{"id": "35361", "revid": "529", "url": "https://gl.wikipedia.org/wiki?curid=35361", "title": "APU", "text": ""}
{"id": "35363", "revid": "15490", "url": "https://gl.wikipedia.org/wiki?curid=35363", "title": "Clavic\u00e9mbalo", "text": "O clavic\u00e9mbalo ou clavec\u00edn \u00e9 un instrumento de cordas beliscadas accionado por teclado.\nCaracter\u00edsticas.\nPese a s\u00faa aparente semellanza co piano, os dous instrumentos son completamente distintos, xa que as cordas do piano non son beliscadas, se non percutidas. No clavic\u00e9mbalo, en troques, son beliscadas por plectos accionados con listas de madeira que comunican coa tecla. O belisco pode ter lugar en distintos puntos da corda para obter diferentes timbres. Inventado no s\u00e9culo XIV, o clavic\u00e9mbalo f\u00edxose famoso en Italia en 1400 grazas aos construtores Alessandro e Antonio de M\u00f3dena, P. Bellisono de Pavia, Dom\u00e9nico de P\u00e9saro e outros. Os m\u00fasicos Domenico Scarlatti e Johann Sebastian Bach son autores de numerosas obras para este instrumento."}
{"id": "35364", "revid": "1131", "url": "https://gl.wikipedia.org/wiki?curid=35364", "title": "Clavicordio", "text": "O clavicordio \u00e9 un instrumento de teclado semellante ao clavic\u00e9mbalo ou clave.\nHistoria e caracter\u00edsticas.\nIdeouse en Italia no s\u00e9culo XV, a\u00ednda que o seu maior auxe data do s\u00e9culo XVIII. O clavicordio \u00e9 m\u00e1is expresivo e delicado que o propio clavic\u00e9mbalo, e caracter\u00edzase polas cordas tocadas en distintos puntos por unha cu\u00f1a tanxente met\u00e1lica, tam\u00e9n ten a posibilidade de facer vibra-lo son a trav\u00e9s da presi\u00f3n dos dedos no teclado, sendo esta a gran diferenza co clave. O seu son \u00e9 doce, po\u00e9tico e melanc\u00f3lico. Carl Philip Enmanuel Bach fillo de Johann Sebastian Bach foi un gran compositor para este instrumento."}
{"id": "35365", "revid": "85894", "url": "https://gl.wikipedia.org/wiki?curid=35365", "title": "Clave", "text": "O termo clave (algo de vital importancia, ou que permite explicar un feito ou fen\u00f3meno) pode referirse a:"}
{"id": "35366", "revid": "98629", "url": "https://gl.wikipedia.org/wiki?curid=35366", "title": "Piano", "text": "Un piano \u00e9 un instrumento musical composto dunha serie de cordas met\u00e1licas de diferente lonxitude e di\u00e1metro, ordenadas de maior a menor no interior dunha caixa sonora. Estas cordas son percutidas por pequenos mazos impulsados por un teclado, producindo sons claros e vibrantes.\nAtendendo \u00e1 s\u00faa forma e dimensi\u00f3n denom\u00ednanse verticais, de cola e media cola, ou de mesa. O piano apareceu en Italia a principios do s\u00e9culo XVIII, volvendo a po\u00f1er en funci\u00f3n os pequenos mazos ou martelos dos antigos clavicordios que o clavic\u00e9mbalo, beliscando con pugas, desterrara. A innovaci\u00f3n deste instrumento de corda percutida consistiu na posibilidade de matiza-la intensidade das notas e da-los \u201cpianos\u201d doces e de baixa forza, e os \u201cfortes\u201d, e por iso foi chamado pianoforte.\nHistoria.\nInvenci\u00f3n do \"piano-forte\".\nCreado ao principio do s\u00e9culo XVIII polo italiano Bartolomeo Cristofori en Florencia (Italia), sobre o nome \u00abpiano-forte\u00bb, o piano nace da evoluci\u00f3n dun instrumento chamado \"clavicordio\" (s\u00e9culo XV) e do \"timpanon\" (Idade Media).\nA data de fabricaci\u00f3n do primeiro piano forte por Bartolomeo Cristofori \u00e9 incerta, pero un inventario realizado polos mecenas de Cristofori, a familia Medicis, indica a existencia dun instrumento de Cristofori en 1700. Cristofori non ter\u00eda constru\u00eddo m\u00e1is que unha vintena de piano-fortes antes da s\u00faa morte en 1731. Non quedan m\u00e1is que tres hoxe en d\u00eda, que datan dos anos 1720. O m\u00e1is antigo dos mesmos at\u00f3pase no Museo Metropolitano de Arte de Nova York.\nComo instrumento de corda con teclado, o piano \u00e9 semellante ao clavicordio, dende o punto de vista organol\u00f3xico, e ao clavec\u00edn, en termos est\u00e9tico-musicais. Estes tres instrumentos difer\u00e9ncianse nos seus mecanismos de produci\u00f3n do son. Nun clavec\u00edn, as cordas son pulsadas por plectros. Nun clavicordio, as cordas son percutidas por pequenas p\u00faas de metal (tanxentes) que contin\u00faan en contacto coa corda ata que se deixa de premer a tecla. Nun piano, as teclas son percutidas por mazos, que rebotan inmediatamente deixando \u00e1 corda vibrar libremente.\nO grande \u00e9xito de Cristofori foi atopar a soluci\u00f3n, sen exemplos previos, ao problema fundamental mec\u00e1nico do dese\u00f1o do piano: o mazo de madeira cuberto de coiro deb\u00eda golpear a corda, pero non permanecer en contacto con ela porque amortec\u00eda o son, como acontec\u00eda coas tanxentes que se manti\u00f1an en contacto coas cordas do clavicordio. Por outra banda, o mazo deb\u00eda volver \u00e1 s\u00faa posici\u00f3n de descanso sen rebotar violentamente e, a ser posible, deb\u00eda permitir repetir unha nota rapidamente. O mecanismo de percusi\u00f3n de Cristofori serviu como modelo para os numerosos enfoques diferentes para as acci\u00f3ns de piano posteriores. Se ben os primeiros instrumentos de Cristofori fix\u00e9ronse con cordas delgadas e foron moito m\u00e1is silenciosos que o piano moderno, en comparaci\u00f3n co clavicordio (o \u00fanico instrumento de teclado anterior capaz de controlar minimamente os matices din\u00e1micos a trav\u00e9s do teclado) foron considerablemente m\u00e1is fortes e pod\u00edan manter mellor a potencia do son.\nO piano non ti\u00f1a un son estridente e met\u00e1lico como o clavicordio ou o clave, sen\u00f3n que era un son moito m\u00e1is suave e sostido. Ademais, os mazos estaban dotados dun sistema de escape mediante o cal era posible variar tanto o volume como o ton do son. Con el increment\u00e1base notablemente a capacidade expresiva musical do instrumento, xa que ademais de producir un determinado son sempre ao mesmo volume e ton, como acontec\u00eda cos instrumentos antecesores, era posible producir sons con m\u00e1is ou menos volume que outros e producir unha moi lixeira variaci\u00f3n tonal. Todo isto depend\u00eda da forma de executar o teclado do piano: con movementos r\u00e1pidos e bruscos das teclas produc\u00edanse sons de gran volume e brillantes; e con movementos lentos e pacificados xer\u00e1banse sons de menor volume e cun ton m\u00e1is doce.\nCristofori chamouno \"gravicembalo col piano e forte\". Este nome fac\u00eda referencia \u00e1 capacidade do instrumento de producir sons con diferentes intensidades, dependendo da presi\u00f3n exercida sobre as teclas: se apertabas forte o son era maior e se apertabas m\u00e1is suavemente o son era menor; de aqu\u00ed ven o nome que lle puxo inicialmente, \"pianoforte\" (derivado do italiano: \"piano\": suave e \"forte\": forte).\nO novo instrumento constru\u00eddo por Cristofori mant\u00edvose relativamente desco\u00f1ecido ata que o escritor italiano Francesco Scipione escribiu un entusiasta artigo sobre o piano en 1711, inclu\u00edndo un diagrama do seu mecanismo. Este artigo foi distribu\u00eddo amplamente e a meirande parte da seguinte xeraci\u00f3n de fabricantes de pianos iniciou o seu traballo debido \u00e1 s\u00faa lectura. Un destes fabricantes foi Gottfried Silbermann, m\u00e1is co\u00f1ecido como fabricante de \u00f3rganos, que ti\u00f1a o seu taller en Freiberg. Os pianos de Silbermann son practicamente copias directas do piano inventado por Cristofori pero cunha importante adici\u00f3n: Silbermann inventou o precursor do pedal de resonancia moderno, que elevaba todos os apagadores das cordas \u00e1 vez.\nContra 1726, Cristofori introduciu nos seus pianos o sistema \"unha corda\", que daba ao int\u00e9rprete a posibilidade, mediante un comando especial, de desprazar o mecanismo de tal modo que cada mazo golpeara sobre unha cantidade de cordas menor do habitual para lograr un son moi suave. Este mecanismo s\u00e9guese mantendo nos pianos modernos e o \"unha corda\" permite que o mazo do piano golpee sobre unha \u00fanica corda de cada grupo. As primeiras composici\u00f3ns espec\u00edficas para pianos apareceron ao redor de 1732, entre as que destacan as 12 sonatas para piano de Lodovico Giustini tituladas \"Sonate da cimbalo di piano e forte detto volgarmente di martelletti\".\nSilbermann mostroulle a Johann Sebastian Bach un dos seus primeiros instrumentos na d\u00e9cada de 1730, pero a Bach non lle gustaba ese instrumento, alegando que as oitavas superiores eran demasiado suaves para permitir un completo rexistro din\u00e1mico, co que se ga\u00f1ou certa hostilidade con Silbermann. Ao parecer, as cr\u00edticas foron atendidas e en 1747 Bach deu a s\u00faa aprobaci\u00f3n ao instrumento e incluso actuou como axente na venda de pianos fabricados por Silbermann.\nDende o taller de Gottfried Silbermann, desenvolv\u00e9ronse as famosas escolas de fabricaci\u00f3n de pianos: a \"Escola inglesa\" que xurdiu a partir de dous disc\u00edpulos de Silbermann, chamados Johannes Zumpe e Americus Backers, que emigraron a Londres, onde desenvolveron un piano que ti\u00f1a o mesmo mecanismo que o de Cristofori a\u00ednda que con notables modificaci\u00f3ns, que m\u00e1is tarde ser\u00eda denominado \"mecanismo ingl\u00e9s\"; e a \"Escola alem\u00e1\", aparecida a partir doutro disc\u00edpulo de Silbermann chamado Johann Andreas Stein, que realizou outras modificaci\u00f3ns ao mecanismo orixinal dun dese\u00f1ador chamado Schroter, denominado \"mecanismo alem\u00e1n ou vien\u00e9s\".\nEvoluci\u00f3n.\nS\u00e9culo XVIII: Primeiros fabricantes de pianos.\nDende os primeiros pianos do italiano Cristofori ata os pianos actuais, produc\u00edronse moitos avances e melloras, pero o concepto e a idea fundamental para a s\u00faa construci\u00f3n contin\u00faan sendo as mesmas. Optimiz\u00e1ronse materiais para lograr unha mellor calidade de son, aumentouse paulatinamente o n\u00famero de notas para ampliar a capacidade musical do instrumento e mellorouse o dese\u00f1o para lograr un mellor rendemento. Por\u00e9n, o concepto fundamental de pianoforte como un instrumento capaz de lograr sons fortes e suaves segue sendo o mesmo.\nO apoxeo da fabricaci\u00f3n de pianos tivo lugar a finais do s\u00e9culo XVIII na escola de Viena, que inclu\u00edu a fabricantes como o mencionado Johann Andreas Stein (que traballou en Augsburgo, Alema\u00f1a) e os vieneses Nannette Streicher (filla de Stein) e Anton Walter. Os pianos de estilo vien\u00e9s foron constru\u00eddos con marcos de madeira, d\u00faas cordas para cada nota e mazos cubertos de coiro. Alg\u00fans destes pianos de estilo vien\u00e9s ti\u00f1an un colorido oposto ao dos pianos modernos: as teclas naturais eran negras e as accidentais brancas. Wolfgang Amadeus Mozart compuxo os seus concertos e sonatas para eles e incluso fabric\u00e1ronse r\u00e9plicas para o seu uso en interpretaci\u00f3ns de m\u00fasica antiga. Os pianos da \u00e9poca de Mozart ti\u00f1an un ton m\u00e1is suave e claro que os pianos modernos ou os pianos ingleses, con potencia mantida. O termo \"pianoforte\" utiliza acot\u00edo para distinguir os pianos do s\u00e9culo XVIII dos pianos posteriores.\nEntre os anos 1760 e 1830 a fabricaci\u00f3n de pianos tivo unha grande expansi\u00f3n e sufriu grandes modificaci\u00f3ns. Esta revoluci\u00f3n foi unha resposta \u00e1 preferencia dos compositores e pianistas por ter un piano cun son m\u00e1is poderoso e sostido, e foi posible grazas aos avances tecnol\u00f3xicos xurdidos a partir da Revoluci\u00f3n industrial, que estaba comezando. Alg\u00fans destes avances foron a alta calidade do aceiro das cordas, chamado especificamente corda de piano, as\u00ed como a precisi\u00f3n da fundici\u00f3n para a produci\u00f3n de ferro fundido. Co tempo, a gama tonal do piano tam\u00e9n foi en aumento e pasou das cinco oitavas da \u00e9poca de Mozart \u00e1s sete oitavas e un terzo ou m\u00e1is dos pianos modernos.\nEn 1762 Henry Walsh realizou o primeiro concerto para piano en toda a historia en Dubl\u00edn. O dese\u00f1ador de pianos franc\u00e9s S\u00e9bastien \u00c9rard constru\u00edu en 1776 o piano rectangular, que era unha variante especial do piano de cola. En 1773 public\u00e1ronse as sonatas para piano Opus 2 de Muzio Clementi, que pretend\u00edan utilizar ao m\u00e1ximo os recursos do piano. En 1775 constru\u00eduse en Filadelfia o primeiro piano en Estados Unidos e en 1795 o primeiro piano vertical en Londres, dese\u00f1ado por William Stodart. Pascal Taskin tam\u00e9n fabricou alg\u00fans pianos entre os anos 1786 e 1790.\nOs primeiros avances tecnol\u00f3xicos foron en gran medida grazas \u00e1 empresa inglesa Broadwood, que xa ti\u00f1a reputaci\u00f3n polo ton esplendoroso e poderoso dos seus clavec\u00edns. Broadwood constru\u00edu instrumentos que foron progresivamente m\u00e1is grandes, m\u00e1is fortes e m\u00e1is vigorosamente constru\u00eddos. Enviaron dous pianos a Joseph Haydn e Ludwig van Beethoven e foi a primeira empresa de fabricaci\u00f3n de pianos cunha gama de m\u00e1is de cinco oitavas: cinco oitavas e unha quinta no ano 1790, seis oitavas en 1810 (Beethoven utilizou as notas adicionadas na s\u00faas obras posteriores), e sete oitavas en 1820. Os fabricantes vieneses tam\u00e9n seguiron estas tendencias, por\u00e9n, as d\u00faas escolas de piano utilizaron diferentes acci\u00f3ns: o mecanismo de Broadwood era m\u00e1is robusto e o dos instrumentos de Viena era m\u00e1is sensible.\nS\u00e9culo XIX: impulso pola Revoluci\u00f3n industrial.\nEn 1808, S\u00e9bastien \u00c9rard patentou un mecanismo de repetici\u00f3n sinxela e incorporou a grampa, unha peza que permit\u00eda \u00e1s cordas permanecer no seu lugar exacto despois de ser golpeadas polos mazos. Dous anos m\u00e1is tarde, en 1810, dese\u00f1ou o mecanismo de pedais do piano moderno. Na d\u00e9cada de 1820, a f\u00e1brica de pianos de \u00c9rard en Par\u00eds pasou a ser o centro da innovaci\u00f3n no referente ao mecanismo do piano. En 1822 introduciu o seu mecanismo de dobre repetici\u00f3n, que permit\u00eda unha gran velocidade de repetici\u00f3n ao pulsar as teclas do piano, incluso se a tecla a\u00ednda non alcanzara a s\u00faa m\u00e1xima posici\u00f3n vertical, e facilitaba unha r\u00e1pida execuci\u00f3n. Cando esta invenci\u00f3n se fixo p\u00fablica, na s\u00faa forma revisada por Henri Herz, o mecanismo de dobre repetici\u00f3n converteuse paulatinamente nun elemento est\u00e1ndar no mecanismo dos pianos de cola e forma parte de todos os pianos de cola modernos.\nUnha das principais innovaci\u00f3ns t\u00e9cnicas que axudaron a crear o son do piano moderno \u00e9 a utilizaci\u00f3n do ferro fundido. Tam\u00e9n o chamado \"marco\", o ferro fundido que se asenta sobre a caixa de resonancia, que serve como principal baluarte contra a forza exercida pola tensi\u00f3n das cordas. O aumento da integridade estrutural do ferro fundido permitiu o uso de cordas m\u00e1is grosas, m\u00e1is tensas e m\u00e1is numerosas, en lugar das cordas de lat\u00f3n empregadas ata ent\u00f3n, que eran m\u00e1is brandas e non soportaban tensi\u00f3ns tan altas. Posteriormente us\u00e1ronse cordas de aceiro, m\u00e1is fortes que as de ferro e que permit\u00edan unha tensi\u00f3n a\u00ednda maior. Nun piano de cola moderno o total da tensi\u00f3n das cordas pode aproximarse \u00e1s 20 toneladas-forza. A peza sinxela de ferro fundido foi patentada en 1825 en Boston por Alpheus Babcock, combinando o enganche do marco (creado en 1821 e reclamado por Broadwood en nome de Samuel Herv\u00e9) e a barra de resistencia (creada por Thom e Allen en 1820, pero tam\u00e9n reclamada por Broadwood e \u00c9rard). M\u00e1is tarde a empresa Chickering &amp; Mackays patentou o primeiro marco de ferro dos pianos de cola en 1843. Os fabricantes europeos de pianos preferiron os marcos de ferro fundido ata principios do s\u00e9culo XX, data no que o sistema estadounidense foi completamente adoptado.\nInclu\u00edronse outras innovaci\u00f3ns no mecanismo do piano, como o uso de feltro nos mazos no canto de recubrilos con coiro. Estes mazos de feltro foron empregados por vez primeira por Jean-Henri Pape en 1826. Ao ser un material m\u00e1is consistente, permit\u00eda maiores rexistros din\u00e1micos. Outras importantes innovaci\u00f3ns t\u00e9cnicas desta \u00e9poca incl\u00faen cambios na forma de fabricaci\u00f3n das cordas, como o uso dun \"coro\" de tres cordas no canto de d\u00faas, ag\u00e1s para as das notas inferiores; e o uso de diferentes m\u00e9todos de tensado. Co m\u00e9todo de tensado \"over string\", tam\u00e9n chamado \"cross-stringing\", a cordas col\u00f3canse de maneira superposta inclinadas verticalmente, con pontes de d\u00faas alturas na caixa de resonancia no canto de s\u00f3 unha altura. Isto permite cordas maiores, pero non necesariamente m\u00e1is longas, para encaixar dentro do piano. O tensado \"over string\" foi inventado por Jean-Henri Pape durante a d\u00e9cada de 1820 e foi patentado para o seu uso nos pianos de cola en Estados Unidos por Henry Steinway Jr. en 1859.\nAo longo do s\u00e9culo XIX fund\u00e1ronse numerosas compa\u00f1\u00edas de fabricaci\u00f3n de pianos. En 1928, Ignaz B\u00f6sendorfer fundou a s\u00faa en Austria e o ano 1853 supuxo un fito no que se refire \u00e1 aparici\u00f3n de f\u00e1bricas de pianos, xa que o alem\u00e1n Heinrich Engelhard Steinweg emigrou a Estados Unidos e fundou en Nova Yprk a f\u00e1brica Steinway &amp; Sons; Julius Bl\u00fcthner fundou a s\u00faa compa\u00f1\u00eda en Leipzig e Carl Bechstein fixo o propio en Berl\u00edn.\nEn 1863 Steinway &amp; Sons dese\u00f1aron e fabricaron o piano vertical moderno con cordas cruzadas e unha \u00fanica t\u00e1boa harm\u00f3nica, e en 1874 perfeccionaron o pedal tonal ou \"sostenuto\", inventado en 1844 por Jean Louis Boisselot, que permit\u00eda un rexistro m\u00e1is amplo. Ese mesmo ano, Julius Bl\u00fcthner patentou o sistema aliquot, que incorporaba a cada grupo de tres cordas unha cuarta adicional m\u00e1is elevada para incrementar a resonancia das mesmas e que non era percutida polo mazo, sen\u00f3n que vibraba en simpat\u00eda. En 1880 Steinway &amp; Sons abriu unha sucursal en Hamburgo, o que incrementou a competencia no mercado europeo con Bechstein e Bl\u00fcthner.\nA partir dese ano xa pode falarse de piano moderno, tal e como se lle co\u00f1ece hoxe en d\u00eda, a\u00ednda que se realizaron modificaci\u00f3ns posteriores ao dese\u00f1o do piano pero demasiada transcendencia.\nClasificaci\u00f3n.\nPiano de cola.\nNel as cordas est\u00e1n en posici\u00f3n horizontal. Os pianos de cola te\u00f1en unha cuberta superior abatible, de xeito que os sons producidos polas cordas saen \u00f3 exterior sen barreiras de tipo alg\u00fan. Fabr\u00edcanse en varios tama\u00f1os.\nEste instrumento \u00e9 actualmente utilizado por m\u00fasicos de todas as partes do mundo\nPiano vertical ou piano de parede.\nO piano vertical constit\u00fae unha variante. Nel, as cordas est\u00e1n en posici\u00f3n vertical. Tam\u00e9n hai de distintos tipos:\nPiano electr\u00f3nico.\nO \u00f3rgano electr\u00f3nico ou teclado electr\u00f3nico \u00e9 unha invenci\u00f3n do s\u00e9culo XX. Ten a mesma aparencia do piano. A diferenza \u00e9 que o son do \u00f3rgano electr\u00f3nico prov\u00e9n de medios de s\u00edntese electr\u00f3nica. Ademais, pode reproducir o son de diferentes instrumentos e moitas veces incorpora canci\u00f3ns e ritmos predeterminados.\nOs ritmos que ve\u00f1en incorporados serven para tocar os acordes cunha soa tecla en diferentes estilos como valses, rock etc. Alg\u00fans \u00f3rganos te\u00f1en un sistema de aprendizaxe, como el Yamaha Education System, o sistema de aprendizaxe de Casio ou o DoReMi de Roland. Con estes sistemas educativos p\u00f3dese aprender canci\u00f3ns, xa que o sistema indica a tecla a premer. P\u00f3dese practicar incluso anacos de canci\u00f3n. Alg\u00fans modelos traen incorporado un metr\u00f3nomo co que se pode sincronizar coa mesma velocidade da melod\u00eda.\nO usuario pode gardar canci\u00f3ns creadas por el mesmo, para volver a escoitalas m\u00e1is tarde. Tam\u00e9n pode gravar unha melod\u00eda para cada man independentemente. Hai variedades que son sensibles \u00f3 tacto, \u00e9 dicir, detectan a forza con que son premidas as teclas, como nun piano real e act\u00faan en consecuencia, reproducindo o son con maior o menor volume.\nExisten teclados electr\u00f3nicos provistos dunha pantalla LCD na que se representa o pentagrama, a nota premida e as canci\u00f3ns. Te\u00f1en accesorios opcionais como o pedal ou conexi\u00f3ns para ordenador. Deste xeito p\u00f3dense transferir canci\u00f3ns desde o ordenador e viceversa.\nA\u00ednda que a calidade do son non \u00e9 a dun piano e a forza coa que se tocan as teclas tam\u00e9n \u00e9 diferente, o \u00f3rgano electr\u00f3nico \u00e9 unha opci\u00f3n m\u00e1is econ\u00f3mica que a dun piano real.\nO piano na m\u00fasica.\nO piano na m\u00fasica cl\u00e1sica.\nMoitas obras, c\u00e9lebres na s\u00faa versi\u00f3n para orquestra, foron escritas inicialmente para o piano. Alg\u00fans exemplos son as \"Danzas h\u00fangaras\" de Johannes Brahms, \"Cadros dunha exposici\u00f3n\" de Modest M\u00fasorgski, \"Gimnopedias\" de Erik Satie ou \"Canci\u00f3n de primavera\" de Felix Mendelssohn-Bartholdy.\n\u00c1 inversa, moitas obras do repertorio cl\u00e1sico foron transcritas para o piano como, por exemplo, as transcrici\u00f3ns que realizou Franz Liszt das sinfon\u00edas de Ludwig van Beethoven ou as fantas\u00edas sobre temas de \u00f3peras. O piano \u00e9 moi utilizado en m\u00fasica de acompa\u00f1amento da voz en coros, lieder e melod\u00edas. Tam\u00e9n se utiliza en m\u00fasica de c\u00e1mara, a d\u00fao con outro instrumento, que adoita ser o viol\u00edn ou a frauta, en tr\u00edos, cuartetos ou quintetos con piano.\nO piano \u00e9 o instrumento pedag\u00f3xico por excelencia porque \u00e9 un instrumento polif\u00f3nico, polir\u00edtmico e de simple utilizaci\u00f3n, relativamente barato e bastante sonoro. Por iso \u00e9 utilizado na maior\u00eda das clases de solfexo das escolas de m\u00fasica e dos conservatorios como o instrumento principal do pedagogo.\nFormas musicais na m\u00fasica cl\u00e1sica.\nAs formas musicais para o piano variaron en cada \u00e9poca. No per\u00edodo barroco, cuxo repertorio estaba previsto inicialmente para clavec\u00edn ou outros instrumentos en teclado, compux\u00e9ronse principalmente obras con formas nacidas de bailes e formas contrapunt\u00edsticas como a partita, a suite, a fuga, a tocata, o pasar\u00faa, a sonata, a gavota ou as variaci\u00f3ns. Na \u00e9poca cl\u00e1sica, as formas predominantes foron a sonata, a fantas\u00eda, a bagatela e outras formas aristocr\u00e1ticas.\nNa m\u00fasica rom\u00e1ntica, ademais da sonata, aparecen formas m\u00e1is libres e de orixes diversas como o nocturno, o impromptu, o scherzo, a balada, a fantas\u00eda, a mazurca, o valse, a rapsodia ou o preludio. Esta \u00e9poca ver\u00e1 tam\u00e9n o nacemento do concerto para piano na s\u00faa forma moderna, xeralmente unha peza que necesita un dominio completo do instrumento.\nCompositores destacados de m\u00fasica cl\u00e1sica.\nAs primeiras composici\u00f3ns espec\u00edficas para piano apareceron en torno a 1732, entre as que destacan as 12 sonatas para piano de Lodovico Giustini tituladas \"Sonate da cimbalo di piano e forte detto volgarmente di martelletti\".\nNo per\u00edodo barroco houbo moitos compositores destacados que compuxeron obras e concertos para instrumentos de teclado. Por iso non se lles pode considerar compositores para piano pero moitas das s\u00faas obras foron interpretadas posteriormente con dito instrumento. Entre eles destacan os alem\u00e1ns Johann Sebastian Bach e Georg Friedrich H\u00e4ndel, os franceses Jean-Philippe Rameau e Fran\u00e7ois Couperin, os italianos Domenico Scarlatti e Tomaso Albinoni e o frade espa\u00f1ol Antonio Soler.\nNo clasicismo destacan as obras para piano de compositores como Wolfgang Amadeus Mozart, Joseph Haydn, Ludwig van Beethoven, Muzio Clementi e outros menos co\u00f1ecidos como Friedrich Kuhlau, Jan Ladislav Dussek e Anton Diabelli. Neste per\u00edodo tam\u00e9n houbo outros compositores que crearon gran cantidade de sonatinas, rond\u00f3s e variaci\u00f3ns, en ocasi\u00f3ns con fins did\u00e1cticos.\nO piano foi un instrumento representativo do romanticismo musical, non s\u00f3 no \u00e1mbito musical, sen\u00f3n tam\u00e9n no t\u00e9cnico xa que, grazas aos avances tecnol\u00f3xicos froito da revoluci\u00f3n industrial, o seu mecanismo foi mellorado substancialmente. Da mesma forma que o capitalismo influ\u00edu no modo de organizaci\u00f3n xer\u00e1rquico das cadeas de produci\u00f3n, o piano utilizouse como ferramenta para conseguir a expresi\u00f3n musical e como axuda \u00e1 composici\u00f3n. En dito per\u00edodo houbo importantes compositores como Felix Mendelssohn-Bartholdy, Fr\u00e9d\u00e9ric Chopin, Franz Liszt, Robert Schumann, Franz Schubert, Johannes Brahms, Edvard Grieg e Isaac Alb\u00e9niz que realizaron obras para piano. Do romanticismo tard\u00edo destacan compositores como Aleksandr Skriabin, Serg\u00e9i Rajm\u00e1ninov e Gabriel Faur\u00e9.\nSon poucos os compositores para piano que se poden considerar impresionistas. Destaca principalmente Claude Debussy que compuxo unha ampla variedade de obras para piano e para orquestra e grupos de c\u00e1mara, ademais de 24 preludios, varias suites, estudos e outras obras. A sinfon\u00eda ou a sonata para piano foron composici\u00f3ns moi usadas polos compositores rom\u00e1nticos e postrom\u00e1nticos, pero Debussy nunca compuxo ningunha obra deste tipo. Outro compositor franc\u00e9s que realizou obras deste estilo foi Maurice Ravel, a\u00ednda que se considera un compositor neocl\u00e1sico m\u00e1is ca impresionista. Compuxo un elevado n\u00famero de obras para piano, que orquestrou na s\u00faa maior\u00eda, e tam\u00e9n transcribiu para piano obras propias ideadas para orquestra.\nNa m\u00fasica contempor\u00e1nea compositores como B\u00e9la Bart\u00f3k, Igor Stravinskii, Serg\u00e9i Prok\u00f3fiev, Aaron Copland, Dmitrii Shostak\u00f3vich, Arnold Sch\u00f6nberg e Dmitrii Kabalevskii, entre outros, compuxeron unha ampla literatura pian\u00edstica."}
{"id": "35367", "revid": "22570", "url": "https://gl.wikipedia.org/wiki?curid=35367", "title": "Primeiro ministro de Gales", "text": "O primeiro ministro de Gales (en gal\u00e9s: Prif Weinidog) \u00e9 o l\u00edder da Asemblea do Goberno Gal\u00e9s, o poder restitu\u00eddo a Gales. Cando foi instaurado segundo a Acta do Goberno de Gales 1998, o t\u00edtulo era co\u00f1ecido como Primeiro secretario (en gal\u00e9s: \"Prif Ysgrifennydd\"), xa que a Gales se lle dera unha asemblea e un executivo menos poderosos do que a Irlanda do Norte ou a Escocia.\nO cambio de t\u00edtulo ocorreu despois de que os liberais formasen un goberno de coalici\u00f3n cos laboristas na Asemblea Galesa en outubro do 2000. O cambio de t\u00edtulo non tivo efectos legais."}
{"id": "35368", "revid": "56817", "url": "https://gl.wikipedia.org/wiki?curid=35368", "title": "NGC 3273", "text": "NGC 3273 \u00e9 unha galaxia na constelaci\u00f3n de Antlia. Ten unha magnitude aparente de 12.5, unha ascensi\u00f3n recta de 10h 30m 29s e unha declinaci\u00f3n de -35\u00b0 36' 40\". A gal\u00e1xia NGC 3273 foi descuberta o 3 de maio de 1834 por John Herschel."}
{"id": "35369", "revid": "25871", "url": "https://gl.wikipedia.org/wiki?curid=35369", "title": "Live Through This", "text": "Live Through This \u00e9 o segundo \u00e1lbum da banda estadounidense de rock alternativo Hole. Foi editado o 12 de abril de 1994 a trav\u00e9s do selo DGC Records. \"Live Through This\" foi elixido mellor \u00e1lbum do ano 1992 pola revista \"Spin\""}
{"id": "35370", "revid": "22570", "url": "https://gl.wikipedia.org/wiki?curid=35370", "title": "Lista de emperadores do Xap\u00f3n", "text": "Exponse a continuaci\u00f3n a lista tradicional de emperadores do Xap\u00f3n:\nAs emperatrices sin\u00e1lanse con letra \"it\u00e1lica\" Um * indica un emperador ou emperatriz que non \u00e9 un ascendente directo do anterior emperador.\nPer\u00edodo Pre-Yamato (ou Per\u00edodo Antigo).\n1 Emperador Jinmu (\u795e\u6b66\u5929\u7687; \u795e\u65e5\u672c\u78d0\u4f59\u5f66\u5c0a) 660\u2013582 BC \n2 Emperador Suizei (\u7d8f\u9756\u5929\u7687; \u795e\u6e1f\u540d\u5ddd\u8033\u5c0a) 548\u2013511 \n3 Emperador Annei (\u5b89\u5be7\u5929\u7687; \u78ef\u57ce\u6d25\u5f66\u7389\u624b\u770b\u5c0a) ?\u2013? \n4 Emperador Itoku (\u61ff\u5fb3\u5929\u7687; \u5927\u65e5\u672c\u5f66\u801c\u53cb\u5c0a) 510\u2013476 \n5 Emperador K\u014dsh\u014d (\u5b5d\u662d\u5929\u7687; \u89b3\u677e\u5f66\u9999\u6b96\u7a32\u5c0a) 475\u2013393\n6 Emperador K\u014dan (\u5b5d\u5b89\u5929\u7687; \u65e5\u672c\u8db3\u5f66\u56fd\u62bc\u4eba\u5c0a) 392\u2013291 \n7 Emperador K\u014drei (\u5b5d\u970a\u5929\u7687; \u5927\u65e5\u672c\u6839\u5b50\u5f66\u592a\u74ca\u5c0a) 290\u2013215 \n8 Emperador K\u014dgen (\u5b5d\u5143\u5929\u7687; \u5927\u65e5\u672c\u6839\u5b50\u5f66\u56fd\u727d\u5c0a) 214\u2013158 \n9 Emperador Kaika (\u958b\u5316\u5929\u7687; \u7a1a\u65e5\u672c\u6839\u5b50\u5f66\u5927\u65e5\u65e5\u5c0a) 157\u201398 \n10 Emperador Sujin (\u5d07\u795e\u5929\u7687; \u5fa1\u9593\u57ce\u5165\u5f66\u4e94\u5341\u74ca\u6b96\u5929\u7687) 97\u201330\n11 Emperador Suinin (\u5782\u4ec1\u5929\u7687; \u6d3b\u76ee\u5165\u5f66\u4e94\u5341\u72ed\u8305\u5c0a) 29\u201370 \n12 Emperador Keik\u014d (\u666f\u884c\u5929\u7687; \u5927\u8db3\u5f66\u5fcd\u4ee3\u5225\u5929\u7687) 71\u2013130 \n13 Emperador Seimu (\u6210\u52d9\u5929\u7687; \u7a1a\u8db3\u5f66\u5c0a) 131\u2013191 *\n14 Emperador Ch\u016bai (\u4ef2\u54c0\u5929\u7687; \u8db3\u4ef2\u5f66\u5929\u7687) 192\u2013200 \n\"Jing\u016b K\u014dg\u014d\" 209\u2013269 (Rexente)\n15 Emperador \u014cjin(Hachiman) (\u5fdc\u795e\u5929\u7687; \u8a89\u7530\u5225\u5c0a) 270\u2013310 \n16 Emperador Nintoku (\u4ec1\u5fb3\u5929\u7687; \u5927\u9de6\u9def\u5c0a) 313\u2013399 *\nPer\u00edodo Yamato.\n17 Emperador Rich\u016b (\u5c65\u4e2d\u5929\u7687, \u308a\u3061\u3085\u3046\u3066\u3093\u306e\u3046; \u5927\u5144\u53bb\u6765\u7a42\u5225\u5c0a, \u304a\u304a\u3048\u306e\u3044\u3056\u307b\u308f\u3051\u306e\u307f\u3053\u3068, \"Ooe no izahowake no mikoto\") 400\u2013405 *\n18 Emperador Hanzei (\u53cd\u6b63\u5929\u7687, \u306f\u3093\u305c\u3044\u3066\u3093\u306e\u3046; \u591a\u9045\u6bd4\u745e\u6b6f\u5225\u5c0a, \u305f\u3058\u3072\u306e\u307f\u305a\u306f\u308f\u3051\u306e\u307f\u3053\u3068, \"Tajihi no mizuhawake no mikoto\") 406\u2013410 *\n19 Emperador Ingy\u014d (\u5141\u606d\u5929\u7687, \u3044\u3093\u304e\u3087\u3046\u3066\u3093\u306e\u3046; \u96c4\u671d\u6d25\u9593\u7a1a\u5b50\u5bbf\u79b0\u5c0a, \u304a\u3042\u3055\u3065\u307e\u308f\u304f\u3054\u306e\u3059\u304f\u306d\u306e\u307f\u3053\u3068, \"Oasazuma wakugo no sukune no mikoto\") 411\u2013453 *\n20 Emperador Ank\u014d (\u5b89\u5eb7\u5929\u7687, \u3042\u3093\u3053\u3046\u3066\u3093\u306e\u3046; \u7a74\u7a42\u5929\u7687, \u3042\u306a\u307b\u306e\u307f\u3053, \"Anaho no miko\") 453\u2013456 *\n21 Emperador Y\u016bryaku (\u96c4\u7565\u5929\u7687, \u3086\u3046\u308a\u3083\u304f\u3066\u3093\u306e\u3046; \u5927\u6cca\u702c\u5e7c\u6b66\u5c0a, \u304a\u304a\u306f\u3064\u305b\u308f\u304b\u305f\u3051\u308b\u306e\u307f\u3053\u3068, \"Oohatsuse wakatakeru no mikoto\") 456\u2013479 *\n22 Emperador Seinei (\u6e05\u5be7\u5929\u7687, \u305b\u3044\u306d\u3044\u3066\u3093\u306e\u3046; \u767d\u9aea\u7687\u5b50, \u3057\u3089\u304b\u306e\u307f\u3053, \"Shiraka no miko\") 480\u2013484 *\n23 Emperador Kenz\u014d (\u9855\u5b97\u5929\u7687, \u3051\u3093\u305e\u3046\u3066\u3093\u306e\u3046; \u5f18\u8a08\u5929\u7687, \u304a\u3051\u306e\u3059\u3081\u3089\u307f\u3053\u3068, \"Oke no sumeramikoto\") 485\u2013487 *\n24 Emperador Ninken (\u4ec1\u8ce2\u5929\u7687, \u306b\u3093\u3051\u3093\u3066\u3093\u306e\u3046; \u5104\u8a08\u5929\u7687, \u304a\u3051\u306e\u3059\u3081\u3089\u307f\u3053\u3068, \"Oke no sumeramikoto\") 488\u2013498 *\n25 Emperador Buretsu (\u6b66\u70c8\u5929\u7687, \u3076\u308c\u3064\u3066\u3093\u306e\u3046; \u5c0f\u6cca\u702c\u7a1a\u9de6\u9def\u5c0a, \u304a\u306f\u3064\u305b\u306e\u308f\u304b\u3055\u3056\u304d\u306e\u307f\u3053\u3068, \"Ohatsuse no wakasazaki no mikoto\") 498\u2013506 *\n26 Emperador Keitai (\u7d99\u4f53\u5929\u7687, \u3051\u3044\u305f\u3044\u3066\u3093\u306e\u3046; \u7537\u5927\u8ff9\u738b, \u304a\u304a\u3069\u306e\u304a\u304a\u304d\u307f, \"Oodo no ookimi\") \n507\u2013531\n27 Emperador Ankan (\u5b89\u9591\u5929\u7687, \u3042\u3093\u304b\u3093\u3066\u3093\u306e\u3046; \u52fe\u5927\u5144\u7687\u5b50, \u307e\u304c\u308a\u306e\u304a\u304a\u3048\u306e\u307f\u3053, \"Magari no ooenomiko\") \n531\u2013536 *\n28 Emperador Senka (\u5ba3\u5316\u5929\u7687, \u305b\u3093\u304b\u3066\u3093\u306e\u3046, \u6a9c\u9688\u9ad8\u7530\u7687\u5b50, \u3072\u306e\u304f\u307e\u306e\u305f\u304b\u305f\u306e\u307f\u3053, \"Hinokuma no takata no miko\") \n536\u2013539 *\nEmperadores e emperatrices dos cales se co\u00f1ecen de forma clara as datas de inicio e fin de reinado.\n29 Kimmei (509\u2013571, r. 539\u2013571)\n30 Bidatsu (538\u2013585, r. 572\u2013585)\n31 Yomei (?\u2013587, r. 585\u2013587) *\n32 Sushun (?\u2013592, r. 587\u2013592) *\n33 \"Suiko\" (554\u2013628, r. 593\u2013628) *\n34 Jomei (593\u2013641, r. 629\u2013641)\n35 \"Kougyoku(Saimei)\" (594\u2013661, r. 642\u2013645) *\n36 Kotoku(Taika) (597\u2013654, r. 645\u2013654) *\n37 \"Saimei\" (594\u2013661, r. 655\u2013661) *\n38 Tenji (626\u2013672, r. 661\u2013672)\n39 Koubun (648\u2013672, r. 672) *\n40 Temmu (?\u2013686, r. 672\u2013686) *\n41 \"Jitou\" (645\u2013703, r. 686\u2013697) *\n42 Mommu (683\u2013707, r. 697\u2013707) *\n43 \"Gemmei\" (661\u2013722, r. 707\u2013715) *\nPer\u00edodo Nara.\n44 \"Genshou(Yoro)\" (680\u2013748, r. 715\u2013724) *\n45 Shoumu (701\u2013756, r. 724\u2013749) *\n46 \"Kouken\" (718\u2013770, r. 749\u2013758) *\n47 Junnin (733\u2013765, r. 758\u2013764) *\n48 \"Shoutoku\" (718\u2013770, r. 764\u2013770) *\n49 Kounin (709\u2013782, r. 770\u2013781)\nPer\u00edodo Heian.\n50 Emperador Kanmu (737\u2013806, r. 781\u2013806)\n51 Emperador Heizei (774\u2013824, r. 806\u2013809) *\n52 Emperador Saga Saga (786\u2013842, r. 809\u2013823)\n53 Emperador Junna (786\u2013840, r. 823\u2013833) *\n54 Emperador Ninmy\u014d (810\u2013850, r. 833\u2013850)\n55 Emperador Montoku (827\u2013858, r. 850\u2013858) *\n56 Emperador Seiwa (850\u2013881, r. 858\u2013876) *\n57 Emperador Y\u014dzei (869\u2013949, r. 876\u2013884) *\n58 Emperador K\u014dk\u014d (830\u2013887, r. 884\u2013887)\n59 Emperador Uda (867\u2013931, r. 887\u2013897)\n60 Emperador Daigo (885\u2013930, r. 897\u2013930)\n61 Emperador Suzaku (923\u2013952, r. 930\u2013946) *\n62 Emperador Murakami (926\u2013967, r. 946\u2013967)\n63 Emperador Reizei (950\u20131011, r. 967\u2013969) *\n64 Emperador En'yu (959\u2013991, r. 969\u2013984)\n65 Emperador Kazan (968\u20131008, r. 984\u2013986) *\n66 Emperador Ichij\u014d (980\u20131011, r. 986\u20131011) *\n67 Emperador Sanj\u014d (976\u20131017, r. 1011\u20131016) *\n68 Emperador Goichij\u014d (1008\u20131036, r. 1016\u20131036) *\n69 Emperador Gosuzaku (1009\u20131045, r. 1036\u20131045)\n70 Emperador Goreizei (1025\u20131068, r. 1045\u20131068) *\n71 Emperador Gosanj\u014d (1034\u20131073, r. 1068\u20131073)\n72 Emperador Shirakawa (1053\u20131129, r. 1073\u20131087 en insei, ou goberno de clausura. 1086\u20131129)\n73 Emperador Horikawa (1079\u20131107, r. 1087\u20131107)\n74 Emperador Toba (1103\u20131156, r. 1107\u20131123 en insei, ou goberno de clausura 1129\u20131156)\n75 Emperador Sutoku (1119\u20131164, r. 1123\u20131142) *\n76 Emperador Konoe (1139\u20131155, r. 1142\u20131155) *\n77 Emperador Goshirakawa (1127\u20131192, r. 1155\u20131158 en insei, ou goberno de clausura 1158\u20131192)\n78 Emperador Nij\u014d (1143\u20131165, r. 1158\u20131165) *\n79 Emperador Rokuj\u014d (1164\u20131176, r. 1165\u20131168) *\n80 Emperador Takakura (1161\u20131181, r. 1168\u20131180)\n81 Emperador Antoku (1178\u20131185, r. 1180\u20131185) *\n82 Emperador Gotoba (1180\u20131239, r. 1183\u20131198)\nPer\u00edodo Kamakura.\n83 Tsuchimikado (1195\u20131231, r. 1198\u20131210)\n84 Juntoku (1197\u20131242, r. 1210\u20131221) *\n85 Chukyo (1218\u20131234, r. 1221) *\n86 Go-Horikawa (1212\u20131234, r. 1221\u20131232) *\n87 Shijo (1231\u20131242, r. 1232\u20131242) *\n88 Go-Saga (1220\u20131272, r. 1242\u20131246)\n89 Go-Fukakusa (1243\u20131304, r. 1246\u20131260)\n90 Kameyama (1249\u20131305, r. 1260\u20131274) *\n91 Go-Uda (1267\u20131324, r. 1274\u20131287) *\n92 Fushimi (1265\u20131317, r. 1287\u20131298)\n93 Go-Fushimi (1288\u20131336, r. 1298\u20131301)\n94 Go-Nijo (1285\u20131308, r. 1301\u20131308) *\n95 Hanazono (1297\u20131348, r. 1308\u20131318) *\n96 Go-Daigo (1288\u20131339, r. 1318\u20131339) *\nPer\u00edodo Muromachi.\n97 Go-Murakami (1328\u20131368, r. 1339\u20131368) *\n98 Chokei (1343\u20131394, r. 1368\u20131383) *\n99 Go-Kameyama (?\u20131424, r. 1383\u20131392) *\nCorte do Norte.\n1.\u00ba Pretendente Ashikaga ao trono (no Norte): Kogon (1313\u20131364, r. 1331\u20131333)\n2.\u00ba Pretendente Ashikaga ao trono (no Norte): Komyo (1322\u20131380, r. 1336\u20131348) *\n3.\u00ba Pretendente Ashikaga ao trono (no Norte): Suko (1334\u20131398, r. 1348\u20131351)\n4.\u00ba Pretendente Ashikaga ao trono (no Norte): Go-Kogon (1338\u20131374, r. 1351\u20131371) *\n5.\u00ba Pretendente Ashikaga ao trono (no Norte): Go-En'yu (1359\u20131393, r. 1371\u20131382) *\n100 Go-Komatsu (1377\u20131433, r. 1392\u20131412) *\n101 Shoko (1401\u20131428, r. 1412\u20131428) *\n102 Go-Hanazono (1419\u20131471, r. 1428\u20131464) \n103 Go-Tsuchimikado (1442\u20131500, r. 1464\u20131500) \n104 Go-Kashiwabara (1464\u20131526, r. 1500\u20131526) \n105 Go-Nara (1497\u20131557, r. 1526\u20131557) \n106 Ogimachi (1517\u20131593, r. 1557\u20131586)\n107 Go-Yozei (1572\u20131617, r. 1586\u20131611)\nPer\u00edodo Edo.\n108 Emperador Gomizunoo (\u5f8c\u6c34\u5c3e\u5929\u7687, \u3054\u307f\u305a\u306e\u304a\u3066\u3093\u306e\u3046; \u653f\u4ec1, \u3053\u3068\u3072\u3068, Kotohito) (1596\u20131680, r. 1611\u20131629)\n109 \"Emperatriz Meish\u014d\" (\u660e\u6b63\u5929\u7687, \u3081\u3044\u3057\u3087\u3046\u3066\u3093\u306e\u3046; \u8208\u5b50, \u304a\u304d\u3053, Okiko) (1624\u20131696, r. 1629\u20131643) *\n110 Emperador Gok\u014dmy\u014d (\u5f8c\u5149\u660e\u5929\u7687, \u3054\u3053\u3046\u307f\u3087\u3046\u3066\u3093\u306e\u3046; \u7d39\u4ec1, \u3064\u3050\u3072\u3068, Tsuguhito) (1633\u20131654, r. 1643\u20131654) *\n111 Emperador Gosai (\u5f8c\u897f\u5929\u7687, \u3054\u3055\u3044\u3066\u3093\u306e\u3046; \u826f\u4ec1, \u306a\u304c\u3072\u3068, Nagahito) (1637\u20131685, r. 1655\u20131663) *\n112 Emperador Reigen (\u970a\u5143\u5929\u7687, \u308c\u3044\u3052\u3093\u3066\u3093\u306e\u3046; \u8b58\u4ec1, \u3055\u3068\u3072\u3068, Satohito) (1654\u20131732, r. 1663\u20131687)\n113 Emperador Higashiyama (\u6771\u5c71\u5929\u7687, \u3072\u304c\u3057\u3084\u307e\u3066\u3093\u306e\u3046; \u671d\u4ec1, \u3042\u3055\u3072\u3068, Asahito) (1675\u20131709, r. 1687\u20131709)\n114 Emperador Nakamikado (\u4e2d\u5fa1\u9580\u5929\u7687, \u306a\u304b\u307f\u304b\u3069\u3066\u3093\u306e\u3046; \u6176\u4ec1, \u3084\u3059\u3072\u3068, Yasuhito) (1702\u20131737, r. 1709\u20131735) *\n115 Emperador Sakuramachi (\u685c\u753a\u5929\u7687, \u3055\u304f\u3089\u307e\u3061\u3066\u3093\u306e\u3046; \u662d\u4ec1, \u3066\u308b\u3072\u3068, Teruhito) (1720\u20131750, r. 1735\u20131747) *\n116 Emperador Momozono (\u6843\u5712\u5929\u7687, \u3082\u3082\u305e\u306e\u3066\u3093\u306e\u3046; \u9050\u4ec1, \u3068\u304a\u3072\u3068, Toohito) (1741\u20131762, r. 1747\u20131762) *\n117 \"Emperatriz Gosakuramachi\" (\u5f8c\u685c\u753a\u5929\u7687, \u3054\u3055\u304f\u3089\u307e\u3061\u3066\u3093\u306e\u3046; \u667a\u5b50, \u3068\u3057\u3053, Toshiko) (1740\u20131813, r. 1762\u20131771) *\n118 Emperador Gomomozono (\u5f8c\u6843\u5712\u5929\u7687, \u3054\u3082\u3082\u305e\u306e\u3066\u3093\u306e\u3046; \u82f1\u4ec1, \u3072\u3067\u3072\u3068, Hidehito) (1758\u20131779, r. 1771\u20131779) *\n119 Emperador K\u014dokaku (\u5149\u683c\u5929\u7687, \u3053\u3046\u304b\u304f\u3066\u3093\u306e\u3046; \u517c\u4ec1, \u3068\u3082\u3072\u3068, Tomohito) (1771\u20131840, r. 1780\u20131817)\n120 Emperador Nink\u014d (\u4ec1\u5b5d\u5929\u7687, \u306b\u3093\u3053\u3046\u3066\u3093\u306e\u3046; \u6075\u4ec1, \u3042\u3084\u3072\u3068, Ayahito) (1800\u20131846, r. 1817\u20131846)\n121 Emperador K\u014dmei (\u5b5d\u660e\u5929\u7687, \u3053\u3046\u3081\u3044\u3066\u3093\u306e\u3046; \u7d71\u4ec1, \u304a\u3055\u3072\u3068, Osahito) (1831\u20131867, r. 1846\u20131867)\n122 Emperador Meiji (\u660e\u6cbb\u5929\u7687, \u3081\u3044\u3058\u3066\u3093\u306e\u3046; \u7766\u4ec1, \u3080\u3064\u3072\u3068, Mutsuhito) (1852\u20131912, r. 1867\u20131912) \n123 Emperador Taish\u014d (\u5927\u6b63\u5929\u7687, \u305f\u3044\u3057\u3087\u3046\u3066\u3093\u306e\u3046; \u5609\u4ec1, \u3088\u3057\u3072\u3068, Yoshihito) 1879\u20131926, r. 1912\u20131926)\n124 Emperador Sh\u014dwa (\u662d\u548c\u5929\u7687, \u3057\u3087\u3046\u308f\u3066\u3093\u306e\u3046; \u88d5\u4ec1, \u3072\u308d\u3072\u3068, Hirohito) (1901\u20131989, r. 1926\u20131989)\n125 Akihito (\u4eca\u4e0a\u5929\u7687, \u304d\u3093\u3058\u3087\u3046\u3066\u3093\u306e\u3046 (Emperador actual), \u660e\u4ec1, \u3042\u304d\u3072\u3068) (1933\u2013 , r. 1989\u20132019)\n126 Naruhito (2019-)\n\u00c9 de salientar que a familia imperial xaponesa \u00e9 a m\u00e1is antiga familia reinante no mundo."}
{"id": "35376", "revid": "28157", "url": "https://gl.wikipedia.org/wiki?curid=35376", "title": "Acipens\u00e9ridos", "text": "A dos acipens\u00e9ridos (\"Acipenseridae\") \u00e9 unha familia de peixes \u00f3seos da clase dos actinopterixios e orde dos acipenseriformes, que est\u00e1 formada por todos os esturi\u00f3ns e os seus parentes pr\u00f3ximos.\nDesde a m\u00e1is remota antig\u00fcidade estes peixes foron obxecto de activa pesca e dunha verdadeira industria de salgadura, ademais de subministrar unha excelente cola a partir da s\u00faa vexiga natatoria.\nEtimolox\u00eda.\nA palabra \"esturi\u00f3n\" \u00e9 un pr\u00e9stamo do antigo baixo fr\u00e1ncico \"sturio\", do neerland\u00e9s \"steur\", compar\u00e1bel ao alem\u00e1n \"St\u00f6r\", ingl\u00e9s antigo \"styria\" e o n\u00f3rdico antigo \"styrja\".\nO nome da familia, \"Acipenseridae\", formouse, como os das outras familias biol\u00f3xicas, sobre o nome dun dos seus x\u00e9neros, o denominado \"x\u00e9nero tipo\", coa desinencia do lat\u00edn cient\u00edfico \"-idae\", propio das familias de animais.\nA etimolox\u00eda de \"Acipenser\" \u00e9 incerta; unha simple etimolox\u00eda latina \u00e9 improb\u00e1bel debido ao feito da s\u00faa terminaci\u00f3n en \"-er\".\nPor\u00e9n, o termo poder\u00eda derivar de \"acupensum\" v\u00eda \"acipensis\" seguida dalg\u00fans reaxustes morfol\u00f3xicos, derivado de \"acus\", que significa \"agulla\", e \"pensum\" termo que representaba a cantidade de la que deb\u00eda tecerse nun d\u00eda. \"Acipenser\" designar\u00eda, daquela, o peixe coas barbelas en forma de agulla de calcetar, o que caracteriza ben o \"rostrum\" do animal.\nCaracter\u00edsticas.\nOs acipens\u00e9ridos te\u00f1en as caracter\u00edsticas da s\u00faa orde: esqueleto cartilaxinoso, cabeza provista de \u00f3sos d\u00e9rmicos, corpo espido (sen escamas), pero con 5 fileiras lonxitudinais de placas \u00f3seas, raios cartilaxinosos nas aletas de cola heterocerca.\nAdemais, as especies da familia caracter\u00edzanse por teren catro longas barbelas por diante da boca, a cal non ten dentes nos adultos, \u00e9 protr\u00e1ctil e est\u00e1 situada en posici\u00f3n ventral.\nTe\u00f1en unha vexiga natatoria moi grande, para manter a flote en auga doce o seu enorme e pesado corpo, con tama\u00f1os que poden alcanzar m\u00e1is de catro metros de longo e case mil quilos de peso.\nH\u00e1bitat e biolox\u00eda.\nOs acipens\u00e9ridos viven en augas fr\u00edas ou temperadas, unicamente no hemisferio norte, estando case todas as especies de esturi\u00f3n ameazadas ou en perigo cr\u00edtico de extinci\u00f3n. Algunhas especies son an\u00e1dromas, vivindo no mar onde crecen e remontando os r\u00edos para desovar na \u00e9poca da reproduci\u00f3n, mentres que outras pasan toda a s\u00faa vida en augas doces.\nImportancia para ser humano.\nOs esturi\u00f3ns p\u00e9scanse desde a m\u00e1is remota antig\u00fcidade. Eran moi apreciados polos romanos, e considerados en Francia, durante a Idade Media, como \"peixes do Rei\". A s\u00faa carne, sen espi\u00f1as, apreciouse desde sempre, pero nos \u00faltimos tempos os esturi\u00f3ns son capturados (e criados en acuicultura) sobre todo polas s\u00faas ovas ou m\u00edllaras, coas que se fabrica o aut\u00e9ntico caviar.\nP\u00e9scanse con redes, xa que non morden os anzois. Algunhas especies son de grande importancia econ\u00f3mica, mentres que outras est\u00e1n case extinguidas debido \u00e1 sobrepesca e \u00e1 contaminaci\u00f3n dos r\u00edos onde desovan, polo que alg\u00fans enc\u00f3ntranse hoxe protexidos.\nTaxonom\u00eda.\nA familia dos acipens\u00e9ridos incl\u00fae os x\u00e9neros seguintes:"}
{"id": "35377", "revid": "12452", "url": "https://gl.wikipedia.org/wiki?curid=35377", "title": "Acipenseridae", "text": ""}
{"id": "35378", "revid": "89787", "url": "https://gl.wikipedia.org/wiki?curid=35378", "title": "Amancio", "text": "Amancio \u00e9 un nome propio galego de home; procede do nome latino Amantius. O feminino \u00e9 Amancia. No ano 2010 levaban o nome 483 residentes en Galicia ."}
{"id": "35379", "revid": "15490", "url": "https://gl.wikipedia.org/wiki?curid=35379", "title": "Costa da Morte", "text": "A Costa da Morte \u00e9 a franxa costeira galega que ga\u00f1ou ese nome polos numerosos naufraxios acontecidos no s\u00e9culo e comezos do s\u00e9culo e que se popularizaron a trav\u00e9s da literatura galega e inglesa. Un dos naufraxios de m\u00e1is repercusi\u00f3n nos medios foi o dos mari\u00f1eiros do \"Serpent\", que naufragaron en 1890 e se enterraron en Cabo Vil\u00e1n.\nAlgunhas veces a Costa da Morte foi delimitada como a costa que vai desde o cabo Fisterra ata as illas Sisargas, en Malpica, e outras mesmo desde Muros ata A Coru\u00f1a.\nOs actuais proxectos gobernamentais, das agrupaci\u00f3ns locais e europeas, adoitan inclu\u00edr dentro da Costa da Morte as comarcas de Berganti\u00f1os, Terra de Soneira e Fisterra e parte de Xallas, Muros e A Coru\u00f1a; inclu\u00edndo os concellos de Cabana de Berganti\u00f1os, Camari\u00f1as, Carballo, Carnota, Cee, Coristanco, Corcubi\u00f3n, Dumbr\u00eda, Arteixo, Fisterra, A Laracha, Laxe, Malpica de Berganti\u00f1os, Mazaricos, Mux\u00eda, Ponteceso, Vimianzo e Zas.\nAg\u00e1s as vilas costeiras, o litoral e o espazo mar\u00edtimo est\u00e1n catalogados como espazos naturais ZEC e ZEPA dentro da Rede Natura 2000 por ser unha \u00e1rea de importancia para as aves acu\u00e1ticas que hibernan al\u00ed, un refuxio de fauna e pola vexetaci\u00f3n dos seus cant\u00eds e polas peculiaridades xeol\u00f3xicas da costa.\nO nome.\nArtigos en xornais do s\u00e9culo recollen os primeiros usos escritos de \"costa da morte\". Alg\u00fans autores consideran que eses son os primeiros usos dese nome para esta costa. Noutros casos, retrotr\u00e1ese \u00f3 8 de xaneiro de 1908 nunha obra en ingl\u00e9s de Annette Meakin. A literatura do s\u00e9culo evocou os naufraxios en cabo Vil\u00e1n e Fisterra: Rosal\u00eda de Castro relatou como \"numerosas embarcaci\u00f3ns foron al\u00ed sempre xoguete das ondas irritadas\" e que \"como lixeiras plumas desapareceron nun instante da superficie das augas\". Sobre do cabo Vil\u00e1n, Eduardo Pondal dixo, versando, que este \"Cumpre se cadra unha fatal condena... Testigo de naufraxios e combates\" en referencia os naufraxios na costa nas d\u00e9cadas finais do s\u00e9culo. Un artigo de 1905, ilustrando o n\u00famero de naufraxios e incidencias de navegaci\u00f3n, anotou nun mapa todo o litoral desde Vigo a Ferrol como \"Costa de la Muerte\". Nesas d\u00e9cadas o goberno formulou plans para resolver un segundo ciclo de alto n\u00famero de traxedias mar\u00edtimas neste litoral e chamoulle \u00e1 costa noroeste galega \"costa brava ou da morte\" no proxecto lexislativo. Nesas datas, en 1905, Emilia Pardo Baz\u00e1n usou o mesmo termo mencionando os \"traidores cant\u00eds\" e a \"garra do monstro estendida para agarrar con forza as ondas\". En 1920 nun artigo da revista coru\u00f1esa \"El Orz\u00e1n\" describiuse unha traves\u00eda preto da illa de S\u00e1lvora e dic\u00eda que a \"costa da morte\" estaba \"saturada de prestixio literario coa s\u00faa lenda de traxedias\".\nViaxeiros ingleses publicaron artigos e estenderon a fama da costa empregando \"coast of death\", con descrici\u00f3ns como a seguinte de 1922, no s\u00e9culo e :\nOs t\u00f3picos que se foron asentando sobre esta franxa costeira relat\u00e1ronse nas seguintes d\u00e9cadas. Alg\u00fan texto describe como un barco abandonado preto de Baldaio navegaba sen tripulaci\u00f3n dicindo que era \"\"tripulado s\u00f3 pola Morte, [e que] foi visto \u00e1 mesma hora en toda costa brava. Desde A Coru\u00f1a ata Fisterra.\nL\u00edmites.\nAlg\u00fans autores argumentan que se lle acu\u00f1ou o nome de costa da morte \u00e1 costa que vai das illas Sisargas e a r\u00eda de Muros polo elevado n\u00famero de naufraxios acontecidos no s\u00e9culo XIX, sendo moitos deles barcos de bandeira inglesa. Esa denominaci\u00f3n mari\u00f1eira referiuse de diferentes xeitos, inclu\u00edndo sempre dun xeito ou doutro, \u00e1 rexi\u00f3n litoral que comprende a costa que vai de Malpica de Berganti\u00f1os a Fisterra.\nNa actualidade alg\u00fans plans de actuaci\u00f3n gobernamental (como os de promoci\u00f3n econ\u00f3mica, os elaborados por agrupaci\u00f3ns locais ou de portais de novas) empregan a denominaci\u00f3n Costa da Morte marcando outros l\u00edmites, por exemplo, refer\u00edndose a todos os concellos da Laracha ata Muros; isto \u00e9, a comarca de Berganti\u00f1os, Terra de Soneira, Fisterra e Muros.\nNaufraxios.\nSon moitos os naufraxios que se produciron nesta zona ao longo da historia. Compilaci\u00f3ns feitas con rexistros sobre dos naufraxios na Costa da Morte contabilizaron ata 643 naufraxios, sobre dun total dos 1370 do litoral galego dos que haxa rexistros escritos. O n\u00famero de persoas desaparecidas na Costa da Morte foi amplo, e o de mortos puido superar as 5984 persoas.\nA Armada de Padilla, que contou con tres gale\u00f3ns e naos e tripulaci\u00f3n portuguesa, francesa e irlandesa, esbourou preto de Fisterra en outubro de 1596 deixando 1723 mortos, que foron soterrados nos areais de Fisterra. Restos desta frota foron descubertos na costa fisterr\u00e1 no 2015. O barco bilba\u00edno \"Cantabria\", sa\u00eddo de Bos Aires, esbourou en 1773 diante de Coenda, Camari\u00f1as, deixando 51 mortos. En 1870 o barco brit\u00e1nico \"HMS Captain\" de Plymouth varou ao sur do cabo Fisterra deixando 453 mortes. En 1890 o barco brit\u00e1nico \"HMS Serpent\", que partiu de Plymouth cami\u00f1o de Serra Leoa, chocou contra a Punta do Boi por mor dun temporal. Nesa cat\u00e1strofe morreron 169 persoas e soterr\u00e1ronse preto da praia onde vararon, a Praia do Trece en Camari\u00f1as no \"Cemiterio dos Ingleses\". Entre 1900 e a primeira guerra mundial contabil\u00edzanse 22 mortos por naufraxios, ata o 1950 outros 33, e ata o 2014 outros 47.\nMoitos naufraxios deron nome a cabos ou baixos, coma os \"baixos do Serpent\" e \"do Lucin\", en Trece, e \"o Atain\", en Traba.\nLista de naufraxios dende 1907.\nLista dalg\u00fans naufraxios ocorridos na Costa da Morte dende 1907.\nTurismo.\nA costa est\u00e1 salpicada de belas paisaxes como as praias de Trece, Reira ou Ari\u00f1o (Camari\u00f1as), Laxe, Traba e Soesto (Laxe), Mar de F\u00f3ra e O Rostro (Fisterra), os penedos de Pasarela e Traba, a costa do cabo Vil\u00e1n e a costa que une Camelle con Traba.\nA Costa da Morte conta cun rico patrimonio paisax\u00edstico, etnogr\u00e1fico e megal\u00edtico. O seu litoral e costa est\u00e1n declarados como Lugar de importancia comunitaria.\nA Costa da Morte tivo en 2016 323 mil visitas tur\u00edsticas, das cales dous terzos foron turistas estranxeiros. No seu patrimonio destaca o gran n\u00famero de faros, como o do cabo Fisterra, un dos m\u00e1is visitados de Europa, e que estivo declarado entre o 2007 e 2015 como Patrimonio Europeo.\nArqueolox\u00eda.\nA zona \u00e9 notable pola conservaci\u00f3n de moitos monumentos megal\u00edticos, que levou \u00e1 planificaci\u00f3n para alg\u00fans deles do proxecto Parque Arqueol\u00f3xico do Megalitismo da Costa da Morte (v. lista completa en Lista de meg\u00e1litos de Galicia#Provincia da Coru\u00f1a).\nPortos.\nOs principais portos son:"}
{"id": "35380", "revid": "98629", "url": "https://gl.wikipedia.org/wiki?curid=35380", "title": "Fernando \u00c1lvarez de Miranda", "text": "Fernando \u00c1lvarez de Miranda y Torres, nado en Santander o 14 de xaneiro de 1924 e finado o 7 de maio de 2016, foi un pol\u00edtico espa\u00f1ol.\nTraxectoria.\nProfesor de dereito procesal na Universidade Complutense de Madrid. De ideolox\u00eda democristi\u00e1 e mon\u00e1rquica, foi deportado a Fuerteventura polo r\u00e9xime franquista tras asistir \u00f3 Congreso de M\u00fanic (1962). Membro do Consello Privado de Don Xo\u00e1n (1964). Durante a transici\u00f3n espa\u00f1ola fundou o Partido Popular Dem\u00f3crata Cristi\u00e1n que como Partido Dem\u00f3crata Cristi\u00e1n se integrou na UCD, coa que foi presidente do Congreso dos Deputados (1977-1979), foi tam\u00e9n embaixador no Salvador (1986-1989) e Defensor do Pobo (1994-1999)."}
{"id": "35381", "revid": "23204", "url": "https://gl.wikipedia.org/wiki?curid=35381", "title": "Batzarre", "text": "Batzarre \u00e9 un partido pol\u00edtico vasquista de esquerdas de Navarra que se formou en 1987 da uni\u00f3n das secci\u00f3ns navarras de Euskadiko Mugimendu Komunista (EMK) e Liga Komunista Iraultzailea (LKI), e pode considerarse sucesor de plataformas como UNAI, ANAI, ANIZ e Auzolan.\nTen un acordo con Zutik que fai que esa formaci\u00f3n en Navarra estea integrada en Batzarre.\nBatzarre constitu\u00eduse oficialmente como partido pol\u00edtico en 1991. A s\u00faa presenza \u00e9 reducida, circunscrita fundamentalmente \u00e1s comarcas de Pamplona e Tudela. Conta con 510 afiliados, e foi membro da coalici\u00f3n Nafarroa Bai at\u00e9 que a abandonou en 2011 para formar con IUN a coalici\u00f3n electoral Izquierda-Ezkerra.\nElecci\u00f3ns.\nEn canto \u00e1s elecci\u00f3ns municipais, a \u00faltima vez que se presentou en solitario foi en 2003, cando obtivo 8.449 votos (2,8%), e 15 concelleiros. En 2007 obtivo 10 concelleiros en candidaturas de Nafarroa Bai e 4 en candidaturas populares."}
{"id": "35382", "revid": "23204", "url": "https://gl.wikipedia.org/wiki?curid=35382", "title": "Aclamaci\u00f3n", "text": "Aclamaci\u00f3n \u00e9 unha forma de elecci\u00f3n sen necesidade de votaci\u00f3n, a forma m\u00e1is com\u00fan \u00e9 dar voces ou aplausos para aprobar ou elixir algo. De aprobarse ou elixirse por manifestaci\u00f3n ruidosa a unha soa voz ent\u00e9ndese que se aproba ou elixe por aclamaci\u00f3n.\nNo Canad\u00e1 consid\u00e9rase elixido un candidato para un posto por aclamaci\u00f3n cando non ten opo\u00f1entes. A aclamaci\u00f3n foi tam\u00e9n un m\u00e9todo para a elecci\u00f3n de papas da Igrexa cat\u00f3lica."}
{"id": "35383", "revid": "89787", "url": "https://gl.wikipedia.org/wiki?curid=35383", "title": "Emir", "text": "Emir, palabra que prov\u00e9n do \u00e1rabe \"amir\" (\u0623\u0645\u064a\u0631). \"o que ordena\", palabra \u00e1 s\u00faa vez derivada do verbo \"amar\" (mandar).\nO t\u00edtulo de emir variou de significado ao longo da historia. Se ben ao principio da h\u00e9xira designaba ao xefe do mundo musulm\u00e1n, tras crearse os t\u00edtulos de sult\u00e1n e rei (\"malik\") o t\u00edtulo de emir quedou desprazado para designar a dignidades menores ou oficiais.\nCon este sentido militar foi utilizado en Siria o Exipto na \u00e9poca dos ai\u00fabidas e dos mamelucos. Os emires mandaban grupos de 100 homes e os emires da garda de 1000.\nEn Al-Andalus os xefes de Estado da Dinast\u00eda Omeia ostentaron o t\u00edtulo de emir desde mediados do s\u00e9culo VIII, porque malia seren na pr\u00e1ctica independentes do imperio abb\u00e1sida de Bagdad, non ousaban adoptar o t\u00edtulo de califa. S\u00f3 no ano 929 o emir Abderrahm\u00e1n III ou Abd ar-Rahman III adopta o t\u00edtulo de califa.\nEste t\u00edtulo \u00e9 tam\u00e9n utilizado para designar a todos os descendentes de Mahoma e actualmente designa aos pr\u00edncipes das Casas Reais."}
{"id": "35384", "revid": "4007", "url": "https://gl.wikipedia.org/wiki?curid=35384", "title": "Abderrahm\u00e1n III", "text": ""}
{"id": "35385", "revid": "1987", "url": "https://gl.wikipedia.org/wiki?curid=35385", "title": "Sult\u00e1n", "text": "Sult\u00e1n (do \u00e1rabe \ufeb3\ufee0\ufec2\ufe8e\ufee5 sul\u1e6d\u0101n, e este de \"\u0633\u0644\u0637\u0629 sul\u1e6da\": \u00abpoder\u00bb) \u00e9 un t\u00edtulo utilizado nalg\u00fans pa\u00edses isl\u00e1micos equivalente ao de rei ou monarca (a\u00ednda que non se traduce, xa que un rei propiamente dito \u00e9 en \u00e1rabe un \"malik\"). Literalmente vir\u00eda significar \u00abo que exerce o poder\u00bb, e na s\u00faa orixe foi un modo de referirse aos xefes militares, xeralmente turcos, que detentaban o poder de facto en territorios nominalmente gobernados polo califa. M\u00e1is adiante converteuse en t\u00edtulo.\nO primeiro en levar oficialmente o t\u00edtulo foi Mahmud de Gazna, da dinast\u00eda dos gaznau\u00eds ou gaznavidas (998 - 1030), que gobernou desde a actual cidade afg\u00e1 de Gazni uns dominios que \u00edan desde o Ganxes a Mesopotamia. Despois converteuse no t\u00edtulo dos turcos selx\u00facidas e otom\u00e1ns, as\u00ed como da dinast\u00eda dos ai\u00fabidas (a de Saladino) e a dos mamelucos que gobernaron Exipto. Tam\u00e9n foron sult\u00e1ns os monarcas magreb\u00eds: almor\u00e1bides, almohades e outras dinast\u00edas, as\u00ed como os reis de taifas de Al-\u00c1ndalus. Marrocos foi un sultanato ata 1955, momento en que o sult\u00e1n Mohammed Ben Yusef (Mohammed V) cambiou o seu t\u00edtulo polo m\u00e1is moderno de rei (\"malik\").\nNa actualidade o t\u00edtulo l\u00e9vano os monarcas de Om\u00e1n e Brunei, e de modo honor\u00edfico alg\u00fans gobernantes locais de Filipinas, Xava ou Malaisia.\nO goberno dun sult\u00e1n recibe o nome de sultanato.\n\"Sult\u00e1n\" util\u00edzase tam\u00e9n ocasionalmente como nome propio de home."}
{"id": "35389", "revid": "12452", "url": "https://gl.wikipedia.org/wiki?curid=35389", "title": "Radio-Televisi\u00f3n Espa\u00f1ola", "text": ""}
{"id": "35390", "revid": "175690", "url": "https://gl.wikipedia.org/wiki?curid=35390", "title": "TVE", "text": ""}
{"id": "35392", "revid": "1131", "url": "https://gl.wikipedia.org/wiki?curid=35392", "title": "Telecinco", "text": "Telecinco \u00e9 unha canle de televisi\u00f3n xeralista e privada espa\u00f1ola propiedade de Mediaset Espa\u00f1a que emite a trav\u00e9s da TDT e nas plataformas de televisi\u00f3n de pago Movistar+ e Vodafone TV, Orange TV e R en Espa\u00f1a.\nAs s\u00faas emisi\u00f3ns experimentais comezaron o 10 de marzo de 1989 e posteriormente as emisi\u00f3ns regulares comezaron o 3 de marzo de 1990, sendo a segunda rede privada a transmitir por Espa\u00f1a, despois de Antena 3.\nA sede central enc\u00f3ntrase en Madrid, situada no barrio de Fuencarral, no que antigamente foron os Estudios Roma.\nHistoria.\nEn 1989, o goberno de Felipe Gonz\u00e1lez \"liberaliza\" a televisi\u00f3n espa\u00f1ola, concedendo tres licenzas de televisi\u00f3n. Esas novas canles son, \u00e1 parte de Telecinco, Antena 3 e Canal + que lle permite emitir en codificado. Xestionada polo Grupo Gestevisi\u00f3n Telecinco. As s\u00faas emisi\u00f3ns de proba comezaron por primeira vez en 10 de marzo de 1989 e m\u00e1is tarde, as s\u00faas emisi\u00f3ns regulares comezaron o 3 de marzo de 1990 sendo a segunda canle privada para transmitir por toda Espa\u00f1a. En maio de 1998 comeza a emitir un informativo diario para Galicia en desconexi\u00f3n para esta comunidade, estaba editado e presentado por Ana Rodr\u00edguez Mart\u00ed; mant\u00edvose ata agosto de 2001. \nO Grupo Telecinco.\nEn 2004 o Grupo Telecinco sae a cotizar en bolsa, e queda formado polas seguintes empresas:\nO Grupo Telecinco tam\u00e9n controla outras empresas:\nAudiencias.\nEvoluci\u00f3n da cota de pantalla mensual, segundo as medici\u00f3ns de audiencia elaboradas en Espa\u00f1a por TNS. Est\u00e1n en letra grosa e azul os meses en que foi l\u00edder de audiencia."}
{"id": "35393", "revid": "98629", "url": "https://gl.wikipedia.org/wiki?curid=35393", "title": "Naturismo", "text": "O naturismo ou nudismo comprende as pr\u00e1cticas caracterizadas pola nudez en com\u00fan co obxectivo de favorecer o respecto por un mesmo, polos demais e polo contorno. A nudez, sen intencionalidade sexual, non \u00e9 m\u00e1is que un dos compo\u00f1entes do naturismo, xa que priman a dimensi\u00f3n social, de respecto polos demais, de tolerancia e de convivencia.\nCon anterioridade, esta palabra ten tam\u00e9n designado:\nHistoria do naturismo.\nDesde o S\u00e9culo das Luces e o mito do \"bo salvaxe\" de Rousseau, o concepto de naturismo e a s\u00faa posta en pr\u00e1ctica te\u00f1en desempe\u00f1ado un papel fundamental na relaci\u00f3n co corpo e a evoluci\u00f3n dos costumes. As motivaci\u00f3ns dos seus adeptos, as\u00ed como o seu simbolismo, deixaron de evolucionar, po\u00f1endo m\u00e1is a \u00e9nfase nos valores de hixiene, m\u00e9dicos, morais e educativos. A\u00ednda que estes valores a\u00ednda subsisten, o ecoloxismo \u00e9 hoxe o m\u00e1is caracter\u00edstico.\nO naturismo naceu na Francia na segunda metade do s\u00e9culo XIX. O xe\u00f3grafo \u00c9lis\u00e9e Reclus, que o denominaba \"Gymnosof\u00eda\", v\u00eda nel \u00e1 vez un medio de revitalizaci\u00f3n f\u00edsica, unha relaci\u00f3n co corpo completamente diferente da hipocris\u00eda e dos tab\u00fas contempor\u00e1neos, unha concepci\u00f3n m\u00e1is colectiva da vida en sociedade e unha incitaci\u00f3n a respectar o planeta.\nA finais do s\u00e9culo XIX, unha corrente de ideas moi pr\u00f3xima do naturismo apareceu na Alema\u00f1a do emperador Guillerme II. Naquela altura, sexo e nudez eran tab\u00fas (mesmo cando no norte de Alema\u00f1a se produc\u00eda a nudez nas saunas, ao igual que en Escandinavia). O nacemento do movemento naturista constitu\u00edu unha reacci\u00f3n contra o pulo da industrializaci\u00f3n. Naquelas condici\u00f3ns de traballo e de vida dif\u00edciles, comezouse a reflexionar sobre outras maneiras de vivir.\nEn 1893, o soci\u00f3logo hixienista Heinrich Pudor publicou \"Nacktkultur\" (\"Cultura do nu\"), que defend\u00eda os beneficios da nudez social. Segundo el, o Home perdeu o corpo de vista e atop\u00e1base debilitado. Pudor combateu tam\u00e9n a moda dos cors\u00e9s, aos que acusaba de estragar o corpo feminino.\nOs conceptos descritos por Pudor non tardaron en se levar \u00e1 pr\u00e1ctica. A comezos do s\u00e9culo XX, os \"Wandervogel\" (\"paxaros migratorios\"), un movemento da xuventude alem\u00e1, foron os primeiros en tomar este concepto de retorno \u00e1 natureza a trav\u00e9s da nudez. Tomaron por costume, nas s\u00faas excursi\u00f3ns pola natureza, desvestirse para desfrutar dun ba\u00f1o nun lago ou r\u00edo. Pronto practicaron outras actividades nus, como a ximnasia. Estes rapaces e rapazas procuraron fuxir do inferno das cidades, da s\u00faa contaminaci\u00f3n e os seus excesos, desexando vivir m\u00e1is dunha forma sa adoptando o deporte e a danza en liberdade.\nA partir de 1902 apareceron revistas sobre a emerxencia da cultura naturista. A fotograf\u00eda co\u00f1eceu unha renovaci\u00f3n no domino do nu e os corpos fotograf\u00e1ronse en plena natureza, desprovistos de erotismo.\nEn 1903, en Lubeck, Paul Zimmerman creou o primeiro ximnasio, o Freilichtpark (\"parque da luz libre\", datado en 1981).\nEn 1918 adoptouse o nome de Frei-K\u00f6rper-Kultur (\"Cultura do corpo libre\"). Este movemento difundiuse nos pa\u00edses xerm\u00e1nicos (Austria, Su\u00edza, Pa\u00edses Escandinavos, Pa\u00edses Baixos) antes de chegar \u00e1 Francia de entre-guerras e logo aos Estados Unidos de Am\u00e9rica nos anos de 1950."}
{"id": "35395", "revid": "89787", "url": "https://gl.wikipedia.org/wiki?curid=35395", "title": "Praia nudista", "text": "Unha praia nudista \u00e9 aquela praia na que est\u00e1 permitido ou \u00e9 costume practicar o naturismo. O resto das praias, nas que \u00e9 costume tapar os xenitais, co\u00f1\u00e9cense como \"t\u00e9xtiles\" ou \"de top-less\", se as mulleres poden prescindir da parte superior do biquini ou traxe de ba\u00f1o.\nLocalizaci\u00f3n.\nEn 2009, o xe\u00f3grafo Emmanuel Jaurand constatou a existencia de praias nudistas autorizadas en 43 pa\u00edses do mundo, localizadas principalmente en Europa (a maior\u00eda na Uni\u00f3n Europea) e en Am\u00e9rica. Indicou que alg\u00fans pa\u00edses observan certa tolerancia con respecto a este tipo de lugares, citando a China, Indonesia, Turqu\u00eda ou Costa Rica. Finalmente, no resto do planeta, estas praias non parecen ter \u201cunha existencia oficial (\u2026) nin existencia ningunha\u201d. Nestes \u00faltimos casos, cando existen de xeito extraoficial, sit\u00faanse preto de balnearios internacionais. Once pa\u00edses do continente americano te\u00f1en praias nudistas autorizadas.\nEn Galiza.\nEn Galiza o naturismo non \u00e9 obxecto de lexislaci\u00f3n, \u00e9 dicir, nin est\u00e1 prohibido nin est\u00e1 permitido en espazos acoutados. O c\u00f3digo legal actual non fai menci\u00f3n \u00e1 pr\u00e1ctica puntual ou usual de ir espido, polo que calquera poder\u00eda cami\u00f1ar nu pola r\u00faa ou na praia, sen que ningu\u00e9n lle puidese sinalar que iso \u00e9 delito. Ora ben, \u00e9 relativamente frecuente observar como o naturismo, cando se practica en praias t\u00e9xtiles, d\u00e1 lugar a protestas veci\u00f1ais e dos demais ba\u00f1istas.\nNalg\u00fans casos, as praias nudistas son calas pequenas e de dif\u00edcil acceso; noutros, son parte dunha maior, m\u00e1is afastadas da entrada e algo separadas por dunas. As m\u00e1is co\u00f1ecidas son:\nNo resto de Europa.\nA existencia de praias nudistas autorizadas ou toleradas dentro da Uni\u00f3n Europea est\u00e1 suxeita \u00e1 lexislaci\u00f3n vixente de cada estado. As\u00ed, en Finlandia o nudismo \u00e9 legal en todos os lugares e en todas as circunstancias e nalg\u00fans pa\u00edses xerm\u00e1nicos (Alema\u00f1a, Austria), a nudez est\u00e1 \u201cpermitida en todas partes ag\u00e1s onde estea expresamente prohibida\u201d.\nNa maior\u00eda das praias de Dinamarca e nalgunhas de Noruega a roupa \u00e9 opcional. En Alema\u00f1a hai \u00e1reas de ba\u00f1o con roupa opcional en parques p\u00fablicos en cidades como M\u00fanic e Berl\u00edn. Tam\u00e9n \u00e9 opcional o traxe de ba\u00f1o nas praias dalg\u00fans destinos de vacaci\u00f3ns como Creta, ag\u00e1s nalgunhas praias urbanas, e por exemplo Barcelona ten d\u00faas praias con \u00e1reas nudistas situadas no centro da cidade (Barceloneta e Mar Bella). O Ministerio de Agricultura e Medio Ambiente de Espa\u00f1a enumera m\u00e1is de 240 praias nudistas oficiais.\nNo resto do mundo.\nNoutras partes do mundo hai praias oficiais en Australia, Israel e Sur\u00e1frica. En Nova Zelandia p\u00f3dese ir espido en calquera praia onde se acepte a nudez, polo que non hai praias nudistas oficiais. A primeira praia de Sur\u00e1frica foi autorizada en 2015 na Reserva Natural de Mpenjati, situada na rexi\u00f3n de Wild Coast, a uns 150\u00a0km de Durban.\nHistoria.\nDurante un cruceiro, o rei Eduardo VIII e a s\u00faa parella Wallis Simpson pararon nunha praia da illa de Rab, onde o rei obtivo un permiso especial do goberno local para nadar espido, co que se converteu na primeira praia nudista oficial do mundo. As praias nudistas comezaron a popularizarse na d\u00e9cada de 1950 na costa francesa e dende ent\u00f3n estend\u00e9ronse polo mundo. Algunhas forman parte dunha \u00e1rea nudista maior, como ocorre en Cap d'Agde.\nAs d\u00e9cadas de 1960 e 1970 viron aparecer certa tolerancia coas praias nudistas nos Estados Unidos. Un exemplo foi Jacob Riis Park, onde o nudismo estaba limitado a \"Bay One\", a secci\u00f3n m\u00e1is ao norte demarcada informalmente por diques. Orixinalmente frecuentada por homes homosexuais, a popularidade expandiuse aos naturistas tradicionais, inclu\u00eddas \u00e1s familias. Cando o parque pasou a formar parte da Gateway National Recreation Area en 1972, a lei federal substitu\u00edu as leis locais de exhibici\u00f3n indecente. En 1974 aprobouse unha lei da cidade que prohibiu explicitamente a nudez no parque, mais a United States Park Police continuou coa s\u00faa pol\u00edtica de indulxencia a non ser que se violasen outras leis. A nudez ilegalizouse mediante unha lei estatal de 1983.\nA\u00ednda que o desenvolvemento das praias nudistas foi separado das asociaci\u00f3ns nacionais naturistas, alg\u00fans destes grupos amosaron interese neles e axudaron a protexelas legalmente e a trav\u00e9s de publicaci\u00f3n de gu\u00edas de comportamento.\nEn Galicia.\nEn 1975 comezou a practicarse o nudismo en praias de Galicia, o que levou a que varias persoas fosen detidas na praia de Barra. No ver\u00e1n de 1983, a praia de Baro\u00f1a, a que acud\u00edan nudistas dende a d\u00e9cada anterior, converteuse no centro das actividades da Coordinadora Nudista-Ecologista Radical, liderada polo economista Miguel Cancio e o concelleiro da Coru\u00f1a Pedro Arias. Os seus integrantes sufriron ataques e 14 persoas foron detidas. Despois destes sucesos comezou o proceso de despenalizaci\u00f3n, que chegou en 1989 coa modificaci\u00f3n do C\u00f3digo Penal que suprim\u00eda o delito de esc\u00e1ndalo p\u00fablico."}
{"id": "35396", "revid": "13949", "url": "https://gl.wikipedia.org/wiki?curid=35396", "title": "Politburo", "text": "Politburo \u00e9 un acr\u00f3nimo que designa Political Bureau. O termo deriva do ruso \"politicheskoe byuro\", contra\u00eddo para \"politbyuro\", ou do alem\u00e1n \"Politb\u00fcro\". Tr\u00e1tase do m\u00e1ximo \u00f3rgano executivo de numerosos partidos comunistas.\nNos estados stalinistas, o Politburo era o m\u00e1ximo \u00f3rgano de poder, e era elixido polo Comit\u00e9 Central, que \u00e1 s\u00faa vez era elixido polo supremo \u00f3rgano de decisi\u00f3n, o Congreso."}
{"id": "35399", "revid": "56817", "url": "https://gl.wikipedia.org/wiki?curid=35399", "title": "Rock Around the Clock", "text": "\"Rock Around the Clock\" \u00e9 unha canci\u00f3n de Rock and roll escrita en 1952 Max C. Freedman e James E. Myers. A\u00ednda que a primeira gravaci\u00f3n foi a de Sonny Dae &amp; the Knights, a versi\u00f3n m\u00e1is famosa foi a de Bill Haley and His Comets en 1954. Non foi a primeira canci\u00f3n que poderiamos denominar rock mais si foi a primeira que chegou a n\u00famero un na lista de vendas nos Estados Unidos."}
{"id": "35402", "revid": "89787", "url": "https://gl.wikipedia.org/wiki?curid=35402", "title": "Cleveland Cavaliers", "text": "Os Cleveland Cavaliers (tam\u00e9n co\u00f1ecidos coma os Cavs) son un equipo profesional de baloncesto con base en Cleveland, Ohio. Xogan na Divisi\u00f3n Central da Conferencia Leste da National Basketball Association (NBA). Xogan os seus partidos como locais no Quicken Loans Arena.\nHistoria da franqu\u00eda.\nOs Cavaliers comezaron a xogar na NBA en 1970 coma unha nova franqu\u00eda, sen vir doutra cidade. Baixo a direcci\u00f3n do adestrador Bill Fitch acadaron o peor r\u00e9cord da liga, 15-67. Con todo, o equipo comezouse a constru\u00edr \u00f3 redor da elecci\u00f3n do \"draft\" de 1971, Austin Carr, quen foi capaz de anotar 63 puntos nun s\u00f3 encontro.\nNa tempada 1975-1976, con Carr, Bingo Smith, Jim Chones, Dick Snyder e o recentemente adquirido Nate Thurmond, Fitch liderou os Cavs a un balance de 49-33, o mellor da Divisi\u00f3n Central. Recibiu o premio \u00f3 Adestrador do Ano e os Cavs fixeron a s\u00faa primeira aparici\u00f3n nos playoffs.\nCleveland logrou ga\u00f1a-las series contra os Washington Bullets, 4-3, e por mor dos moitos tiros anotados no derradeiro segundo dos sete partidos a rolda foi co\u00f1ecida na \u00e1rea local como \"A Milagre de Richmond\". Secas\u00ed na segunda rolda o equipo viuse afectado polas lesi\u00f3ns, particularmente pola de Jim Chones, e os Cavs perderon contra os Boston Celtics na final da Conferencia Leste.\nXa nos 80, o novo dono Ted Stepien asinou e despidiu toda unha serie de adestradores, fixo malos intercambios e unha mala pol\u00edtica de fichaxes de axentes libres. Precisamente esta mala pol\u00edtica no referente \u00f3 traspaso de xogadores costoulle \u00f3 equipo varias elecci\u00f3ns de primeiras roldas, o que levou \u00e1 NBA a impo\u00f1er unha norma pola que se prohibiu \u00f3s equipos dar coma pago por un xogador elecci\u00f3n de primeira rolda do \"draft\" en anos consecutivos, norma co\u00f1ecida como \"A norma de Ted Stepien\". Ademais, tam\u00e9n ameazou con muda-la franqu\u00eda a Toronto, pero os irm\u00e1ns George e Gordon Gund merc\u00e1rona a mediados dos 80 e decidiron mante-lo equipo na cidade. De feito, Toronto conseguir\u00eda unha nova franqu\u00eda en 1993.\nEn 1986, sendo os irm\u00e1ns Gund os donos da franqu\u00eda, o equipo adquiriu mediante o \"draft\" ou en intercambios varios a Brad Daugherty, a Mark Price, a Larry Nance e a Ron Harper. Estes xogadores (excepto Harper, mandado \u00f3s Clippers polos dereitos sobre Danny Ferry) ser\u00edan o n\u00facleo do equipo que levar\u00eda os Cavs a oito aparici\u00f3ns nos playoffs nas seguintes nove tempadas, e en tres delas con m\u00e1is de 50 vitorias en tempada regular. En 1989 os Cavs xogaban contra os Chicago Bulls en playoffs, coa vantaxe de cancha e \u00f3 mellor de cinco partidos. No cuarto partido, Cleveland logrou ga\u00f1ar no tempo extra 108-105, recuperando a vantaxe de cancha perdida anteriormente. No quinto encontro, estaban empatados ata que Cleveland logrou anotar para liderar por un punto a tres segundos do final. Chicago pediu un tempo morto. Na reanudaci\u00f3n, d\u00e9ronlle o bal\u00f3n a Michael Jordan, que lanzou \u00e1 canastra. Craig Ehlo saltou para intentar tapona-lo lanzamento, pero Jordan parec\u00eda manterse no aire mentres Ehlo xa ca\u00eda, e cando aterrou, Jordan lanzou. \"O Tiro\" entrou na canastra sobre a bucina, e Chicago ga\u00f1ou as series 3-2. Este tiro ga\u00f1ador \u00e9 considerado un dos momentos cume da carreira de Jordan, e o propio partido como un dos mellores da historia. Pero o momento cume dos Cavaliers chega na tempada 1991-1992, cando acadaron un balance de 57-25 e chegaron \u00e1s finais da Conferencia Leste, perdendo de novo contra os Chicago Bulls por 4-2. Como se pode ver, Cleveland non tivo moito \u00e9xito nos playoffs neste per\u00edodo.\nDespois diso, chegou o declive. Coas retiradas e as sa\u00eddas de Nancy, Daugherty e Price, o equipo perdeu o seu poder e non foi capaz de loitar ata moito tempo despois polos playoffs, onde antes adoitaban te-lo maior problema contra os Bulls.\nDurante varios anos e baixo o liderado do base Terrell Brandon, os Cavs convert\u00e9ronse no equipo m\u00e1is defensivo da NBA, sendo os que menos puntos recib\u00edan por partido e baseando a s\u00faa t\u00e1ctica na defensa. Pero a incapacidade ofensiva fixo que os Cavs tampouco tiveran \u00e9xito nesta \u00e9poca.\nM\u00e1is tarde, xogadores como Ricky Davis ou Zydrunas Ilgauskas chegaron \u00f3 equipo, aumentando a calidade, pero de maneira infrutuosa.\nE tralos d\u00edas de gloria dos Cavs chegaron varias tempadas desastrosas. V\u00edronse os Cavs no fondo da clasificaci\u00f3n, convert\u00e9ndose nun dos equipos habituais no sorteo das posici\u00f3ns do \"draft\". Tras outra tempada decepcionante, a 2002-2003, os Cavs conseguiron a elecci\u00f3n n\u00famero un no draft, utilizada para elixir a LeBron James, directamente do instituto. A condici\u00f3n de James coma estrela local (xogou no Instituto St. Vicent-St. Mary na pr\u00f3xima Akron) e cunha das meirandes perspectivas da historia da NBA conduciu a moitos a ve-la s\u00faa selecci\u00f3n como un punto de inflexi\u00f3n na historia da franqu\u00eda. A tempada 2003-2004 amosou unhas grandes esperanzas para o futuro, cun James que se estaba a converter nun dos xogadores m\u00e1is dominantes da liga e que ga\u00f1aba o premio \u00f3 Rookie do Ano. Esas esperanzas eran a\u00ednda m\u00e1is grandes para a tempada 2004-2005. James converteuse nunha superestrela consolidada, incrementando a s\u00faa media de puntos, de tiros anotados, de asistencias e de rebotes. A pesar da perda de Carlos Boozer baixo circunstancias moi dubidosas, James formou o n\u00facleo do equipo xunto a Drew Gooden e Zydrunas Ilgauskas. Despois dun prometedor comezo no que chegaron a ser quintos de conferencia, os Cavaliers entraron nunha espiral negativa que conduciu \u00f3 despido do adestrador Paul Silas e do director xeral Jim Paxson. Os Cavs non se cualificaron para os playoffs nese ano, xa que empataron cos New Jersey Nets na oitava praza, sendo estes \u00faltimos os favorecidos polo desempate.\nA pretempada de 2005 foi de moitos cambios. Contratouse un novo adestrador, Mike Brown, e un novo director xeral, o antigo ala dos Cavs Danny Ferry. Tam\u00e9n se asinaron os axentes libres Larry Hughes, Donyell Marshall e Damon Jones, este \u00faltimo durante catro anos por 16 mill\u00f3ns de d\u00f3lares e o resto con contratos de m\u00e1is dun ano. Xunto \u00f3 novo dono, Dan Gilbert, a directiva dos Cavaliers era na s\u00faa meirande parte novata nos seus respectivos postos. Pero a pesar da relativa inexperiencia dos acabados de chegar, a franqu\u00eda depositaba as s\u00faas esperanzas en LeBron James, comparado por moitos con Michael Jordan.\nOs Cavs son o equipo con m\u00e1is anos na NBA dos que nunca chegaron a unhas finais polo t\u00edtulo.\nEn marzo, os Cavaliers acadaron a s\u00faa primeira aparici\u00f3n nos playoffs dende a tempada 1997-98, sendo cuartos na Conferencia Leste. Enfront\u00e1ronse \u00f3s Washington Wizards na primeira rolda. Despois dos dous primeiros encontros, \u00edan empatados 1-1, pero unha canastra de LeBron James a falta de 5.7 segundos \u00f3 final do terceiro encontro deu a vitoria \u00f3s Cavaliers. Ent\u00f3n, os Wizards ga\u00f1aron o cuarto partido, forzando o quinto partido nas series en Cleveland. Os Cavs ga\u00f1aron o encontro decisivo 121-120, nun excitante tempo extra no que se viu a James anotando o lanzamento ga\u00f1ador a falta de 0.9 segundo para o remate do partido. O sexto partido tam\u00e9n chegou \u00e1 pr\u00f3rroga por mor dunha tripla de Gilbert Arenas. No tempo extra, por\u00e9n, Damon Jones anotou un tiro moi distante nos derradeiros segundos que provocou a vitoria dos Cavs no partido e nas series, avanzando as\u00ed \u00e1 segunda rolda por primeira vez en 13 anos.\nNa segunda rolda, os Cavs perderon os dous primeiros partidos contra os Detroit Pistons, pero ga\u00f1aron os tres seguintes, inclu\u00edndo un no Palace of Auburn Hills, provocando a \u00fanica racha de tres derrotas consecutivas dos Pistons en toda a tempada. Pero perderon o sexto e o s\u00e9timo partido (79-61). Este derradeiro partido da serie produciu dous r\u00e9cords de dubidosa honra para os Cavaliers, o de menos puntos anotados nun s\u00e9timo partido e empataron o de menos puntos anotados nunha metade con 23.\nEstas d\u00faas roldas de playoffs foron unha mostra da proxecci\u00f3n de LeBron James, que \u00e1 idade de 21 anos xa acadou moitos r\u00e9cords do tipo \"o m\u00e1is xove en...\". E o m\u00e1is importante, marca o renacer dunha franqu\u00eda que unha vez estivo entre as m\u00e1is fortes da liga.\nGalard\u00f3ns individuais.\nMVP da Tempada da NBA\nMVP das Finais da NBA\nRookie do Ano da NBA\nAdestrador do Ano da NBA\nExecutivo do Ano da NBA\nXogador M\u00e1is Deportivo da NBA\nCidad\u00e1n do Ano da NBA\nPrimeiro Equipo de Rookies NBA\nSegundo Equipo de Rookies NBA\nPrimeiro Equipo All-NBA\nSegundo Equipo All-NBA\nTerceiro Equipo All-NBA\nPrimeiro Equipo Defensivo da NBA\nSegundo Equipo Defensivo da NBA\nMedios de comunicaci\u00f3n.\nRadio.\nWTAM (frequencia 1100 na AM) en Cleveland \u00e9 a estaci\u00f3n m\u00e1is importante dunha rede de 16 emisoras dos Cavaliers. O veterano locutor Joe Tait traballa como comentarista das xogadas na radio dende 1970, cun par\u00f3n mentres o dono do equipo era Ted Stepien. Tait est\u00e1 considerado coma un dos locutores m\u00e1is importantes no deporte profesional estadounidense.\nTelevisi\u00f3n.\nA televisi\u00f3n dos Cavaliers emite por cable e por sat\u00e9lite a trav\u00e9s da rede de Fox Sports en Ohio, e tam\u00e9n na WUAB (canle 43) de Cleveland, e \u00e9 a m\u00e1is importante dunha rede de sete emisoras.\nDende 2006, o locutor Fred McLeod e o analista e antigo xogador dos Cavs Scott Williams son os encargados de retransmiti-los encontros por televisi\u00f3n. McLeod foi nomeado en substituci\u00f3n do que o fora por moito tempo, Michael Reghi. A lenda dos Cavs Austin Carr \u00e9 o analista da WUAB."}
{"id": "35406", "revid": "114", "url": "https://gl.wikipedia.org/wiki?curid=35406", "title": "Amadeo Avogadro", "text": ""}
{"id": "35407", "revid": "2248", "url": "https://gl.wikipedia.org/wiki?curid=35407", "title": "Pe\u00f1\u00f3n de V\u00e9lez de la Gomera", "text": ""}
{"id": "35409", "revid": "22570", "url": "https://gl.wikipedia.org/wiki?curid=35409", "title": "Aclimataci\u00f3n", "text": "Aclimataci\u00f3n \u00e9 o proceso polo que un organismo se adapta \u00f3s cambios do seu contorno, frecuentemente en relaci\u00f3n coa temperatura ou clima, a diferenza da adaptaci\u00f3n, a aclimatizaci\u00f3n acontece nun per\u00edodo de tempo relativamente curto como a vida dun organismo ou grupo. Nalg\u00fans organismos a aclimataci\u00f3n desenv\u00f3lvese en ciclos peri\u00f3dicos, como o medro do pelo que experimentas alg\u00fans mam\u00edferos no inverno.\nAlg\u00fans cient\u00edficos distinguen entre a aclimataci\u00f3n como resposta a alteraci\u00f3ns ambientais naturais e a aclimataci\u00f3n como resposta a mudanzas ambientais impostas en condici\u00f3ns de laboratorio."}
{"id": "35410", "revid": "23204", "url": "https://gl.wikipedia.org/wiki?curid=35410", "title": "Tr\u00edatlon", "text": "O tr\u00edatlon \u00e9 un deporte individual e de resistencia, que re\u00fane tres disciplinas deportivas: a nataci\u00f3n, o ciclismo e a carreira a p\u00e9, por esta orde e ininterrompidamente, de xeito que se realizan unhas transici\u00f3ns altamente regulamentadas entre unha especialidade e outra, sen deixar a proba. A nataci\u00f3n pode practicarse tanto en mar como en lago, m\u00e1is ou menos artificial.\n\u00c9 seguramente un dos deportes m\u00e1is duros que existen no panorama competitivo internacional actual. Os deportistas que o practican mante\u00f1en un severo calendario de adestramentos para poder facer fronte \u00e1s esixentes condici\u00f3ns das probas, tanto f\u00edsicas como psicol\u00f3xicas.\nGaliza conta con campi\u00f3ns de gran renome no tr\u00edatlon masculino, como Iv\u00e1n Ra\u00f1a ou Xavier G\u00f3mez Noia, ademais dunha selecci\u00f3n galega de tr\u00edatlon que competiu internacionalmente en probas da Copa de Europa.\nO tr\u00edatlon foi inclu\u00eddo entre as disciplinas ol\u00edmpicas nos Xogos Ol\u00edmpicos de 2000, en Sydney. Administrativamente, o tr\u00edatlon depende en Galiza da Federaci\u00f3n galega de tr\u00edatlon e p\u00e9ntatlon moderno.\nHistoria.\nAs primeiras competici\u00f3ns de tr\u00edatlon comezan en Francia, contra 1920. Nas ribeiras do Marne, en Joinville-le-Pont, nos arrabaldes de Par\u00eds, disput\u00e1banse unhas competici\u00f3ns denominadas os \"Trois Sports\" (os tres deportes) nos domingos de ver\u00e1n. As probas eran a carreira a p\u00e9, o ciclismo e a nataci\u00f3n, a\u00ednda que \u00e1s veces a nataci\u00f3n v\u00edase substitu\u00edda polo pirag\u00fcismo.\nPero o primeiro tr\u00edatlon moderno, aproximadamente tal e como n\u00f3s o co\u00f1ecemos, naceu en Fiesta Island, na cidade californiana de San Diego, en maio de 1975. Sobre unha distancia de 800 metros en nataci\u00f3n, 8\u00a0km de bicicleta e 8\u00a0km de carreira a p\u00e9 decorreu esta primeira proba, que naceu ao abeiro do culto ao corpo da Costa Oeste.\nCon todo, a lenda sinala como punto de orixe do tr\u00edatlon un evento algo posterior. En 1977, nunha taberna de Hawai chamada \"Le Primo\", o capit\u00e1n de nav\u00edo veterano da Mari\u00f1a dos Estados Unidos, John Collins, desafiou os mar\u00edns que acababan de vencer o seu equipo de veteranos nunha carreira de remudas a p\u00e9. Prop\u00faxolles disputar unha competici\u00f3n que agrupase as probas de resistencia m\u00e1is importantes do arquip\u00e9lago: a Waikiki Rough Water Swim (3,9\u00a0km de nataci\u00f3n), a Around Oahu Bike Race (179\u00a0km sobre a bicicleta), e mais o marat\u00f3n de Honolulu (42,195\u00a0km a p\u00e9). O 18 de febreiro de 1978, 15 candidatos se botan \u00e1 auga para conseguir o t\u00edtulo de ironman, ou \"home de ferro\". O primeiro en chegar foi Gordon Haller, que tardou 11:46'58\". Remataron a proba doce. Hawai segue sendo para moitos a meca do tr\u00edatlon mundial.\nHoxe en d\u00eda o tr\u00edatlon \u00e9 un deporte consolidado en por si, que non pode considerarse unicamente como a uni\u00f3n de nadar, correr en bicicleta e correr a p\u00e9: ten adestramentos, campionatos, t\u00e9cnicas, materiais e metodolox\u00edas particulares, sen contar que \u00e9 precisamente nas zonas de transici\u00f3n entre unha e outra pr\u00e1ctica onde moitas veces se deciden as probas.\nDistancias.\nTodas as distancias son iguais para homes e para mulleres."}
{"id": "35411", "revid": "865", "url": "https://gl.wikipedia.org/wiki?curid=35411", "title": "Mary Star of the Sea", "text": "Mary Star of the Sea \u00e9 o \u00fanico \u00e1lbum do supergrupo estadounidense de rock alternativo Zwan. Foi editado o 28 de xaneiro de 2003 a trav\u00e9s do selo Reprise Records. Os temas \"Honestly\"e \"Lyric\" foron publicados como sinxelos. Corgan anunciou a disoluci\u00f3n da banda sete meses despois da publicaci\u00f3n do disco debido a conflitos internos."}
{"id": "35413", "revid": "56817", "url": "https://gl.wikipedia.org/wiki?curid=35413", "title": "Out of Exile", "text": "Out of Exile \u00e9 o segundo \u00e1lbum da banda de rock Audioslave. Foi editado o 23 de maio de 2005 en todo o mundo, e un d\u00eda m\u00e1is tarde nos Estados Unidos."}
{"id": "35414", "revid": "56817", "url": "https://gl.wikipedia.org/wiki?curid=35414", "title": "\u00c1cuatlon", "text": "O \u00e1cuatlon \u00e9 unha especialidade deportiva relacionada co tr\u00edatlon e que consiste na agrupaci\u00f3n dunha carreira a p\u00e9, unha proba de nataci\u00f3n, e de novo unha carreira a p\u00e9. Non \u00e9 unha especialidade ol\u00edmpica.\nA diferenza do tr\u00edatlon, o \u00e1cuatlon ofrece algunhas vantaxes de tipo lox\u00edstico, porque reduce o espazo destinado \u00e1 competici\u00f3n e mais a duraci\u00f3n da mesma. Por\u00e9n, ao igual ca no tr\u00edatlon, as probas disp\u00fatanse ininterrompidamente e cunhas transici\u00f3ns cronometradas que habitualmente son clave na resoluci\u00f3n da proba.\nO \u00e1cuatlon est\u00e1 adscrito en Galiza \u00e1 federaci\u00f3n deportiva de tr\u00edatlon e p\u00e9ntatlon moderno. O campionato do mundo da especialidade disp\u00fatase normalmente unha semana antes de que te\u00f1a lugar o de tr\u00edatlon."}
{"id": "35415", "revid": "98629", "url": "https://gl.wikipedia.org/wiki?curid=35415", "title": "Audioslave (\u00e1lbum)", "text": "Audioslave \u00e9 o \u00e1lbum de estrea da banda de rock estadounidense Audioslave. Foi editado o 19 de novembro do 2002 a trav\u00e9s dos selos Epic Records e Interscope Records. O disco conta cos exitosos sinxelos \"Cochise\", \"Show Me How to Live\", \"What You Are\", \"Like a Stone\" e \"I Am the Highway\". Foi certificado 3 veces platino pola RIAA nos Estados Unidos. "}
{"id": "35417", "revid": "23204", "url": "https://gl.wikipedia.org/wiki?curid=35417", "title": "Mike Inez", "text": "Michael \"Mike\" Inez, nado o 14 de maio de 1966 en San Fernando (California), \u00e9 un m\u00fasico de rock. Comezou tocando a guitarra e o saxof\u00f3n, e dende finais dos anos 80 estivo tocando o baixo en bandas como Alice in Chains."}
{"id": "35422", "revid": "12452", "url": "https://gl.wikipedia.org/wiki?curid=35422", "title": "Imperator", "text": ""}
{"id": "35423", "revid": "624", "url": "https://gl.wikipedia.org/wiki?curid=35423", "title": "Pars Orientis", "text": ""}
{"id": "35424", "revid": "624", "url": "https://gl.wikipedia.org/wiki?curid=35424", "title": "Pars Occidentis", "text": ""}
{"id": "35425", "revid": "4459", "url": "https://gl.wikipedia.org/wiki?curid=35425", "title": "Shoah", "text": ""}
{"id": "35426", "revid": "839", "url": "https://gl.wikipedia.org/wiki?curid=35426", "title": "Bispo de Roma", "text": ""}
{"id": "35427", "revid": "839", "url": "https://gl.wikipedia.org/wiki?curid=35427", "title": "Exarca", "text": ""}
{"id": "35428", "revid": "85894", "url": "https://gl.wikipedia.org/wiki?curid=35428", "title": "Cu\u00e1dratlon", "text": "O cu\u00e1dratlon \u00e9 un deporte composto por catro especialidades, fundamentalmente nataci\u00f3n, pirag\u00fcismo, ciclismo e carreira a p\u00e9, distribu\u00eddas nesta orde e con desenvolvemento ininterrompido dunha a outra.\nO cu\u00e1dratlon non \u00e9 deporte ol\u00edmpico. En Galiza, a federaci\u00f3n que se ocupa do cu\u00e1dratlon \u00e9 a de tr\u00edatlon e p\u00e9ntatlon moderno.\nDistancias.\nTodas as distancias son iguais para homes e para mulleres. Os organizadores poden rebaixar ata un 10% os percorridos en funci\u00f3n das caracter\u00edsticas dos circu\u00edtos ou climatol\u00f3xicas."}
{"id": "35430", "revid": "15490", "url": "https://gl.wikipedia.org/wiki?curid=35430", "title": "Exarcado de R\u00e1vena", "text": "O Exarcado de R\u00e1vena foi o centro do poder bizantino en Italia desde finais do s\u00e9culo VI ata o ano 751, cando o \u00faltimo exarca foi executado polos longobardos.\nIntroduci\u00f3n.\nEn 404, durante o mandato de Honorio, R\u00e1vena converteuse na capital do Imperio Romano de Occidente grazas \u00e1 s\u00faa vantaxosa localizaci\u00f3n e o seu abrigado porto con acceso ao Adri\u00e1tico. A cidade continuou sendo o centro do Imperio Romano de Occidente ata a s\u00faa disoluci\u00f3n en 476, momento en que se converteu na capital primeiro de Odoacro e logo dos ostrogodos, baixo Teodorico, rexendo o territorio de Italia, Galia Cisalpina, Dalmacia e Sicilia. En 540, R\u00e1vena foi conquistada polo xeneral bizantino Belisario, a\u00ednda que ser\u00eda posteriormente recuperada polos ostrogodos e volta a conquistar para Bizancio por Nars\u00e9s en 552.\nPosteriormente, por mor da invasi\u00f3n lombarda, que comezou en 568, R\u00e1vena pasou a ser a sede do exarcado imperial. O exarcado fundouse e organizou durante o reinado do emperador Mauricio (582-602).\nO exarcado.\n\u00c1 fronte do exarcado estaba o exarca, representante do emperador, que asum\u00eda tanto o poder civil como o militar dentro do territorio. O territorio baixo dominio efectivo do exarca estend\u00edase pola costa adri\u00e1tica de Italia desde Venecia no norte ata As Marcas. O resto dos territorios bizantinos da pen\u00ednsula italiana non estaban baixo a autoridade directa do exarca, sen\u00f3n baixo o goberno de duques ou \"magistri militum\". As illas non pertenc\u00edan ao exarcado: Sicilia constitu\u00eda unha unidade administrativa diferente, en tanto que C\u00f3rsega e Sarde\u00f1a depend\u00edan do Exarcado de Cartago.\nOs longobardos estableceron a s\u00faa capital en Pavia, desde onde controlaban o val do Po. Alg\u00fans guerreiros independentes penetraron m\u00e1is cara ao sur, e estableceron os ducados de Spoleto e Benevento. A creaci\u00f3n destes ducados dificultou as comunicaci\u00f3ns de R\u00e1vena cos territorios bizantinos da Italia meridional, facendo m\u00e1is precario o poder de Bizancio na pen\u00ednsula.\nDurante o s\u00e9culo VII, o Exarcado foi perdendo territorios en beneficio dos longobardos. Piemonte, Lombard\u00eda, o V\u00e9neto, Toscana e gran parte do sur de Italia pasaron a poder dos longobardos, as\u00ed como Liguria (en 640). Roma, nominalmente baixo a autoridade do exarca, era na pr\u00e1ctica rexida polo Papa, e a rivalidade deste \u00faltimo co Patriarca de Constantinopla era causa frecuente de tensi\u00f3ns.\nEn torno ao ano 740, en v\u00e9speras do seu final, o Exarcado controlaba apenas Istria (excepto a lagoa de Venecia, que comezaba a establecerse como unha cidade-estado independente, Ferrara, R\u00e1vena coa Pent\u00e1pole e Perugia.\nO final do exarcado.\nDurante os s\u00e9culos VII e VIII, a posici\u00f3n do exarca foi fac\u00e9ndose m\u00e1is dif\u00edcil, debido \u00e1 ameaza dos longobardos e os francos, as\u00ed como pola divisi\u00f3n entre a cristiandade oriental e occidental motivada pola crise iconoclasta e a rivalidade entre o Papa e o Patriarca de Constantinopla.\nR\u00e1vena continuou sendo a s\u00e9 do exarcado ata a revolta do 727 contra os emperadores iconoclastas. O \u00faltimo exarca foi asasinado polos longobardos en 751. O exarcado transformouse no catapanado de Italia, con capital en Bari, cidade que foi conquistada polos \u00e1rabes en 858 e recuperada por Bizancio en 878.\nCando, en 756 os francos expulsaron aos longobardos, o papa Estevo III reclamou o exarcado. O seu aliado, Pipino o Breve, rei dos francos, doou os territorios conquistados do antigo exarcado ao Papa en 756. Esta doaz\u00f3n, confirmada posteriormente por Carlomagno (774), constit\u00fae o inicio do poder temporal do Papado, co\u00f1ecido como Patrimonio de San Pedro.\nCando Sicilia foi conquistada polos \u00e1rabes no s\u00e9culo X, os restos do poder bizantino en Italia organiz\u00e1ronse nos temas de Calabria e Longobardia. Istria e a cabeceira do Adri\u00e1tico foron incorporados a Dalmacia.\nCronolox\u00eda dos exarcas de R\u00e1vena.\nAp\u00f3s Nars\u00e9s, duque de 554 a 568, os exarcas son:"}
{"id": "35432", "revid": "98629", "url": "https://gl.wikipedia.org/wiki?curid=35432", "title": "Family Guy", "text": "Family Guy \u00e9 unha comedia de animaci\u00f3n norteamericana creada por Seth MacFarlane para FOX en 1999. A serie foi cancelada unha vez en 2000 e outra no 2002, pero as fortes vendas de DVD e as reposici\u00f3ns dos cap\u00edtulos en Cartoon Network levou \u00e1 FOX a retomar a s\u00faa produci\u00f3n no 2005. Este \u00e9 sen d\u00fabida un feito \u00fanico para unha serie de televisi\u00f3n, e a\u00ednda m\u00e1is para unha serie de animaci\u00f3n.\nO principal protagonista, Peter Griffin, \u00e9 a cabeza dunha familia de clase media clasicamente disfuncional. A marca de humor propia de \"Family Guy\" son as habituais referencias \u00e1 cultura popular de forma disparatada e os \"flashbacks\" sen sentido que xorden durante os momentos m\u00e1is divertidos e m\u00e1is inesperados.\nSeth MacFarlane, al\u00e9n de ser o autor da serie, contrib\u00fae igualmente para as voces de moitos dos personaxes (Peter, Brian, Stewie, Glenn Quagmire, Tom Tucker, e alg\u00fans outros).\nHistoria.\nA primeira e segunda temporada de \"Family Guy\" fix\u00e9ronse a comezos de 1999, despois de que dous curtos chamados \"The Life of Larry\" e \"Larry and Steve\" captasen a atenci\u00f3n da FOX. Larry servir\u00eda como base para o personaxe de Peter Griffin, mentres que o cadelo Brian est\u00e1 baseado en Steve.\nDespois anunciouse a s\u00faa cancelaci\u00f3n, pero un cambio na FOX e a protesta dos fans fixeron revogar esta decisi\u00f3n e facer a terceira temporada. \u00d3 rematar a terceira temporada a serie foi realmente cancelada. As emisi\u00f3ns dos cap\u00edtulos en Teletoon (e despois Adult Swim) fixeron medrar o interese, facendo medrar a venda de DVD (vend\u00e9ronse 2,2 mill\u00f3ns nun ano).\n\"Family Guy\" retornou \u00e1 produci\u00f3n no 2004, con d\u00faas novas temporadas (para un total de cinco) e a sa\u00edda en DVD do filme, \"\". A oitava temporada est\u00e1 en curso.\nPersonaxes.\nEsta familia est\u00e1 composta polo pai, Peter Griffin (o pai de familia, cat\u00f3lico e irland\u00e9s-americano, totalmente descerebrado), a muller deste, Lois Griffin, (a ama de casa e mestra de piano), e os tres fillos que te\u00f1en: Chris (en plena puberdade e que herdou todo o malo de seu pai), Meg (a filla m\u00e1is vella, pouco querida pola s\u00faa familia e desprezada polos seus amigos) e Stewie (un beb\u00e9 un tanto diab\u00f3lico). A familia compl\u00e9tase co can, Brian, o cal \u00e9 b\u00edpede e pode falar (o personaxe m\u00e1is sensato e incluso m\u00e1is humano c\u00f3s propios humanos).\nEsta familia coexiste con outros personaxes, coma Quagmire (un desviado sexual), Cleveland (como eles mesmos din \"un negro abandonado pola muller\"), Joe (o polic\u00eda paral\u00edtico)... todos eles cun rol diferente e que configuran un mosaico da sociedade.\nCasting.\nVoces orixinais:\nGu\u00eda de episodios.\nActualmente estase transmitindo a tempada n\u00famero oito nos Estados Unidos. Existiu un debate acerca das temporada cinco e seis, xa que a cuarta foi dividida en d\u00faas, deixando pensar que eran as n\u00famero catro e cinco. Na p\u00e1xina oficial de \"Family Guy\" confirmouse que a temporada n\u00famero catro, malia ser dividida en dous, \u00e9 s\u00f3 unha."}
{"id": "35433", "revid": "736", "url": "https://gl.wikipedia.org/wiki?curid=35433", "title": "Perdidos", "text": ""}
{"id": "35434", "revid": "736", "url": "https://gl.wikipedia.org/wiki?curid=35434", "title": "Padre de familia", "text": ""}
{"id": "35435", "revid": "1505", "url": "https://gl.wikipedia.org/wiki?curid=35435", "title": "Plat\u00f3n (hom\u00f3nimos)", "text": "Levaron o nome de Plat\u00f3n varios personaxes da Historia:"}
{"id": "35436", "revid": "89787", "url": "https://gl.wikipedia.org/wiki?curid=35436", "title": "Fox Broadcasting Company", "text": "Fox Broadcasting Company , m\u00e1is co\u00f1ecida como FOX, \u00e9 unha canle de televisi\u00f3n dos Estados Unidos, propiedade de Fox Entertainment Group, que comezou as s\u00faas emisi\u00f3ns o 9 de outubro de 1986 cando como primeira emisi\u00f3n o episodio piloto da serie Married with Children. Un dos seus programas m\u00e1is populares \u00e9 American Idol que emite desde 2002.\nCanles tem\u00e1ticas.\nEn moitos pa\u00edses do mundo FOX disp\u00f3n de canles tem\u00e1ticas, dedicadas principalmente \u00f3 entretemento, cinema e series, que incl\u00faen produtos tanto de FOX coma doutras canles estadounidenses.\nEntre as series que emiten estas canles tem\u00e1ticas at\u00f3panse:"}
{"id": "35437", "revid": "865", "url": "https://gl.wikipedia.org/wiki?curid=35437", "title": "One Tree Hill", "text": "One Tree Hill (en lingua inglesa \"o outeiro dunha \u00e1rbore\") pode referirse a:"}
{"id": "35438", "revid": "736", "url": "https://gl.wikipedia.org/wiki?curid=35438", "title": "FOX", "text": ""}
{"id": "35439", "revid": "1131", "url": "https://gl.wikipedia.org/wiki?curid=35439", "title": "Antena 3", "text": "Antena 3 \u00e9 unha canle de televisi\u00f3n xeralista privada espa\u00f1ola propiedade de Atresmedia que emite a trav\u00e9s da TDT e nas plataformas de televisi\u00f3n de pago Movistar+ e Vodafone TV, Orange TV, R e Euskatel.\nO 25 de decembro de 1989 iniciou as s\u00faas emisi\u00f3ns en probas, sendo a primeira cadea privada en emitir para toda Espa\u00f1a. As s\u00faas emisi\u00f3ns regulares en anal\u00f3xico comezaron o 25 de xaneiro de 1990, cun programa presentado polo xornalista Miguel \u00c1ngel Nieto.\nPola canle pasaron importantes presentadores e xornalistas como Jes\u00fas Hermida, Mercedes Mil\u00e1, Jes\u00fas V\u00e1zquez, Constantino Romero, Paula V\u00e1zquez, Jos\u00e9 Mar\u00eda Carrascal, Alfonso Ar\u00fas, Ana Rosa Quintana, Silvia Jato, Olga Viza, Montserrat Dom\u00ednguez, Alicia Senovilla, Carlos Sobera, Mar\u00eda Teresa Campos ou Andreu Buenafuente.\nOs seus estudos centrais est\u00e1n situados en San Sebasti\u00e1n de los Reyes, na Comunidade de Madrid.\nHistoria.\nTelevisi\u00f3n anal\u00f3xica.\nAntena 3 nace cando o goberno de Felipe Gonz\u00e1lez abre o concurso para dar tres licenzas de televisi\u00f3n privada. Antena 3 xa comezara a s\u00faa andaina no territorio das comunicaci\u00f3ns por medio de Antena 3 Radio.\nTras ga\u00f1ar unha das tres licenzas de televisi\u00f3n, as outras d\u00faas foron para Telecinco e Canal +, comezou as s\u00faas emisi\u00f3ns en setembro de 1989. O seu inicio causou grande expectaci\u00f3n a nivel nacional polo nacemento dunha nova cadea. Dende mediados dos anos 90 emitiu programaci\u00f3n en desconexi\u00f3n para Galicia. En marzo de 1996 pon en marcha o espazo de reportaxes \"Galicia a fondo\". En 1999 comeza a emitir un informativo diario para a comunidade, este espazo estivo dirixido e presentado por Luis Fraga; este espazo desapareceu no ver\u00e1n de 2004.\nUn dos seus maiores \u00e9xitos foi a retransmisi\u00f3n do Mundial de F\u00fatbol, xa que foi a primeira canle privada de Europa que o emit\u00eda.\nContribu\u00edron ao \u00e9xito da cadea programas novidosos como:\nTelevisi\u00f3n Dixital Terrestre.\nTrala aparici\u00f3n da TDT a Antena 3 conced\u00e9ronselle tres canles, denominadas Neox, Nova e Mega. Estas canles conte\u00f1en programaci\u00f3n variada, que xeralmente son reposici\u00f3ns de series, programas ou concursos de Antena 3 ou contidos de produci\u00f3n propia ou americana.\nTras a fusi\u00f3n con laSexta, a oferta de canles de televisi\u00f3n do grupo xurdido aumentou ata oito: Antena 3, laSexta, Neox, Nova, Nitro, Xplora, laSexta3 e Gol Televisi\u00f3n (inclu\u00edndo Antena 3 HD e laSexta HD, versi\u00f3ns en alta definici\u00f3n das canles principais).\nAudiencias.\nEvoluci\u00f3n da cota de pantalla mensual, segundo as medici\u00f3ns de audiencia elaboradas en Espa\u00f1a por TNS. Est\u00e1n en letra grosa e verde os meses en que foi l\u00edder de audiencia."}
{"id": "35440", "revid": "1987", "url": "https://gl.wikipedia.org/wiki?curid=35440", "title": "Teodoro", "text": "O antrop\u00f3nimo masculino Teodoro pode referirse a:"}
{"id": "35441", "revid": "56817", "url": "https://gl.wikipedia.org/wiki?curid=35441", "title": "Seth MacFarlane", "text": "Seth Woodbury MacFarlane, nado o 26 de outubro de 1973 en Kent, Connecticut, \u00e9 un debuxante, guionista, produtor, director e dobrador de voces estadounidense. \u00c9 m\u00e1is co\u00f1ecido por ser o creador das series de debuxos animados \"Family Guy\" e \"American Dad\"."}
{"id": "35443", "revid": "736", "url": "https://gl.wikipedia.org/wiki?curid=35443", "title": "Alf (serie de TV)", "text": ""}
{"id": "35445", "revid": "56817", "url": "https://gl.wikipedia.org/wiki?curid=35445", "title": "Esmaragdo de R\u00e1vena", "text": "Esmaragdo foi Exarca de R\u00e1vena d\u00faas veces (585-589 e 603-611).\nEsmaragdo foi co\u00f1ecido pola s\u00faa violencia contra os seguidores da Controversia dos tres cap\u00edtulos. Ordenou ao arcebispo cism\u00e1tico de Aquileia e aos seus seguidores, que estaban en Grado, que fosen a R\u00e1vena para asistiren a un concilio. Como o concilio fracasou na resoluci\u00f3n dos asuntos propostos, obrigou ao arcebispo a declarar a s\u00faa lealdade ao credo ortodoxo. A s\u00faa violencia, xunto coas acusaci\u00f3ns supostas de loucura, levaron \u00e1 s\u00faa destituci\u00f3n do cargo no 589. Outros sucesos importantes durante o seu primeiro mandato foi a recuperaci\u00f3n de Classis dos longobardos en 588.\nEn 603 o emperador bizantino Focas restableceu a Esmaragdo no seu posto anterior. Desgraciadamente herdou unha guerra contra os longobardos do seu predecesor Calinico, e rexeitou liberar a filla do rei longobardo Axilulfo, as\u00ed como ao seu home, ambos collidos prisioneiros polos bizantinos en 601. En xullo de 603, Cremona, Mantua, e Vulturina, xunto coa maior parte da Italia setentrional, volveran a mans longobardas, e Esmaragdo foi forzado a liberar os seus ref\u00e9ns para evitar m\u00e1is perdas. Conseguiu manter a paz cos longobardos durante o resto do seu mandato. Volveu ser substitu\u00eddo cando Focas foi asasinado, esta vez por Xo\u00e1n I Lemixio."}
{"id": "35446", "revid": "98629", "url": "https://gl.wikipedia.org/wiki?curid=35446", "title": "Caro", "text": "Caro (en ) nado en Narbo en 222, e finado al\u00e9n do r\u00edo Tigris en xullo ou agosto de 283, foi emperador de Roma de 282 a 283. Home versado na literatura latina, foi educado en Roma e ocupou diversos cargos civ\u00eds e militares. No 282 foi nomeado como prefecto do pretorio.\nCo asasinato de Probo preto de Sirmium, Caro foi nomeado emperador polas lexi\u00f3ns, \u00e1s cales ga\u00f1ara coa s\u00faa honestidade e talento. Foi o primeiro emperador que prescindiu da confirmaci\u00f3n do Senado, que a\u00ednda que se convertera nun costume, xa non ti\u00f1a validez. Acusaronno de ser permisivo co asasinato de Probo, a\u00ednda que non participara nel.\nNomeou aos seus fillos Carino e Numeriano coma C\u00e9sares, enviando a Carino para loitar \u00e1s Galias e encarregarse dos asuntos occidentais, xa que el, xunto co seu outro fillo, se dirixiu a loitar contra os persas na mesma expedici\u00f3n que organizara Probo.\nVenceu aos s\u00e1rmatas e continuou a loita contra o rei dos persas, Varanes II (\"Vahram II\"), ao que logrou vencer, conquistando Mesopotamia e po\u00f1endo sitio de novo a Ctesifonte no 283.\nCaro gozou pouco tempo das vitorias, xa que a finais de xullo do 283 morreu repentinamente. Non se sabe o motivo desta. Para uns, foi debido a un raio estando no campo de batalla; para outros, a consecuencia das feridas recibidas nas loitas en Ctesifonte; mentres que uns \u00faltimos estiman que puido ser asasinado por orde do prefecto do pretorio, Arrio Aper, que non estaba de acordo en continuar as loitas mais al\u00f3 do Tigris. Con el c\u00famprese a profec\u00eda persa de que os emperadores que cruzaban o Tigris morr\u00edan, xa que a fronteira do imperio romano estaba no r\u00edo.\nO seu fillo Numeriano, foi nomeado augustus e continuou as loitas mais al\u00f3 do Tigris deica chegar a un acordo de paz cos persas."}
{"id": "35447", "revid": "92340", "url": "https://gl.wikipedia.org/wiki?curid=35447", "title": "Xo\u00e1n I Lemixio, Exarca", "text": "Xo\u00e1n I Lemixio ou Joannes Lemigius Thrax, finado en 615, foi exarca de R\u00e1vena entre os anos 611 e 615.\nTraxectoria.\nXo\u00e1n foi nomeado Exarca de R\u00e1venaen 611, para substitu\u00edr a Esmaragdo. Parece que evitou a guerra cos longobardos ao longo do seu reinado. En 615 foi asasinado durante unha sublevaci\u00f3n, e foi sucedido por Eleuterio."}
{"id": "35449", "revid": "51526", "url": "https://gl.wikipedia.org/wiki?curid=35449", "title": "Concilio de Trento", "text": "O Concilio de Trento foi o XIX Concilio ecum\u00e9nico da Igrexa cat\u00f3lica, celebrado en per\u00edodos descontinuos entre 1545 e 1563. Tivo lugar en Trento, unha cidade do norte da Italia actual que por aquel ent\u00f3n era unha cidade libre rexida por un pr\u00edncipe-bispo.\nAntecedentes e convocatoria.\nDende 1518 os protestantes alem\u00e1ns vi\u00f1an reclamando a convocatoria dun concilio alem\u00e1n, e Carlos I tentaba pechar as diferenzas entre cat\u00f3licos e reformistas para poder lidar coa ameaza turca. Na Dieta de Worms (1521) tentouse resolver as disputas, pero sen \u00e9xito: Marti\u00f1o Lutero (a quen Carlos I permitiu que se convocase a dita Dieta) acusou a Roma de exercer a tiran\u00eda, e o emperador comprometeuse por escrito a defender a fe cat\u00f3lica, a\u00ednda que fose coas armas. Nas Dietas posteriores os pr\u00edncipes alem\u00e1ns, tanto protestantes como cat\u00f3licos, continuaron insistindo nun concilio.\nEn vista da situaci\u00f3n houbo grandes presi\u00f3ns do emperador sobre o papa Clemente VII para que o convocase, ao que este se resist\u00eda. Non foi ata 1529 cando Clemente VII se comprometeu a iso, pero a oposici\u00f3n do legado papal na Dieta de Augsburgo de 1530 atrasou de novo o proxecto. As\u00ed e todo, o principal responsable de non se chegar a convocar foi a f\u00e9rrea oposici\u00f3n do rei Francisco I de Francia, xa que para que o concilio tivese \u00e9xito era necesaria a aprobaci\u00f3n da maior\u00eda dos monarcas cat\u00f3licos.\nDesenvolvemento.\nCando ao final foi convocado, resultou un concilio dif\u00edcil e con continuas interrupci\u00f3ns, no que poden distinguirse ata tres per\u00edodos con tres Papas distintos: Paulo III, Xulio III e P\u00edo IV.\nPaulo III sempre estivo moi a prol, coma cardeal, \u00e1 celebraci\u00f3n dun concilio xeral, que finalmente convocou para maio do 1537 na cidade de Mantua. Pero sufriu continuos aprazamentos e trocos de lugar por variados motivos:\nPor fin, o 13 de decembro de 1545 declarouse aberto o concilio na cidade de Trento. En marzo de 1547 trasladouse para Bolo\u00f1a por medo a unha praga, a\u00ednda que parte dos bispos se negaron a desprazarse. Tras varias disputas, rematouse prorrogando de xeito indefinido en setembro de 1549. Paulo II morreu en novembro de 1549.\nXulio III, nomeado papa en 1550, entrou inmediatamente en negociaci\u00f3ns con Carlos I para reabri-lo concilio, o que tivo lugar en Trento o 1 de maio de 1551. Por\u00e9n, s\u00f3 se celebraron unhas poucas sesi\u00f3ns. O elector Mauricio de Saxonia, aliado de Carlos I, lanzou un ataque furtivo sobre este. Tras vencer \u00e1s tropas imperiais, avanzou sobre o Tirol, co que puxo en perigo a propia cidade de Trento. Esta ameaza provocou unha nova interrupci\u00f3n en abril de 1552. Xulio III morreu en 1555.\nTralo curto papado de Marcelo II (23 d\u00edas) foi elixido Paulo IV en 1555. Levou a cabo reformas na Igrexa, pero non convocou a continuaci\u00f3n do concilio. Carlos I de Espa\u00f1a abdicou en 1556 e dividiu os seus estados entre o seu fillo Filipe (Filipe II de Espa\u00f1a) e o seu irm\u00e1n Fernando (Fernando I de Alema\u00f1a).\nP\u00edo IV foi elixido papa en 1559, e de seguido mostrou a s\u00faa disposici\u00f3n para continua-lo concilio. Con todo, Fernando I e Francisco I prefer\u00edan un concilio novo nunha cidade diferente a Trento e, ademais, os protestantes op\u00fa\u00f1anse frontalmente a un concilio. Tras novos atrasos reabrise o 18 de xaneiro de 1562, e xa continuou ata a s\u00faa clausura o 4 de decembro de 1563. Constit\u00fae o per\u00edodo conciliar m\u00e1is importante dos tres.\nO emperador tentou, tal como fixera no seu momento coa Dieta de Worms, que estivesen representadas t\u00f3dalas partes, inclu\u00edndo os protestantes, para que o concilio fose verdadeiramente ecum\u00e9nico. Reiterou as invitaci\u00f3ns \u00f3s protestantes nos tres per\u00edodos e ofreceulles salvocondutos. Por\u00e9n, s\u00f3 ti\u00f1an dereito de palabra; ao seren excomungados non ti\u00f1an dereito a voto. Isto, xunto \u00e1s frecuentes escaramuzas militares e ao complicado mapa pol\u00edtico xermano, fixo que non fosen delegados protestantes.\nO n\u00famero de asistentes variou considerablemente entre os tres per\u00edodos. Os nomes que merecen destacarse polas s\u00faas contribuci\u00f3ns son Domingo de Soto, Diego La\u00ednez, Alfonso Salmeron, Reginald Pole, Girolamo Seripando, Melchor Cano e Johannnes Azra. Os te\u00f3logos e prelados espa\u00f1ois e italianos foron os m\u00e1is importantes, tanto polo seu n\u00famero coma pola influencia que exerceron.\nAcordos adoptados nas sesi\u00f3ns.\nSesi\u00f3n I, 13 de decembro de 1545:\nApertura do Concilio. Os obxectivos que se presentan son, en palabras do propio concilio: extirpaci\u00f3n das herex\u00edas, restablecemento da disciplina eclesi\u00e1stica e a reforma dos costumes.\nSesi\u00f3n II, 7 de xaneiro de 1546:\nCuesti\u00f3ns de orde do concilio e inicio dos traballos de preparaci\u00f3n dos decretos.\nSesi\u00f3n III, 4 de febreiro de 1546:\nPrimeiros traballos sobre a Biblia, referidas ao canon b\u00edblico e \u00e1 validez da Vulgata como traduci\u00f3n oficial. In\u00edciase o estudo sobre o valor da Tradici\u00f3n.\nProcl\u00e1mase o Credo Niceno.\nSesi\u00f3n IV, 8 de abril de 1546:\nDecreto sobre a Revelaci\u00f3n: que ten d\u00faas fontes da mesma importancia, a Sagrada Escritura e as tradici\u00f3ns sobre fe e costumes, contra o afirmado por Marti\u00f1o Lutero. F\u00edxase o canon da Biblia.\nDecreto sobre a Vulgata, que se declara a versi\u00f3n aut\u00e9ntica da Biblia. S\u00e9guenlle unha serie de normas para controlar a s\u00faa edici\u00f3n, uso e difusi\u00f3n.\nSesi\u00f3n V, 17 de xu\u00f1o de 1546:\nDecreto sobre o pecado orixinal.\nSesi\u00f3n VI, 13 de xaneiro de 1547:\nDecreto sobre a xustificaci\u00f3n. Un dos m\u00e1is importantes do Concilio, posto que toca unha das principais discrepancias teol\u00f3xicas entre cat\u00f3licos e igrexas reformadas. Coincide con elas en que a xustificaci\u00f3n \u00e9 sempre iniciativa de Deus que, coa s\u00faa graza e por medio da redenci\u00f3n de Xesucristo, chama ao ser humano \u00e1 xustificaci\u00f3n.\nA partir de aqu\u00ed, o concilio sep\u00e1rase da doutrina tanto de Lutero, como da de Calvino. Do primeiro porque afirma o valor das obras para a xustificaci\u00f3n, fronte a Lutero que dic\u00eda \u201csola fide\u201d s\u00f3 a fe pode salvar ao home. E de Calvino porque nega a predestinaci\u00f3n, postura que este defend\u00eda, derivada da de Lutero: se a xustificaci\u00f3n \u00e9 puro don de Deus, El \u00e9 o quen escolle quen vai ser salvo.\nDecreto sobre a obriga de residencia dos bispos. O que significaba que, contra o que era costume, quen era elixido bispo ti\u00f1a a obriga de residir na s\u00faa diocese e, polo tanto exercer persoalmente o cargo que lle fora confiado, prohibindo que llo confiase a un legado.\nSesi\u00f3n VII, 3 de marzo de 1547:\nCanto a canons sobre os sacramentos, en sesi\u00f3ns posteriores promulgar\u00e1nse decretos sobre cada sacramento en particular. Decreto sobre a reforma: nomeamento de bispos e doutros cargos eclesi\u00e1sticos, das condici\u00f3ns que deben reunir os candidatos e temas de xurisdici\u00f3n.\nSesi\u00f3n VIII, 11 de marzo de 1547:\nPor mor da peste que se acercaba a Trento, ac\u00f3rdase o traslado do concilio a Bolo\u00f1a. Un grupo de asistentes, entre eles os espa\u00f1ois, manif\u00e9stanse en contra.\nSesi\u00f3n IX, 12 de abril de 1547:\nCelebrada en Bolo\u00f1a, ante a escasa asistencia, ac\u00f3rdase adiar o inicio da sesi\u00f3n ata o 2 de xu\u00f1o.\nSesi\u00f3n X, 2 de xu\u00f1o de 1547:\nContin\u00faan os problemas pola escasa asistencia. Os espa\u00f1ois non se presentan e os alem\u00e1ns non queren acudir a unha cidade situada nos Estados Pontificios. Perante esta situaci\u00f3n e as tensi\u00f3ns pol\u00edticas que rodeaban o concilio, ac\u00f3rdase suspendelo por catro anos.\nEn 1549, morreu o papa Paulo III. Sucedeulle Xulio III, que o 14 de marzo de 1550, ordena que se contin\u00fae o concilio na s\u00faa s\u00e9 orixinal de Trento.\nSesi\u00f3n XI, 1 de maio de 1551:\nSesi\u00f3n s\u00f3 de apertura, coa lectura do Decreto que o declaraba comezado de novo.\nSesi\u00f3n XII, 4 de setembro de 1551:\n\u00c1c\u00f3rdase que na pr\u00f3xima sesi\u00f3n se tratar\u00e1 do sacramento da Eucarist\u00eda. Protesta do embaixador de Francia.\nSesi\u00f3n XIII, 11 de outubro de 1551:\nDecreto sobre a Eucarist\u00eda. Reaf\u00edrmase a presenza real de Xesucristo baixo as especies do pan e o vi\u00f1o eucar\u00edstico. O concilio utiliza por primeira vez de xeito oficial o termo de \"transubstanciaci\u00f3n\" para indicar o cambio que se produce no pan e no vi\u00f1o para se converteren no corpo e sangue de Cristo.\nDecreto sobre o exercicio da xurisdici\u00f3n aplicable aos bispos: tanto a forma en que a exercen como o procedemento a seguir nas causas criminais contra eles mesmos.\nSesi\u00f3n XIV, 25 de novembro de 1551:\nDecreto a respecto da Penitencia e da Unci\u00f3n de Enfermos. Sobre a primeira, defende o concilio que o perd\u00f3n de Deus se recibe sempre por medio da Igrexa, a trav\u00e9s dos seus sacerdotes. E reafirma a obriga da confesi\u00f3n dos pecados considerados pola Igrexa como graves.\nSobre a Unci\u00f3n e, como moitas veces far\u00e1, contra a opini\u00f3n das igrexas reformadas, afirma que se trata dun verdadeiro sacramento, institu\u00eddo por Cristo e practicado dende sempre pola Igrexa.\nSesi\u00f3n XV, 25 de xaneiro de 1552:\nDec\u00eddese que as materias pendentes de tratar sobre Eucarist\u00eda e Orde sacerdotal se ad\u00eden ata o 19 de marzo.\nUn novo enfrontamento pol\u00edtico provoca outra parada no Concilio: dunha parte, o emperador Carlos e os legados e bispos que lle eran fieis, queren continuar co Concilio. Doutra banda os legados pontificios, temendo que o emperador aproveite para promover unha reforma da curia romana, tentan suspendelo. O conflito remata cando o avance sobre Trento das tropas do pr\u00edncipe Mauricio, elector de Saxonia, obriga aos pais conciliares a fuxir da cidade.\nSesi\u00f3n XVI, 28 de maio de 1552:\nConvocada pola situaci\u00f3n creada na sesi\u00f3n anterior, leuse un decreto polo que se suspend\u00eda o Concilio ata que se restablecera a paz.\nA suspensi\u00f3n durou dez anos, o concilio non retomou os seus traballos ata a chegada ao papado de P\u00edo IV.\nSesi\u00f3n XVII, 18 de xaneiro de 1562:\nLectura do decreto polo que se acorda continuar o concilio.\nSesi\u00f3n XVIII, 22 de febreiro de 1562:\nSesi\u00f3n de deliberaci\u00f3n sobre diversos temas. Os m\u00e1is importantes, os referidos \u00e1 reforma do clero: obriga dos bispos de residir na s\u00faa diocese, condici\u00f3ns que deben reunir os que aspiran a ser ordenados cregos e organizaci\u00f3n territorial das dioceses.\nSesi\u00f3n XIX, 14 de maio de 1562:\nLectura das credenciais dos embaixadores de Francia, con algunhas instruci\u00f3ns sobre reformas que o rei de Francia pide que se fagan, tales como que o Papa te\u00f1a que someterse \u00e1s decisi\u00f3ns do Concilio, que se faga unha reforma a fondo na disciplina e costumes eclesi\u00e1sticos, que se obrigue aos bispos a residir nas s\u00faas dioceses, que s\u00f3 se ordenen sacerdotes na medida que houber funci\u00f3ns que lles encomendar. Houbo bastante resistencia por parte dos representantes da curia romana.\nSesi\u00f3n XX, 4 de xu\u00f1o de 1562:\nO legado pontificio no Concilio pronuncia un discurso contra o solicitado na carta lida polos embaixadores de Francia. Continuaron as deliberaci\u00f3ns sobre a Eucarist\u00eda e a reforma do clero.\nSesi\u00f3n XXI, 16 de xullo de 1562:\nDeclaraci\u00f3n sobre a comu\u00f1\u00f3n: Rexeitase a obrigatoriedade de recibir a comu\u00f1\u00f3n baixo as d\u00faas especies de pan e vi\u00f1o. Na pr\u00e1ctica e, unha vez m\u00e1is como reacci\u00f3n ao costume das igrexas reformadas, establ\u00e9cese como norma e para os segrares a comu\u00f1\u00f3n s\u00f3 co pan consagrado.\nDecreto sobre reforma do clero: do cap\u00edtulo 1 ao 3 trata de taxas e remuneraci\u00f3n do clero. No 4, 5 e 7 autor\u00edzase aos bispos a creaci\u00f3n de novas parroquias, a fusi\u00f3n de varias nunha soa ou ao traslado das mesmas cando o tama\u00f1o destas, a s\u00faa extensi\u00f3n ou as rendas das que dispo\u00f1an para manter ao clero as\u00ed o aconsellen. O cap\u00edtulo 6 trata de cuesti\u00f3ns disciplinarias e o 8 da obriga que te\u00f1en os bispos de visitar anualmente as abad\u00edas que te\u00f1an encomendadas. Por fin, o cap\u00edtulo 9 pon baixo o control dos bispos a delicada cuesti\u00f3n das bules e indulxencias.\nDoutra banda continuaron os traballos no decreto sobre a Misa.\nSesi\u00f3n XXII, 17 de setembro de 1562:\nDecretos sobre o sacrificio da Misa.\nEn primeiro lugar, publicouse un decreto doutrinal (no que se levaba traballando varias sesi\u00f3ns) que, en resumo, afirma como doutrina que a misa \u00e9 memorial do sacrificio redentor de Cristo.\nEntra despois no tema da liturxia e afirma a supremac\u00eda e excelencia do canon romano, base\u00e1ndose en que est\u00e1 composto polas palabras de Cristo, as tradici\u00f3ns apost\u00f3licas e o maxisterio dos pont\u00edfices. Tam\u00e9n afirma que a Misa non debe celebrarse en todas partes en lingua vulgar e que debe conservarse o uso aprobado pola igrexa romana. Este decreto significaba, na pr\u00e1ctica, a desaparici\u00f3n de moitos ritos lit\u00farxicos propios de igrexas occidentais, como o moz\u00e1rabe ou o bracarense.\nCompl\u00e9tase este decreto con outro de car\u00e1cter disciplinario. Por exemplo, p\u00eddese aos bispos que non permitan que celebren misa curas vagabundos ou desco\u00f1ecidos, ou que estean acusados dalg\u00fan crime, que non se permita a celebraci\u00f3n de misas en casas particulares ou que se revise o canto lit\u00farxico.\nDecreto sobre a reforma, que trata sobre o clero, e os criterios de admisi\u00f3n a determinados postos.\nSesi\u00f3n XXIII, 15 de xullo de 1563:\nDecreto sobre o sacramento da orde: decl\u00e1rao verdadeiro sacramento, institu\u00eddo por Cristo e presente desde sempre na Igrexa. Este sacramento imprime car\u00e1cter e div\u00eddese en diversos graos, cos Bispos, como sucesores dos Ap\u00f3stolos, na primeira orde xer\u00e1rquica e coa plenitude funci\u00f3ns do sacerdocio.\nDecreto sobre a reforma: consta de dezaoito cap\u00edtulos i \u00e9 un dos que tivo m\u00e1is repercusi\u00f3n na futura organizaci\u00f3n da Igrexa. O m\u00e1is destacado deste decreto \u00e9:\nPor\u00e9n non se chegou ao que ped\u00edan alg\u00fans bispos, que a obriga de residencia fose declarada de dereito divino, \u00e9 dicir, esixida pola propia natureza a fe cristi\u00e1 e, polo tanto, obrigatoria universalmente e imposible de limitar ou derrogar.\nAs\u00ed, os que sexan admitidos para a primeira tonsura (cap. IV), deben estar confirmados, ter co\u00f1ecementos b\u00e1sicos de relixi\u00f3n, saber ler e escribir, e ser\u00e1 preciso asegurarse que non buscan fuxir da xustiza secular posto que o clero ti\u00f1a un foro propio (os seus propios tribunais e r\u00e9xime xur\u00eddico). Para recibir as ordes menores (cap. V) ser\u00e1 necesario un informe do p\u00e1rroco do ordenando sobre a s\u00faa familia, idade e exemplaridade de vida.\nOs cap\u00edtulos VII e VIII, ofrecen normas xerais sobre as condici\u00f3ns que deben reunir os ordenandos e o xeito en que se debe celebrar a ordenaci\u00f3n. O bispo, cando convoque os que queiran recibir o sacramento da orde debe, axudado por peritos na materia, informarse sobre a familia, a persoa, a idade, a educaci\u00f3n, os costumes, a doutrina e a fe dos candidatos. A ordenaci\u00f3n ser\u00e1 p\u00fablica e haber\u00e1 de celebrarse, como norma, na Catedral da diocese polo bispo titular desta. As\u00ed como o cap\u00edtulo X reforza a autoridade do bispo \u00e1 hora de conferir as chamadas ordes menores.\nDos cap\u00edtulos XI ao XIV, det\u00e1llanse as condici\u00f3ns que deben reunir os candidatos ao sacerdocio. Dunha banda establ\u00e9cense uns per\u00edodos de tempo m\u00ednimos, que en linguaxe can\u00f3nica se chaman intersticios, que te\u00f1en que pasar entre que un candidato reciba un grao da orde sacerdotal e o seguinte. Estas esperas obrigatorias remataban con pr\u00e1cticas ata ese momento habituais, onde nun s\u00f3 d\u00eda e na mesma cerimonia, un home recib\u00eda t\u00f3dolos graos e pasaba de segrar para presb\u00edtero, incluso para bispo. Ademais permit\u00eda d\u00faas cousas: comprobar o progreso do candidato tanto na s\u00faa formaci\u00f3n teol\u00f3xica (as condici\u00f3ns \u00edan endurec\u00e9ndose segundo se sub\u00eda de grao) como na s\u00faa coherencia de vida (que era examinada como paso previo a cada grao novo); e garant\u00eda unha idade m\u00ednima para todos os ordenados.\nA creaci\u00f3n de seminarios busca po\u00f1er fin a esta situaci\u00f3n. En r\u00e9xime de internado, os aspirantes ter\u00e1n garantida unha formaci\u00f3n m\u00ednima:\nAdemais haberase de garantir a s\u00faa coherencia de vida co seu futuro destino como cregos:\nO cap\u00edtulo est\u00e9ndese sobre a organizaci\u00f3n dos seminarios: establece a obriga de que parte dos beneficios de case todas as instituci\u00f3ns da diocese contrib\u00faan ao seu mantemento, obriga a contar cun corpo de profesores expertos nas materias correspondentes.\nO concilio entende que debe de haber un seminario por diocese, pero tam\u00e9n establece que, segundo os casos poida haber m\u00e1is dun nas dioceses grandes e que varias dioceses pequenas ou con escasas rendas, poidan unirse para a creaci\u00f3n dun seminario en com\u00fan.\nSesi\u00f3n XXIV, 11 de novembro de 1563:\nComeza a sesi\u00f3n cunha exposici\u00f3n teol\u00f3xica que declara sacramento ao matrimonio base\u00e1ndose na paix\u00f3n de Cristo e nas palabras de San Paulo: \u201cmaridos, amade \u00e1s vosas mulleres como Cristo ama \u00e1 s\u00faa Igrexa.\u201d\nDespois publicouse un decreto sobre o matrimonio que ten como obxectivo, sobre todo, po\u00f1er orde na pr\u00e1ctica matrimonial, achegar o que hoxe chamariamos \u201cseguridade xur\u00eddica\u201d e establecer procedementos e lexislaci\u00f3n que, en boa parte a\u00ednda seguen en uso na Igrexa.\nNo primeiro cap\u00edtulo prohibe os matrimonios clandestinos (pola s\u00faa nula seguridade xur\u00eddica) e ordena que no sucesivo, os p\u00e1rrocos publiquen as amoestaci\u00f3ns para lle dar publicidade aos futuros matrimonios. Ademais, ordena que os matrimonios se celebren ante testemu\u00f1as e polo propio p\u00e1rroco ou sacerdote que te\u00f1a o debido permiso.\nDos cap\u00edtulos 3 ao 7 trata o tema dos impedimentos por raz\u00f3ns de parentesco. Declara nulos os matrimonios celebrados ou por celebrar que non cumpriren estas disposici\u00f3ns e establece casos de posible dispensa, entre os que chama a atenci\u00f3n que non se conceda dispensa en caso de consanguinidade de segundo grao, \u00e9 dicir entre irm\u00e1ns, excepto en caso de grandes pr\u00edncipes e por alg\u00fan ben p\u00fablico. Co que se lexitima a endogamia entre as casas reais de Europa.\nO cap\u00edtulo 8 prohibe o matrimonio por rapto. O cap\u00edtulo 9 pide que os vagabundos (no sentido xur\u00eddico, os que non te\u00f1en domicilio fixo) non sexan facilmente admitidos para o matrimonio, pola dificultade de determinar se est\u00e1n ou non xa casados. O cap\u00edtulo 10 dita normas contra os que chama \u201cconcubinarios\u201d, os que viven en parella sen estar casados, establecendo normas disciplinarias contra eles.\nO cap\u00edtulo 11 declara que a ningu\u00e9n se pode obrigar a casar. E o 12 e \u00faltimo, pide que non se celebren matrimonios no Advento, Nadal, Coresma e Oitava de Pascua.\n25\u00aa: Reafirman a existencia do purgatorio e a veneraci\u00f3n dos santos e reliquias. Reforma das ordes mon\u00e1sticas. Supresi\u00f3n do concubinato en eclesi\u00e1sticos. Deixouse ao Papa a tarefa de elaborar unha lista de libros prohibidos, a elaboraci\u00f3n dun catecismo e a revisi\u00f3n do Breviario e do Misal. Clausura do concilio\nComentarios finais.\nA\u00ednda que non conseguiu reunificar a cristiandade, o concilio de Trento supuxo para a Igrexa cat\u00f3lica unha profunda catarse.\nConvocouse como resposta \u00e1 reforma protestante para aclarar diversos puntos doutrinais. Tam\u00e9n aboliu os ritos eucar\u00edsticos locais e estableceu un rito unificado co\u00f1ecido como Misa Tridentina. Desde un punto de vista doutrinal \u00e9 un dos concilios m\u00e1is importantes e influentes da historia da Igrexa cat\u00f3lica.\nPor outro lado, tratouse a reforma da administraci\u00f3n e disciplina eclesi\u00e1sticas. O concilio eliminou moitos abusos flagrantes como a venda de indulxencias ou a educaci\u00f3n dos cl\u00e9rigos, e obrigou aos bispos a residir nos seus bispados, co que se evitou a acumulaci\u00f3n de cargos.\nPresenza de bispos galegos no Concilio.\nLimit\u00e1monos a unha lista deles, segundo constan nas actas conciliares:\nJuan Francisco Blanco, bispo de Ourense, presentou un bando do teor seguinte:\nTal como se recolle nas actas:"}
{"id": "35450", "revid": "22570", "url": "https://gl.wikipedia.org/wiki?curid=35450", "title": "Eleuterio, Exarca", "text": "Eleuterio (morto en 620) foi exarca de R\u00e1vena (615-619). Era un eunuco, sucedeu a Xo\u00e1n I Lemixio como exarca.\nPronto durante o seu mandato, case todo o exarcado era inest\u00e1bel. En R\u00e1vena, era patente o descontento cos bizantinos; en N\u00e1poles, un tal Xo\u00e1n de Compsa, separou a cidade do control do exarca. Eleuterio venceuno, pero os longobardos logo ameazaron coa guerra. Eleuterio pediu a paz, prometendo un tributo anual. Atopando que a situaci\u00f3n en Italia era insatisfactoria e, aproveit\u00e1ndose da preocupaci\u00f3n do emperador bizantino Heraclio cos sas\u00e1nidas, Eleuterio proclamouse emperador en 619, coa intenci\u00f3n de establecer a s\u00faa capital en Roma. De cami\u00f1o \u00e1 cidade en 620, mentres segu\u00eda decidindo como convencer ao Papa Bonifacio V de que lle concedese a coroa, foi asasinado polos seus soldados, e a s\u00faa cabeza foi enviada a Heraclio."}
{"id": "35451", "revid": "23204", "url": "https://gl.wikipedia.org/wiki?curid=35451", "title": "Maximiano", "text": "Marcus Aurelius Valerius Maximianus Herculius, nado en Sirmium no 250 e finado no 310, foi un emperador romano.\nTraxectoria.\nNado nunha familia humilde, elixiu a carreira militar e pronto destacou nas loitas da Xermania e na Asia Menor baixo os reinados de Aureliano e Probo.\nEra amigo persoal de Diocleciano, quen fora nomeado Emperador. Cando Diocleciano acomete a reforma da Diarqu\u00eda, ano 286, nomea augustus a Maximiano. A Maximiano corresp\u00f3ndelle o occidente, fixando a s\u00faa capital en Mil\u00e1n. Vendo que os problemas do imperio non se resolven con esta situaci\u00f3n, Diocleciano nomea dous c\u00e9sares, completando unha forma de goberno nova, a Tetrarqu\u00eda. Diocleciano nomea a Galerio e Maximiano a Constancio. A reforma compl\u00e9tase en marzal do 293. Os c\u00e9sares (sucesores dos augustus) enc\u00e1rganse de diversas provincias, e na pr\u00e1ctica supo\u00f1en unha divisi\u00f3n en catro zonas.\nA Maximiano t\u00f3calle a Galia, Hispania e o Norte de \u00c1frica. Un pouco antes, no 287 na Breta\u00f1a, proclam\u00e1rase emperador Carausio, pero Maximino non foi quen de rematar co astuto rival, deica o 293 en que Constancio se fai cargo da loita, vencendo a Carausio.\nNo ano 296, at\u00f3pase en Cartago, loitando contra a tribo dos \"quinquegentiane\", aos que logra vencer. No ano 303, na \u00e9poca do famoso Edicto contra os cristi\u00e1ns, Diocleciano obt\u00e9n del a promesa da s\u00faa abdicaci\u00f3n despois de completar as reformas monetaria, fiscal e administrativa que se estaba a levar a cabo. Esta abdicaci\u00f3n prod\u00facese o primeiro de maio do 305, sendo substitu\u00eddos polos c\u00e9sares Galerio e Constancio I Cloro. Estes \u00e1 s\u00faa vez nomean a Severo II e Maximino Daia como c\u00e9sares.\nAs Usurpaci\u00f3ns.\nTrala abdicaci\u00f3n, Diocleciano retir\u00e1rase para sempre, pero Maximiano volveu d\u00faas veces \u00f3 poder, se ben dende o punto de vista da Tetrarqu\u00eda, foron usurpaci\u00f3ns.\nCoa morte de Constancio I Cloro en Britania no 306, a crise da Tetrarqu\u00eda estaba servida, xa que as tropas proclamaron augustus \u00f3 seu fillo Constantino. Mentres, Galerio chegaba \u00f3 compromiso de elevar a Severo II a augustus, permitindo a Constantino continuar o mando, pero s\u00f3 como c\u00e9sar.\nEse mesmo ano 306, Maxencio usurpa o poder en \u00c1frica, nome\u00e1ndose augustus e invita ao seu pai Maximiano a compartilo. Deste xeito en occidente hab\u00eda catro emperadores: Severo II, Constantino o grande, Maxencio e Maximiano, que usurparan o poder aproveitando o descontento que Severo II abrira en Roma.\nEste, a instancias de Galerio, trata de sufocar a rebeli\u00f3n de Maxencio e Maximiano, pero en R\u00e1vena as s\u00faas tropas aband\u00f3nano, sendo preso e conducido a Roma, onde foi executado na primavera do 307.\nGalerio, moi desgustado pola morte de Severo II, fai os preparativos para invadir Italia. Decat\u00e1ndose do perigoso da situaci\u00f3n, Maximiano tenta de buscar unha alianza con Constantino, cousa que consegue na Galia \u00f3 casar \u00e1 s\u00faa filla Fausta con el. Mentres, Galerio invadira Italia, e diante da forte resistencia coa que se atopaba, ademais de que Maxencio subornara a parte do seu ex\u00e9rcito, d\u00e1 as costas e torna a Panonia. Pero pai e fillo pronto discuten, polo que Maximiano foxe \u00e1 Galia, buscando o apoio de Fausta e mailo seu xenro Constantino.\nO emperador decano e garante do Imperio, Galerio, trata de recompo\u00f1er a situaci\u00f3n e convoca un cumio en Carnuntum (Panonia) en outono e novembro do 308, cheg\u00e1ndose a un acordo para lle devolver a estabilidade \u00f3 imperio. Galerio queda coma emperador en Oriente, Constantino \u00e9 reco\u00f1ecido coma C\u00e9sar, Maxencio \u00e9 nomeado inimigo p\u00fablico, e Licinio \u00e9 nomeado augustus en substituci\u00f3n de Severo II, e con encargo de reconquistar Italia e \u00c1frica en poder de Maxencio. Polo que Maximiano ten que abdicar de novo, quedando coma Senior Augustus (emperador retirado).\nPero na primavera do 310, Maximiano consegue rebelar as tropas de Constantino, e procl\u00e1mase augusto por terceira vez. Constantino logra tornar a situaci\u00f3n, e o vello emperador r\u00e9ndese, s\u00e9ndolle perdoada a vida. Pero o contumaz Maximiano, volve a conspirar contra o seu xenro, val\u00e9ndose da s\u00faa filla Fausta. As\u00ed a todo, esta, m\u00e1is fiel \u00f3 seu esposo ca \u00f3 seu pai, c\u00f3ntalle a plan a Constantino, quen det\u00e9n e condena a morte a Maximiano, pero permit\u00edndolle elixir a morte, o que o obriga \u00f3 suicidio ou, talvez, fose executado por orde de Constantino o Grande. Ti\u00f1a 60 anos. Rematou condenado a \"damnatio memoriae\"."}
{"id": "35452", "revid": "12452", "url": "https://gl.wikipedia.org/wiki?curid=35452", "title": "Personaxes relevantes da Guerra civil espa\u00f1ola", "text": ""}
{"id": "35453", "revid": "88628", "url": "https://gl.wikipedia.org/wiki?curid=35453", "title": "Mar\u00eda Mari\u00f1o", "text": "Mar\u00eda Mari\u00f1o Carou, nada en Noia o 8 de xu\u00f1o de 1907 e finada en Seoane do Courel (Folgoso do Courel) o 19 de maio de 1967, con escasa obra (po\u00e9tica en galego e narrativa en castel\u00e1n), foi unha das escritoras galegas m\u00e1is importantes do s\u00e9culo XX, encadrada na xeraci\u00f3n do 36, reivindicada para a literatura galega pola xeraci\u00f3n Brais Pinto, especialmente por Ux\u00edo Novoneyra e Xos\u00e9 Lu\u00eds M\u00e9ndez Ferr\u00edn. Da s\u00faa autor\u00eda son \"Palabra no tempo\" (1963) e \"Verba que comenza\" (1990). Compaxinou a s\u00faa actividade intelectual cunha vida discreta e moi apartada dos cen\u00e1culos literarios. En plenario do 7 de xullo de 2006, os membros da Real Academia Galega decidiron dedicarlle o D\u00eda das Letras Galegas do ano 2007. Foi a terceira muller homenaxeada que levou ese reco\u00f1ecemento despois de Rosal\u00eda de Castro no 1963 e Francisca Herrera Garrido no ano 1987.\nTraxectoria.\nFoi a cuarta dos cinco fillos de Xos\u00e9 Mar\u00eda Mari\u00f1o Pais, zapateiro, e Filomena Carou Lado, costureira,: Mar\u00eda de la Concepci\u00f3n (1898), Emilio (1901), C\u00e1ndido (1902), Mar\u00eda (1907) e Asunci\u00f3n (1908). A s\u00faa infancia e xuventude estiveron marcadas polas dificultades econ\u00f3micas da familia. En Noia recibiu uns poucos anos de escola coas monxas e logo traballou como costureira polas casas. Posteriormente trasladouse a Escarabote (Lamp\u00f3n, Boiro), onde unha parente s\u00faa, Consuelo, traballaba de coci\u00f1eira no Pazo de Goi\u00e1ns, que ti\u00f1a unha boa biblioteca e onde accedeu a algunhas lecturas, a\u00ednda que Esperanza Mari\u00f1o (2007) o desmente.\nAo pouco de iniciarse a guerra civil espa\u00f1ola marchou a Berango, Biscaia, onde viv\u00eda a s\u00faa irm\u00e1 m\u00e1is vella, Concha, casada cun mari\u00f1eiro vasco. Trala conquista desa zona polas tropas franquistas, regresou a Boiro, onde impartiu clases a nenos. Al\u00ed co\u00f1eceu o mestre compostel\u00e1n Roberto Pose Carballido, que ti\u00f1a escola en Escaraboti\u00f1o, co que casou na igrexa de Santiago de Lamp\u00f3n o 31 de maio de 1939. El ti\u00f1a 24 anos e ela estaba a piques de cumprir os 32.\nEn 1943 marcharon a Arz\u00faa, e despois regresou a Biscaia, ao ser destinado el a Elantxobe no curso 1945-46. Desde al\u00ed aproveita para visitar \u00e1 familia, que se trasladaran de Berango e agora viven en Algorta, Getxo. Regresa a Galiza estando embarazada, para dar a luz nas Casas Baratas das minas de San Fins (Vilacova, Lousame), pois contaba con asistencia m\u00e9dica ao traballaren al\u00ed o seu irm\u00e1n Emilio, mec\u00e1nico, e maila s\u00faa nai, Filomena, xa vi\u00fava. Al\u00ed, con trinta e nove anos cumpridos, deu a luz o 6 de setembro de 1946 a un fillo, Roberto Pose Mari\u00f1o, que morreu o 10 de outubro dese mesmo ano a causa dunha gastroenterite aguda.\nO seu marido foi destinado a Romeor, Esperante, e despois trasl\u00e1danse por consello m\u00e9dico a Parada do Courel, a causa da depresi\u00f3n nerviosa que sofre a escritora. Al\u00ed botou os restantes anos da s\u00faa vida, ag\u00e1s algunhas vacaci\u00f3ns en Noia, Monforte de Lemos e A Coru\u00f1a.\nEn maio de 1967 faleceu na comarca da monta\u00f1a luguesa, a causa dunha leucemia. Os seus restos mortais repousan no cemiterio de Seoane do Courel.\nCreaci\u00f3n literaria.\nA mediados dos anos cincuenta, Mar\u00eda Mari\u00f1o comezou a escribir poemas, primeiro en castel\u00e1n e logo en galego. Despois, no contorno do Courel, co\u00f1eceu o poeta Ux\u00edo Novoneyra que promoveu a publicaci\u00f3n destes versos. \"Palabra no tempo\" editouse no ano 1963 na colecci\u00f3n Tesos cumes de Ediciones Celta, Lugo, con limiar de Otero Pedrayo e ilustraci\u00f3ns de Raimundo Pati\u00f1o.\nSen apenas relaci\u00f3n no mundo literario, o illamento e a marxinalidade que caracterizou en moitas ocasi\u00f3ns o labor creativo das mulleres condicionou a recepci\u00f3n da s\u00faa obra, mesmo chegou a suscitar nalg\u00fan momento d\u00fabidas sobre a s\u00faa existencia e a autor\u00eda dos poemas.\n27 anos despois, en 1990, e 23 logo do falecemento, os poetas Ux\u00edo Novoneyra e Ant\u00f3n Avil\u00e9s de Taramancos promoveron unha edici\u00f3n dos seus \u00faltimos poemas. O volume, titulado \"Verba que comenza\", rematado pola poeta en marzo de 1967, dous meses antes de morrer, foi publicado polo concello de Noia, cun estudo de Carmen Blanco Garc\u00eda. A s\u00faa po\u00e9tica \u00e9 radicalmente intimista, cunha linguaxe rupturista.\nEscribiu, amais, dous textos narrativos en castel\u00e1n: \"Los a\u00f1os pobres. Memoria de guerra y posguerra\", obra desaparecida, co\u00f1ecida s\u00f3 pola menci\u00f3n feita por Novoneyra, e \"M\u00e1s all\u00e1 del tiempo\", de 1965, desaparecida durante m\u00e1is de cuarenta anos, atopada e publicada en 2007 por Alvarellos Editora, editada por Helena Gonz\u00e1lez Fern\u00e1ndez.\nAs homenaxes nas revistas \"Dorna\" e \"Carabela de Xiada\", a realizada na vila de Noia en 1983, a da Asociaci\u00f3n de Escritoras e Escritores en Lingua Galega, a inclusi\u00f3n en antolox\u00edas e as an\u00e1lises cr\u00edticas da s\u00faa obra, contribu\u00edron a situar no lugar que lle corresponde a obra desta poeta."}
{"id": "35454", "revid": "1093", "url": "https://gl.wikipedia.org/wiki?curid=35454", "title": "Mar\u00eda Mari\u00f1o Carou", "text": ""}
{"id": "35455", "revid": "1093", "url": "https://gl.wikipedia.org/wiki?curid=35455", "title": "D\u00eda das Letras", "text": ""}
{"id": "35458", "revid": "85894", "url": "https://gl.wikipedia.org/wiki?curid=35458", "title": "Al-Hoceima (hom\u00f3nimos)", "text": "Al-Hoceima ou Alhucemas son ex\u00f3nimos que dan nome a varios elementos xeogr\u00e1ficos da costa setentrional marroqu\u00ed:"}
{"id": "35459", "revid": "56817", "url": "https://gl.wikipedia.org/wiki?curid=35459", "title": "Aclorhidria", "text": "A aclorhidria \u00e9 unha disfunci\u00f3n do tubo dixestivo consistente na falta de \u00e1cido clorh\u00eddrico no zume gr\u00e1stico, p\u00f3deo provocar a gastrite cr\u00f3nica, non obstante nalg\u00fans individuos non comporta ningunha enfermidade e xa que logo non precisa tratamento.\nExisten diversos tipos de aclorhidria: "}
{"id": "35460", "revid": "89787", "url": "https://gl.wikipedia.org/wiki?curid=35460", "title": "Amando", "text": "Amando \u00e9 un nome propio galego de home, procede do nome latino Amandus. A forma feminina \u00e9 Amanda. No ano 2013 levaban o nome 235 residentes en Galicia."}
{"id": "35461", "revid": "85894", "url": "https://gl.wikipedia.org/wiki?curid=35461", "title": "Isaac o Armenio", "text": "Isaac o Armenio foi un exarca de R\u00e1vena. A cronolox\u00eda do exarcado neste per\u00edodo \u00e9 incerto: ou ben sucedeu a Euselno e serviu de c. 625 ao 644 ou sucedeu a Eleuterio, e serviu do 620 ao 637.\nTraxectoria.\nEn 638 o emperador bizantino Heraclio esixiu que o novo Papa Severino asinase a s\u00faa \"Ecthesis\", unha profesi\u00f3n de fe monotelista. Severino negouse; Heraclio negou reco\u00f1ecemento ao Papa e enviou un oficial chamado Mauricio a negociar co Papado. Mauricio, tras chegar a Roma, apoderouse do Laterano e animou a Isaac a vir \u00e1 cidade. Isaac fixo tal; Viviu por un tempo no Laterano e con Mauricio saqueou o palacio. Parte do tesouro foi enviado a Heraclio; a parte restante foi para o exarca. Un tempo despois Mauricio tentou repetir a acci\u00f3n, pero para evitar compartir as riquezas negou reco\u00f1ecemento ao exarca. Isaac daquela prendeu a Mauricio e executouno.\nIsaac tam\u00e9n fixo fronte aos longobardos, con pouco \u00e9xito. O seu rei, Rotario, conquistou todas as posesi\u00f3ns imperiais en Liguria, as\u00ed como tam\u00e9n Emilia, sobre 643. Librouse unha batalla entre os longobardos e tropas do Exarcado preto de Panaro e acabou cunha derrota dos bizantinos e a perda de miles de soldados. O mesmo Isaac probabelmente atopou a morte loitando cos longobardos. Sucedeuno como exarca Teodoro I Calliopas.\nHai un sarc\u00f3fago de Isaac situado no Sancta Sanctorum, que cont\u00e9n representaci\u00f3ns de David, a adoraci\u00f3n dos magos, e L\u00e1zaro."}
{"id": "35462", "revid": "85894", "url": "https://gl.wikipedia.org/wiki?curid=35462", "title": "Al-Hoceima", "text": " \nAl-Hoceima ou Alhucemas (en \u00e1rabe \u0627\u0644\u062d\u0633\u064a\u0645\u0629, \"Al-Hoceima\" que significa \"lavanda\"; en rife\u00f1o:\u2d3b\u2d4d-\u2d43\u2d53\u2d59\u2d49\u2d4e\u2d30) \u00e9 unha cidade capital da provincia hom\u00f3nima de Marrocos. Est\u00e1 situada na costa marroqu\u00ed mediterr\u00e1nea, na parte oriental da ba\u00eda de Alhucemas (ou de Al-Hoceima) e xunto ao Pe\u00f1\u00f3n de Alhucemas. At\u00f3pase, en li\u00f1a recta, a uns 155 quil\u00f3metros ao leste de Ceuta e a 100\u00a0km ao oeste de Melilla.\nHistoria.\nA actual Al-Hoceima tivo a s\u00faa orixe nun asentamento precario no s\u00e9culo XVII, pero non foi ata despois do desembarco de Alhucemas levado a cabo polas tropas espa\u00f1olas durante a guerra do Rif (1926) que se creou a actual poboaci\u00f3n. Con todo, daquela cham\u00f3uselle Villa Sanjurjo, na honra do xeneral Sanjurjo, un dos protagonistas dese desembarco.\nDurante a II Rep\u00fablica pasou a denominarse \"Villa Alhucemas\", a\u00ednda que logo o r\u00e9xime franquista restitu\u00edu novamente o nome de Villa Sanjurjo, que xa se mantivo durante o resto do protectorado espa\u00f1ol, ata o ano 1956 en que Marrocos accedeu \u00e1 independencia. A partir desa data pasou a chamarse Al-Hoceima, en \u00e1rabe, segundo a denominaci\u00f3n marroqu\u00ed.\nComo legado da cultura espa\u00f1ola, quedan na vila numerosos edificios constru\u00eddos durante a \u00e9poca do protectorado. As\u00ed, at\u00f3pase nesta cidade o Colexio Espa\u00f1ol Melchor de Jovellanos, dirixido polo Estado espa\u00f1ol. Este conta cunha arquitectura similar a edificios do sur de Espa\u00f1a e foi en orixe un cuartel militar.\nNa actualidade \u00e9 unha cidade de vacaci\u00f3ns de ver\u00e1n, frecuentada polo turismo, na s\u00faa maior\u00eda do norte de Europa, debido \u00e1s s\u00faas fermosas praias, en especial Praia Quemado, e \u00e1 beleza da s\u00faa contorna, entre a cordilleira do Rif e as augas do Mediterr\u00e1neo. Ten instalaci\u00f3ns tur\u00edsticas destacadas, como o Club Med, o complexo Chafarinas ou o Hotel Mohamed V.\nCon todo, a cidade at\u00f3pase afastada do nivel de desenvolvemento do resto do Marrocos tur\u00edstico, cunha importante falta de infraestruturas e de promoci\u00f3n. \u00c1 marxe das estradas que chegan \u00e1 cidade, no ver\u00e1n establ\u00e9cese un servizo mar\u00edtimo que comunica a cidade con M\u00e1laga, nun treito de aproximadamente unhas 11 horas.\nAl-Hoceima e os seus arredores sufriron un importante sismo de 6,5 graos na escala Richter o 24 de febreiro de 2004, que causou graves danos materiais e provocou a morte de cando menos 560 persoas.\nDemograf\u00eda.\nMalia que se estima en 60\u00a0000 habitantes a s\u00faa poboaci\u00f3n, non se pode saber con exactitude, pois existe un alto \u00edndice de poboaci\u00f3n que vive no campo."}
{"id": "35463", "revid": "124656", "url": "https://gl.wikipedia.org/wiki?curid=35463", "title": "Jos\u00e9 Mar\u00eda \u00c1lvarez del Manzano", "text": "Jos\u00e9 Mar\u00eda \u00c1lvarez del Manzano y L\u00f3pez del Hierro, nado en Sevilla o 17 de outubro de 1937, \u00e9 un pol\u00edtico espa\u00f1ol, que foi alcalde de Madrid antes que Gallard\u00f3n polo mesmo partido, o Partido Popular, durante doce anos.\nResidente en Madrid desde que ti\u00f1a tres anos, licenciado en dereito pola Universidade Complutense, funcionario do estado desde 1963, traballou nas delegaci\u00f3ns de facenda de Cidade Real, Badaxoz, Toledo, Santander, Biscaia e \u00c1lava. Concelleiro de Madrid desde 1974, foi o seu alcalde de 1991 a 2003 polo Partido Popular. Tam\u00e9n foi secretario xeral t\u00e9cnico do Ministerio de Facenda en 1976 e subsecretario do Ministerio de Agricultura en 1977. Dende 2003 ata 2015 presidiu a Xunta Reitora do IFEMA (Instituto de Feiras e Exposici\u00f3ns de Madrid).\nEst\u00e1 casado con Mar\u00eda Eulalia Mir\u00f3 Ram\u00edrez e ten catro fillos: Jos\u00e9, Mar\u00eda, Marta e M\u00f3nica."}
{"id": "35464", "revid": "85894", "url": "https://gl.wikipedia.org/wiki?curid=35464", "title": "Teodoro I de R\u00e1vena", "text": "Teodoro Calliopas (Greek: \"\u0398\u03b5\u03cc\u03b4\u03c9\u03c1\u03bf\u03c2 \u039a\u03b1\u03bb\u03bb\u03b9\u03bf\u03c0\u03ac\u03c2\") foi un exarca de R\u00e1vena d\u00faas veces (644-646, 652-664).\nTraxectoria.\nNon se sabe nada do primeiro mandato de Teodoro, ag\u00e1s que sucedeu a Isaac en 644 e foi substitu\u00eddo por Plat\u00f3n sobre o 646.\nTras a morte do exarca Olimpio en 652, con todo, volveu ao seu cargo anterior. M\u00e1is tarde Teodoro cumpriu as ordes dadas ao seu predecesor, prender ao Papa Marti\u00f1o I. O exarca entrou en Roma en 653, despois do cal el e un destacamento de soldados sacou ao Papa do Laterano e logo enviouno nun barco a Naxos. Teodoro ent\u00f3n intentou, sen \u00e9xito, convencer aos romanos para elixir un novo Papa; no ano seguinte foi elixido Papa Ux\u00edo I. En 664 sucedeuno como exarca Gregorio."}
{"id": "35465", "revid": "5312", "url": "https://gl.wikipedia.org/wiki?curid=35465", "title": "Berdeak", "text": "Berdeak (\"Verdes\" en \u00e9uscaro) foi un partido ecoloxista que actuaba na Comunidade Aut\u00f3noma Vasca e Navarra, a\u00ednda que na pr\u00e1ctica s\u00f3 ti\u00f1a infraestrutura en Biscaia e Guip\u00fascoa.\nTraxectoria.\nFundouse en 1992 como escisi\u00f3n dirixida por Juantxo Dom\u00ednguez de Euskal Herriko Berdeak, foi \u00e1s elecci\u00f3ns auton\u00f3micas de 1994 en coalici\u00f3n con Ezker Batua. En 1995 participa no Congreso de refundaci\u00f3n dos Verdes do Estado Espa\u00f1ol integrando a Confederaci\u00f3n de los Verdes del Estado Espa\u00f1ol. En 1999 as\u00ednase a federaci\u00f3n entre Berdeak e Ezker Batua que rompe no ano 2003, a\u00ednda as\u00ed Ezker Batua rexistrara o nome Ezker Batua Berdeak co que se presentar\u00e1 a diferentes elecci\u00f3ns a pesar de non ter xa ningunha relaci\u00f3n con Berdeak. O partido disolveuse en 2011."}
{"id": "35467", "revid": "98629", "url": "https://gl.wikipedia.org/wiki?curid=35467", "title": "Olimpio, Exarca", "text": "Olimpio (morto en 652) foi un exarca de R\u00e1vena (649 \u2013 652).\nAntes do seu mandato como exarca, Olimpio foi un chambel\u00e1n imperial en Constantinopla. En 649 o emperador bizantino Constante II ordenou a Olimpio que prendese ao Papa Marti\u00f1o I base\u00e1ndose en que a elecci\u00f3n do Papa non fora sometida \u00e1 aprobaci\u00f3n do emperador. Constante estaba preocupado pola condena de Marti\u00f1o \u00e1 herex\u00eda monotelita; tem\u00eda que rexurdise o conflito relixioso que asolara o imperio con anterioridade. Olimpio intentou ga\u00f1arse o apoio dos cidad\u00e1ns de Roma e o dos bispos; disque considerou ordenar o asasinato de Marti\u00f1o. Ningunha das s\u00faas acci\u00f3ns, con todo, tivo moito \u00e9xito.\nFinalmente Olimpio decidiu cambiar os seus aliados e tomou partido polo Papa, proclam\u00e1ndose, \u00e1 vez, emperador. Marchou contra Sicilia en 652, para combater os sarracenos ou \u00e1s forzas bizantinas que al\u00ed estaban. O seu ex\u00e9rcito foi esnaquizado por unha enfermidade desco\u00f1ecida, que matou o mesmo Olimpio ese mesmo ano."}
{"id": "35468", "revid": "85894", "url": "https://gl.wikipedia.org/wiki?curid=35468", "title": "Gregorio, Exarca", "text": "Gregorio foi un exarca de R\u00e1vena (664-677).\nTraxectoria.\nGregorio sucedeu a Teodoro I Calliopas como exarca. O seu reinado \u00e9 co\u00f1ecido principalmente polo seu apoio ao arcebispo de R\u00e1vena nas pelexas deste co papado sobre a independencia da s\u00faa s\u00e9. Tam\u00e9n durante o seu goberno, o emperador bizantino Constante II invadiu a Italia meridional nun esforzo infrutuoso por destru\u00edr o poder dos longobardos. Sucedeuno en 677 Teodoro II."}
{"id": "35469", "revid": "22570", "url": "https://gl.wikipedia.org/wiki?curid=35469", "title": "Teodoro II de R\u00e1vena", "text": "Teodoro II foi un exarca de R\u00e1vena (677-687).\nTeodoro sucedeu a Gregorio en 677. Foi un home relixioso, e favoreceu ao Arcebispo de R\u00e1vena durante o seu mandato. Sucedeuno Xo\u00e1n II Platino en 687."}
{"id": "35470", "revid": "56817", "url": "https://gl.wikipedia.org/wiki?curid=35470", "title": "Aigremont", "text": "Aigremont \u00e9 o nome de varias localidades francesas:"}
{"id": "35472", "revid": "43327", "url": "https://gl.wikipedia.org/wiki?curid=35472", "title": "Aldama", "text": "Aldama \u00e9 o nome de varias localidades mexicanas:"}
{"id": "35473", "revid": "5863", "url": "https://gl.wikipedia.org/wiki?curid=35473", "title": "Adra", "text": "O top\u00f3nimo Adra p\u00f3dese referir a:"}
{"id": "35474", "revid": "85894", "url": "https://gl.wikipedia.org/wiki?curid=35474", "title": "Xo\u00e1n II Platino, Exarca", "text": "Ioannes Platyn, finado no 701 ou 702, foi un exarca de R\u00e1vena.\nTraxectoria.\nXo\u00e1n substitu\u00edu a Teodoro II como exarca en 687. Ese mesmo ano, desempe\u00f1ou un papel activo nunha disputada elecci\u00f3n papal. Subornado polo arquidi\u00e1cono Pascual, esixiu que este fose nomeado Papa. O conflito con outro candidato a Papa, Teodoro, semellaba inevit\u00e1bel, pero ent\u00f3n Serxio I, un candidato de compromiso, foi nomeado Papa. Pascual non perdeu a esperanza, con todo: prometeulle a Xo\u00e1n cen libras de ouro a cambio do Papado. Xo\u00e1n foi rapidamente a Roma, pero veu que \u00eda ser demasiado dif\u00edcil ir en contra da maior\u00eda. Reco\u00f1eceu a Serxio, pero esixiulle as cen libras de ouro que Pascual lle prometera. Serxio protestou, dicindo que el non fixera tal promesa; como Xo\u00e1n non ced\u00eda nas s\u00faas demandas, tomou os vasos sagrados de San Pedro, proclamando que era todo canto ti\u00f1a. O pobo de Roma, cada vez m\u00e1is irado co exarca, uniuse ao papa e pagou a suma requirida.\nEn 691 o emperador bizantino Xustiniano II enviou ao Papa Serxio unha serie de canons, con instruci\u00f3ns de que deb\u00eda aprobalos. Como alg\u00fans deles \u00edan contra os intereses do Papado, Serxio negouse; Xustiniano vingouse enviando a un tal Zacar\u00edas para prendelo. O resultado foi desastroso para o exarcado. Os ex\u00e9rcitos imperiais en R\u00e1vena e Roma neg\u00e1ronse a cooperaren; o ex\u00e9rcito de R\u00e1venamarchou a Roma para defender a Serxio, e un\u00edronselle soldados da Pent\u00e1pole. Os soldados chegaron a Roma, rodearon a residencia papal, e solicitaron ver ao papa. C\u00f3ntase que Zacar\u00edas se escondeu baixo o leito do Papa ata que o mesmo Serxio lle permitiu fuxir; en todo caso, o Papa quedou a salvo. Este asunto foi un estorbo para a autoridade de Bizancio en Italia, e socavou o poder de Xo\u00e1n.\nXo\u00e1n foi sucedido por Teofilacto sobre 702."}
{"id": "35475", "revid": "624", "url": "https://gl.wikipedia.org/wiki?curid=35475", "title": "Xo\u00e1n II Platino", "text": ""}
{"id": "35476", "revid": "85894", "url": "https://gl.wikipedia.org/wiki?curid=35476", "title": "Acme", "text": "Acme (do grego \u03b1\u03ba\u03bc\u03ae \"akm\u00e9\", 'punta', 'cumio', 'vigor', a trav\u00e9s do lat\u00edn cient\u00edfico \"acm\u0113\") p\u00f3dese referir a:"}
{"id": "35477", "revid": "85894", "url": "https://gl.wikipedia.org/wiki?curid=35477", "title": "Teofilacto, Exarca", "text": "Teofilacto foi un exarca de R\u00e1vena entre os anos 702 e 709.\nTraxectoria.\nTeofilacto foi nomeado exarca en 702, sucedendo a Xo\u00e1n II Platino. Pouco despois da s\u00faa ascensi\u00f3n, chegou a Roma, onde Xo\u00e1n VI fora nomeado Papa. Non se co\u00f1ecen as s\u00faas raz\u00f3ns para ir \u00e1 cidade, pero a s\u00faa presenza incomodou aos romanos. Os soldados locais ameazaron a Teofilacto, pero Xo\u00e1n conseguiu dominalos; con todo, varios favoritos do exarca foron atacados.\nEn 709 o emperador bizantino Xustiniano II mandou unha expedici\u00f3n baixo o mando do patricio Teodoro contra a cidade de R\u00e1vena, posibelmente en vinganza pola participaci\u00f3n da poboaci\u00f3n da cidade na rebeli\u00f3n de 695. Teodoro, ao chegar a R\u00e1vena, invitou a todos os cidad\u00e1ns importantes da cidade a que asistisen a un banquete. Cando chegaron, captur\u00e1ronos e lev\u00e1ronos \u00e1 forza aos barcos. R\u00e1vena foi saqueada, mentres levaban a Constantinopla aos oficiais capturados. Al\u00ed, Xustiniano condenounos a morte; s\u00f3 foi perdoado o arcebispo F\u00e9lix, a\u00ednda que foi cegado. Teofilacto non foi aparentemente v\u00edtima da cat\u00e1strofe, pero tivo pouco control sobre a situaci\u00f3n, e o exarcado resultou severamente debilitado.\nTeofilacto foi sucedido por Xo\u00e1n III Rizocopo en 709."}
{"id": "35478", "revid": "23204", "url": "https://gl.wikipedia.org/wiki?curid=35478", "title": "Acme\u00edsmo", "text": "O acme\u00edsmo foi un movemento po\u00e9tico que emerxeu en Rusia en torno 1910 e ata a segunda guerra mundial baixo a direcci\u00f3n de Nikolai Gumiliov, Anna Akhmatova e Osip Mandelshtam e que procuraban unha volta \u00e1s formas cl\u00e1sicas dentro do modernismo como reacci\u00f3n ao simbolismo, coa consigna de amar a existencia do obxecto antes que o propio obxecto utilizando unha claridade cl\u00e1sica e unha linguaxe corrente pero mantendo o principio metaf\u00f3rico de transformaci\u00f3n."}
{"id": "35481", "revid": "10599", "url": "https://gl.wikipedia.org/wiki?curid=35481", "title": "Miradoiro de Santa Cruz", "text": "O miradoiro de Santa Cruz forma parte da ruta dos miradoiros de Ribadeo. Sit\u00faase no monte de Santa Cruz, con vistas cara \u00e1 r\u00eda de Ribadeo e o mar Cant\u00e1brico, inclu\u00edndo lugares como a ponte dos Santos (parcialmente tapada pola vila), As Figueiras (Castropol) e demais paisaxes da zona.\nNeste miradoiro at\u00f3pase unha pequena ermida, e na s\u00faa veci\u00f1anza pasa o Cami\u00f1o de Santiago. Tam\u00e9n hai d\u00faas cruces (unha antiga e outra m\u00e1is nova) que son as que lle dan nome o miradoiro, e xunto a elas est\u00e1 erixido o monumento ao Gaiteiro Galego, obra do escultor ourens\u00e1n Ant\u00f3n Fa\u00edlde; por detr\u00e1s das cruces ag\u00f3chase o observatorio astron\u00f3mico (A Casa da R\u00eda). O lugar disp\u00f3n de mesas, bancos, grellas e auga corrente para uso campestre.\nDest\u00e1case a\u00ednda m\u00e1is pola festividade que se celebra o primeiro domingo de agosto, reco\u00f1ecida de interese tur\u00edstico, a co\u00f1ecida Xira de Santa Cruz que, celebrada xunto coa festividade na honra dos gaiteiro (o D\u00eda da Gaita), fan do recinto un lugar de asento e abrigo de romar\u00edas."}
{"id": "35485", "revid": "785", "url": "https://gl.wikipedia.org/wiki?curid=35485", "title": "Xo\u00e1n III Rizocopo, Exarca", "text": "Xo\u00e1n III Rizocopo (tam\u00e9n chamado Ioannes Rizocopus) foi un exarca de R\u00e1vena (710).\nPouco despois de que o Papa Constantino partise para Constantinopla, atopouse con Xo\u00e1n en Roma. Pouco despois Xo\u00e1n foi asasinado. O pobo de R\u00e1vena fixo xefe a un tal Giorgius; este logo ga\u00f1ou a lealdade de Cervia, Forli, Forlimpopoli, e outras cidades. A rebeli\u00f3n foi finalmente reprimida, pero destru\u00edu moita da autoridade efectiva do exarcado, que era s\u00f3 de importancia secundaria ata que foi finalmente eliminado en 752."}
{"id": "35486", "revid": "624", "url": "https://gl.wikipedia.org/wiki?curid=35486", "title": "Xo\u00e1n III Rizocopo", "text": ""}
{"id": "35490", "revid": "15490", "url": "https://gl.wikipedia.org/wiki?curid=35490", "title": "Eutiquio, Exarca", "text": "Eutiquio, morto no 752, foi o derradeiro exarca de R\u00e1vena (c.727-752).\nTraxectoria.\nTodo o exarcado levant\u00e1rase nunha revolta en resposta \u00e1 imposici\u00f3n da iconoclasia en 727; os longobardos, o papado e as cidades italianas un\u00edronse para eliminaren a autoridade bizantina. O emperador Le\u00f3n III o Is\u00e1urico mandou a Eutiquio para controlar a situaci\u00f3n. Eutiquio chegou a N\u00e1poles, onde ordenou un intento de asasinato contra a vida do papa Gregorio II. Como o intento fracasou, Eutiquio volveu a s\u00faa atenci\u00f3n aos longobardos. Os seus intentos de suborno deron resultados ao final; prometeu axuda ao rei longobardo Liutprando para someter os ducados de Benevento e Spoleto \u00e1 s\u00faa autoridade, a cambio da axuda do rei para cambiar o Papa. Gregorio, con todo, reuniuse con Liutprando, e convenceuno para abandonar o plan; a\u00ednda lle deron tropas a Eutiquio para axudar a dominar as rebeli\u00f3ns no exarcado.\nO conflito cos longobardos rematou en desastre en 737, cando a cidade de R\u00e1vena foi cercada por Liutprando. Novas guerras xurdiron en 739. O papa Gregorio III apoiara os duques de Benevento e Spoleto contra Liutprando, facendo que invadise a Italia central. O exarcado, as\u00ed como o Ducado de Roma, foi saqueado. En 740 Eutiquio e Gregorio apelaron a Venecia para liberar R\u00e1vena, cousa na que tiveron \u00e9xito. No entanto, era evidente que a autoridade bizantina en Italia estaba a desfacerse de xeito tan inevit\u00e1bel que fixo que o Papa chamase o franco Carlos Martel ese mesmo ano.\nPouco despois da ascensi\u00f3n do papa Zacar\u00edas en 741, Liutprando planeou outra vez capturar R\u00e1vena. Zacar\u00edas, por\u00e9n, marchou cara ao norte; reuniuse con Eutiquio preto de Rimini, e entrou en R\u00e1vena para ledicia da cidadan\u00eda local. Seguindo ata a capital longobarda de Pavia, Zacar\u00edas convenceu a Liutprando para abortar a expedici\u00f3n, e para devolver alg\u00fan dos territorios que capturara. Alg\u00fans anos m\u00e1is tarde, malia todo, o novo rei longobardo Aistolfo capturou R\u00e1vena en 751, e por ese tempo Eutiquio morreu loitando contra os longobardos. A s\u00faa morte marcou a fin do Exarcado de R\u00e1vena; o papado, as\u00ed e todo, reclamou o anterior territorio imperial, e favoreceron a axuda dos francos para recuperalo."}
{"id": "35491", "revid": "1987", "url": "https://gl.wikipedia.org/wiki?curid=35491", "title": "Escol\u00e1stico", "text": "Escol\u00e1stico foi un exarca de R\u00e1vena (713-726).\nEn 713 foi nomeado exarca, o mesmo ano Anastasio converteuse en emperador bizantino, e derrocou ao emperador monotelita Fil\u00edpico. Confi\u00e1ronlle a Escol\u00e1stico a misi\u00f3n de entregar unha carta ao papa Constantino que describ\u00eda a lealdade de Anastasio cara \u00e1 ortodoxia, axudando a sandar a fenda entre Roma e Constantinopla. Foi substitu\u00eddo en 726 como exarca por Paulo."}
{"id": "35492", "revid": "56817", "url": "https://gl.wikipedia.org/wiki?curid=35492", "title": "Romano de R\u00e1vena", "text": "Romano (morreu en 596 ou en 597) foi exarca de R\u00e1vena (589-596/597).\nEn 589 converteuse en exarca no lugar do desacreditado Esmaragdo, e no seu primeiro ano de exarca recuperou as cidades de M\u00f3dena, Reggio, Parma, Piacenza, Altinum, e Mantua do poder dos longobardos. En 592 o Papa Gregorio I pediu a axuda de Romano para axudalo a asistir a N\u00e1poles, que sufr\u00eda un ataque longobardo, pero Romano considerou m\u00e1is prudente permanecer na Italia central. O Papa firmou a paz co Ducado de Spoleto para librar N\u00e1poles. Pouco despois, os longobardos ocuparon Perugia, facendo que Romano enviase un ex\u00e9rcito para recuperar a Umbr\u00eda. O rei longobardo Axilulfo, ao saber isto, pasou a Italia central e mesmo ameazou Roma. Vendo que o exarca estaba pouco disposto a facer a paz, o Papa tentou saltar a autoridade do exarca apelando ao emperador bizantino Mauricio en 595, pero foi en van. Romano morreu sobre o final de 596, e foi sucedido por Calinico, que resultou ser m\u00e1is conciliador."}
{"id": "35493", "revid": "89787", "url": "https://gl.wikipedia.org/wiki?curid=35493", "title": "Calinico, Exarca", "text": "Calinico ou Kallinikos (\"\u039a\u03b1\u03bb\u03bb\u03af\u03bd\u03b9\u03ba\u03bf\u03c2\" en grego) foi o exarca de R\u00e1vena (597 - 602 ou 603). \u00c9 chamado \"Gallicinus\" por alg\u00fans historiadores porque o gran historiador longobardo Paulo o Di\u00e1cono o chama \"Gallicini patricii\" , o que en galego \u00e9 o \"patricio Gallicinus\" .\nOs primeiros anos do seu goberno estiveron marcados por unha sorte relativamente boa.\nEn 598 asinouse un armisticio entre os bizantinos e os longobardos, e no ano seguinte foi establecido un per\u00edodo de paz formal de dous anos, no que se reco\u00f1eceu aos longobardos como se\u00f1ores soberanos das s\u00faas posesi\u00f3ns. Sobre o ano 602, Calinico tentou renovar o tratado de paz, \u00e1 vez que secuestraba \u00e1 filla do rei longobardo Axilulfo e ao seu home para ter m\u00e1is forza \u00e1 hora de negociar. No canto diso, Axilulfo invadiu a Italia Imperial, destru\u00edndo Padua e capturando Monselice. Pouco despois Calinico morreu e foi sucedido por Esmaragdo."}
{"id": "35495", "revid": "624", "url": "https://gl.wikipedia.org/wiki?curid=35495", "title": "V\u00e1ndalo", "text": ""}
{"id": "35496", "revid": "56817", "url": "https://gl.wikipedia.org/wiki?curid=35496", "title": "ACME", "text": "A ACME (ou Corporaci\u00f3n ACME) \u00e9 unha compa\u00f1\u00eda ficticia que existe no universo de animaci\u00f3n dos Looney Tunes. Fixo a s\u00faa primeira aparici\u00f3n nunha banda dese\u00f1ada do personaxe Buddy, e despois na animaci\u00f3n de Cabeza de Ovo, onde ti\u00f1a que aprender a gardar cousas en caixas. Pero o \u00e9xito da marca ACME d\u00e9bese \u00e1 grande difusi\u00f3n que lle deron os debuxos animados do Correcami\u00f1os e do Coiote, pois a ela pertenc\u00edan todos os trebellos que utilizaba o cazador para ver de prender a ave corricana.\nO significado das siglas nunca foi ben definido, pero unha das teor\u00edas apunta a que, tendo en conta que \u00e9 quen de producir calquera cousa imaxin\u00e1bel, poder\u00eda ser o acr\u00f3nimo de \"A Company that Makes Everything\", ou sexa \"unha empresa que fai de todo\"."}
{"id": "35497", "revid": "31997", "url": "https://gl.wikipedia.org/wiki?curid=35497", "title": "Xu\u00edzos de N\u00faremberg", "text": "Os Xu\u00edzos ou Procesos de N\u00faremberg son os nomes que recibiron os xu\u00edzos levados a cabo polos aliados contra algunhas das principais figuras do r\u00e9xime nazi, trala fin da segunda guerra mundial. De forma paralela, lev\u00e1ronse a cabo os Xu\u00edzos de Toquio para condenar aos criminais de guerra nip\u00f3ns. Os xu\u00edzos realiz\u00e1ronse entre o 20 de novembro de 1945 a 1949 na cidade alem\u00e1 de Nuremberg. Foron condenados principalmente por crimes en contra da paz, crimes de guerra e crimes en contra da humanidade.\nAs probas que se realizaron \u00e1s principais figuras do r\u00e9xime nazi durante estes xu\u00edzos estiveron baseadas no m\u00e9todo intraps\u00edquico (postulado por Sigmund Freud).\nA lexitimidade.\nA\u00ednda que a lexitimidade do Tribunal estivo en interdito nun primeiro momento, \u00f3 non existir precedentes similares en toda a historia do Dereito, os traballos realizados para a tipificaci\u00f3n dos delitos, tam\u00e9n at\u00e9 ent\u00f3n inauditos na s\u00faa magnitude, e os procedementos para o desenvolvemento da causa servir\u00edan en adiante para o desenvolvemento da xustiza internacional.\nDeste xeito concret\u00e1ronse conceptos sobre delitos anteriormente ausentes ou vagamente definidos, como o de crime contra a humanidade, evocado na Convenci\u00f3n de La Haya de 1907. Tam\u00e9n resultou modificado o enfoque tradicional das regras do dereito internacional que se centraban nas relaci\u00f3ns entre Estados, pero non nos dereitos e deberes das persoas individuais. Dende ent\u00f3n, os delitos cometidos por individuos dunha naci\u00f3n \u00f3 longo e ancho de varios pa\u00edses, poder\u00edan ser xulgados internacionalmente polo conxunto dos pa\u00edses afectados, como foi precisamente na formaci\u00f3n da corte de xustiza de N\u00faremberg.\nOs delitos.\nCinco foron os delitos imputados \u00f3s acusados:\nOs acusados.\nDe 4.850 petici\u00f3ns de procesamentos individuais, foron acusadas 611 persoas. \u00d3s grupos catalog\u00f3uselles entre organizaci\u00f3ns non criminais, onde se atopaba a estrutura do Estado (Goberno e Ex\u00e9rcito) e as criminais, que foron todas aquelas estruturas paralelas do poder nazi como a Gestapo, as SS e o Partido Nazi. Os m\u00e1is destacados foron: Karl D\u00f6nitz, grande almirante da Frota Alem\u00e1 e sucesor de Adolf Hitler tralo seu suicidio; Rudolf Hess, xeneral das SS e lugartenente de Hitler, fuxido a Gran Breta\u00f1a e capturado en 1941; Hermann G\u00f6ring, xefe das SS e presidente do Reichstag; Alfred Jodl, xefe do Estado Maior da Wehrmacht; Wilhelm Keitel, xefe do Alto Mando de Wehrmacht; Alfred Rosenberg, ide\u00f3logo do Partido Nazi; Joachim von Ribbentrop, ministro de Asuntos Exteriores; Albert Speer, arquitecto e ministro de Armamentos; Franz von Papen, embaixador nazi en Austria e Turqu\u00eda.\nEntre quen morreran ou fuxiran denantes de seren xulgados atop\u00e1banse o propio Adolf Hitler, Joseph Goebbels, Ministro de Propaganda que se suicidou \u00f3 igual que Heinrich Himmler, xefe da Gestapo e ide\u00f3logo do exterminio xudeu; e os fuxidos Adolf Eichmann, alto dirixente do Partido Nazi e encargado da lox\u00edstica do exterminio, e Martin Bormann, secretario persoal de Hitler dende 1942.\nOs xu\u00edzos.\nPropiamente existe un xu\u00edzo levado a cabo polo Tribunal Penal Militar Internacional, institu\u00eddo por medio da Carta de Londres, en 1945. Existiron ademais unha serie de xu\u00edzos levados a cabo con posterioridade \u00f3 principal, onde se xulgaron \u00f3s funcionarios menores do Estado, Ex\u00e9rcito, doutores e industriais alem\u00e1ns.\nA lista dos xu\u00edzos \u00e9 a seguinte:\nO xu\u00edzo principal.\nO xu\u00edzo principal contra as principais figuras do Estado e Ex\u00e9rcito Nazi levouse a cabo no Palacio de Xustiza de N\u00faremberg.\nXu\u00edces e Fiscal.\nO Tribunal estivo composto por un xu\u00edz titular de cada un dos principais pa\u00edses aliados e o seu respectivo \"suplente\". Estes foron:\nO fiscal xefe da Corte foi o xu\u00edz norteamericano Robert H. Jackson, coa axuda dos fiscais Hartley Shawcross do Reino Unido, o Xeneral Rudenko pola URSS, e Fran\u00e7ois de Menthon e Auguste Cahmpetier de Francia.\nAcusados e penas.\nDurante o xu\u00edzo principal a Fiscal\u00eda do Tribunal presentou acusaci\u00f3n en contra de 24 l\u00edderes nazis. De todos eles s\u00f3 Albert Speer, Hans Frank e Baldur von Schirach expresaron o seu remordemento polos crimes cometidos. En resumo o tribunal ditou 11 condenas a morte, 3 condenas a presidio perpetuo, 2 a vinte anos, unha a 15 e outra a 10 anos. O dono das f\u00e1bricas Krupp foi declarado incapaz de soportar un xu\u00edzo. Hans Fritzsche, Franz von Papen e Hjalmar Schacht foron absoltos dos seus cargos.\nCumprimento das penas.\nOs condenados a morte foron executados o 17 de outubro de 1946, por v\u00eda de aforcamento. Hermann G\u00f6ring suicidouse na v\u00e9spera cunha c\u00e1psula de cianuro, e Robert Ley o 25 de outubro de 1945, antes do veredicto. Despois do seu aforcamento, os restos foron cremados e as cinzas desperdigadas no r\u00edo Isar.\nMartin Bormann foi xulgado e condenado en ausencia, pese a que con posterioridade se soubo que morreu durante a ca\u00edda de Berl\u00edn, o 2 de maio de 1945.\nOs condenados a cadea perpetua cumpriron a s\u00faa pena na Prisi\u00f3n de Spandau, ata a morte do \u00faltimo deles, Rudolf Hess en 1987. De todos os condenados a penas de c\u00e1rcere, s\u00f3 catro as cumpriron a cabalidade, xa que Neurath (en 1954), Raeder (en 1955) e Funk (en 1957) foron liberados. Durante m\u00e1is de 20 anos o \u00fanico ocupante foi Hess, despois da liberaci\u00f3n de Speer en 1966.\nEfectos posteriores.\nO conxunto de procedementos levados a cabo tanto en N\u00faremberg como en Toquio, significaron o establecemento de regras b\u00e1sicas de persecuci\u00f3n de criminais de guerra e a determinaci\u00f3n de tales delitos.\nDentro destes efectos, serve destacar que o Tribunal fixou as bases do que ser\u00eda chamado erroneamente os Principios de N\u00faremberg, hoxe recollido en varios aspectos nos Tribunais Internacionais para a ex Iugoslavia e Ruanda.\nO legado destes Tribunais Internacionais (Toquio e N\u00faremberg) sen d\u00fabida \u00e9 a Corte Penal Internacional, establecida en Roma en 1998 e que conta como base fundamental das s\u00faas regras de procedemento os Estatutos dos Tribunais de N\u00faremberg, Toquio, ex Iugoslavia e Ruanda.\nFoi de vital importancia, tam\u00e9n, \u00f3 redactarse:"}
{"id": "35501", "revid": "89787", "url": "https://gl.wikipedia.org/wiki?curid=35501", "title": "Jairzinho", "text": "Jair Ventura Filho, ou Jairzinho, nado o 25 de decembro de 1944 en R\u00edo de Xaneiro, \u00e9 un exfutbolista brasileiro, un dos heroes do Mundial de 70, ocasi\u00f3n en que o Brasil conquistou de forma definitiva a Copa Jules Rimet ao proclamarse tricampe\u00f3n. Peza fundamental desta conquista, ga\u00f1ou o apelido de Furac\u00e1n da Copa tendo marcado goels en t\u00f3dolos partidos, feito in\u00e9dito at\u00e9 ent\u00f3n e que as\u00ed contin\u00faa a d\u00eda de hoxe."}
{"id": "35502", "revid": "5785454", "url": "https://gl.wikipedia.org/wiki?curid=35502", "title": "Presidencia da Generalitat de Catalu\u00f1a", "text": "A Presidencia da Generalitat de Catalu\u00f1a \u00e9 ostentada pola m\u00e1is alta representaci\u00f3n da Generalitat de Catalu\u00f1a e ordinaria do Estado en Catalu\u00f1a. \u00c9 a persoa que dirixe e coordina a acci\u00f3n do Consello Executivo ou Goberno. \u00c9 escollida polo Parlamento de Catalu\u00f1a de entre os seus deputados e deputadas e nomeada polo rei.\nComo m\u00e1is alta representaci\u00f3n da Generalitat de Catalu\u00f1a, ao presidente (en catal\u00e1n: \"president\") ou presidenta corresp\u00f3ndelle a convocatoria das elecci\u00f3ns \u00f3 Parlamento de Catalu\u00f1a. Como representante ordinario do Estado en Catalu\u00f1a, corresp\u00f3ndelle promulgar en nome do rei as leis de Catalu\u00f1a e ordenar que se publiquen, as\u00ed como ordenar a publicaci\u00f3n no \"Diari Oficial de la Generalitat de Catalunya\" do nomeamento do Presidente do Tribunal Superior de Xustiza de Catalu\u00f1a.\nListaxe de presidentes da Generalitat de Catalu\u00f1a.\nVan numerados, R indica que repetiu no cargo. A listaxe est\u00e1 ordenada polo ano de investidura (entre par\u00e9nteses)."}
{"id": "35505", "revid": "98629", "url": "https://gl.wikipedia.org/wiki?curid=35505", "title": "Art of Life", "text": "Art of Life foi o cuarto \u00e1lbum da banda de rock xapon\u00e9s X Japan. Ti\u00f1a unha \u00fanica canci\u00f3n de 29 minutos de duraci\u00f3n. \u00c9 considerada unha das mellores canci\u00f3ns da historia do rock. Nas primeiras semanas do seu lanzamento foi un \u00e9xito no Xap\u00f3n."}
{"id": "35506", "revid": "839", "url": "https://gl.wikipedia.org/wiki?curid=35506", "title": "Charles De Gaulle", "text": ""}
{"id": "35507", "revid": "839", "url": "https://gl.wikipedia.org/wiki?curid=35507", "title": "Cristiandade", "text": ""}
{"id": "35508", "revid": "23204", "url": "https://gl.wikipedia.org/wiki?curid=35508", "title": "Mar de Noruega", "text": "O mar de Noruega (noruegu\u00e9s: \"Norskehavet\") \u00e9 un mar mar marxinal no oc\u00e9ano \u00c1rtico, ao noroeste de Noruega entre o Mar do Norte e o Mar de Groenlandia, ao lado do Mar de Barents ao nord\u00e9s. No suroeste, est\u00e1 separada do Oc\u00e9ano Atl\u00e1ntico por unha crista submarina que circula entre Islandia e as Illas Feroe. Ao norte, a crista de Jan Mayen sep\u00e1rao do mar de Groenlandia.\nA diferenza doutros mares, a maior parte do fondo do mar noruegu\u00e9s non forma parte dunha plataforma continental e, polo tanto, sit\u00faase a unha profundidade de aproximadamente dous quil\u00f3metros de media. Os ricos dep\u00f3sitos de petr\u00f3leo e gas natural at\u00f3panse baixo o fondo do mar e est\u00e1n sendo explorados comercialmente nas \u00e1reas con profundidades mar\u00edtimas de ata un quil\u00f3metro. As zonas costeiras son ricas en peixes que visitan o mar de Noruega desde o Atl\u00e1ntico norte ou desde o Mar de Barents (bacallau) para a desova. A corrente c\u00e1lida do Atl\u00e1ntico Norte asegura temperaturas de auga relativamente estables e altas, polo que a diferenza dos mares do \u00c1rtico, o mar noruegu\u00e9s est\u00e1 libre de xeo durante todo o ano. Investigaci\u00f3ns recentes conclu\u00edron que o gran volume de auga no mar de Noruega coa s\u00faa gran capacidade de absorci\u00f3n de calor \u00e9 m\u00e1is importante como fonte de invernos suaves de Noruega que a Corrente do Golfo e as s\u00faas extensi\u00f3ns.\nAs augas deste mar son moi fr\u00edas e a mi\u00fado son sucadas por icebergs.\nChega ata os 3.970m de profundidade.\nExtensi\u00f3n.\nA Organizaci\u00f3n Hidrogr\u00e1fica Internacional define os l\u00edmites do Mar de Noruega como segue:"}
{"id": "35509", "revid": "839", "url": "https://gl.wikipedia.org/wiki?curid=35509", "title": "Mar da Irlanda", "text": ""}
{"id": "35512", "revid": "15490", "url": "https://gl.wikipedia.org/wiki?curid=35512", "title": "Pacto de San Sebasti\u00e1n", "text": "O Pacto de San Sebasti\u00e1n foi unha reuni\u00f3n promovida por Niceto Alcal\u00e1-Zamora e Miguel Maura, que tivo lugar na cidade de Donostia o 17 de agosto de 1930. A esta reuni\u00f3n enviaron representantes practicamente t\u00f3dalas correntes republicanas (a excepci\u00f3n foi o Partido Federal Espa\u00f1ol, tam\u00e9n co\u00f1ecido como Partido Republicano Federal, herdeiro do hist\u00f3rico Partido Republicano Democr\u00e1tico Federal, que non enviou representantes porque estaba \u00e1 espera dun congreso). O obxectivo foi xuntar a t\u00f3dalas forzas republicanas para liquidar a monarqu\u00eda borb\u00f3nica e instaurar a Rep\u00fablica en Espa\u00f1a. En outubro do mesmo ano, en Madrid, sum\u00e1ronse ao pacto as organizaci\u00f3ns socialistas: o PSOE e maila UGT.\nAntecedentes.\nNos \u00faltimos anos da ditadura de Primo de Rivera, os problemas amore\u00e1banse. Entre o malestar do estamento militar, a conspiraci\u00f3n da noite de San Xo\u00e1n de 1926 e a crise econ\u00f3mica comezada en 1929, que ocasionou a desvalorizaci\u00f3n da peseta e un d\u00e9ficit comercial e a oposici\u00f3n pol\u00edtica que comezaba a aumentar, o ditador viuse sen apoios por parte dos xefes militares e dimitiu o 28 de xaneiro de 1930.\nTrala aceptaci\u00f3n da dimisi\u00f3n por Afonso XIII, este nomeou novo presidente de goberno ao xeneral D\u00e1maso Berenguer co prop\u00f3sito de retornar \u00e1 \"normalidade constitucional\", como intentando amosar que a Coroa non participara na suspensi\u00f3n da Constituci\u00f3n de 1876 con que se iniciara o golpe de estado de setembro de 1923 dado por Primo de Rivera e que fora consentido polo rei.\nEn marzo de 1930, a\u00ednda baixo a dictablanda de Berenguer, as forzas republicanas, xunto coa UGT e mailo PSOE, acordaron a instauraci\u00f3n dunha rep\u00fablica federal no chamado Manifiesto de la Inteligencia Republicana. O l\u00edder socialista Indalecio Prieto nunha conferencia pronunciada no Ateneo de Madrid, o 25 de abril de 1930, afirmou que para el \"era una hora de definiciones... Hai que estar co rei ou contra o rei\". Uns d\u00edas antes, o exministro mon\u00e1rquico Niceto Alcal\u00e1-Zamora, que vi\u00f1a de se pasar \u00e1s ringleiras do republicanismo, afirmaba que s\u00f3 exist\u00eda un poder lex\u00edtimo: o das Cortes Constitu\u00edntes. Foise as\u00ed levando a cabo a confluencia de partidos republicanos, novos e vellos, que se reuniron en Donostia.\nOs pol\u00edticos republicanos e os autodesignados \"mon\u00e1rquicos sen rei\" (como \u00c1ngel Ossorio y Gallardo), as\u00ed como numerosos xuristas, denunciaron que esa volta \u00e1 \"normalidade constitucional\" era imposible. O xurista Mariano G\u00f3mez escribiu o 12 de outubro de 1930: \"Espa\u00f1a vive sen Constituci\u00f3n\". A Ditadura de Primo de Rivera, ao viola-la Constituci\u00f3n de 1876, abrira un proceso constitu\u00ednte, afirmaba G\u00f3mez, que s\u00f3 a Naci\u00f3n pod\u00eda pechar cun retorno \u00e1 normalidade conducido por:\nAsistentes.\nA reuni\u00f3n celebrouse no domicilio social da Uni\u00f3n Republicana de San Sebasti\u00e1n baixo a presidencia de Fernando Sasia\u00edn (presidente do C\u00edrculo Republicano de San Sebasti\u00e1n), e a ela asistiron segundo se indicou nunha \"Nota oficiosa\" feita p\u00fablica ao d\u00eda seguinte:\nO tema principal da reuni\u00f3n foi o tema de Catalu\u00f1a. Os representantes catal\u00e1ns que foron a San Sebasti\u00e1n condicionaron o pacto a ver reco\u00f1ecidas as s\u00faas aspiraci\u00f3ns de autorgoberno. A\u00ednda que varios republicanos como Maura ou ou Albornoz estaban en contra, finalmente chegouse a unha soluci\u00f3n xur\u00eddica aceptada no Pacto pola que Catalu\u00f1a expresar\u00eda a s\u00faa vontade nun Estatuto de Autonom\u00eda refrendado polo pobo e sometido \u00e1 aprobaci\u00f3n das Cortes constitu\u00edntes, na parte referida \u00e1 delimitaci\u00f3n de atribuci\u00f3ns entre o goberno de Espa\u00f1a e o goberno de Catalu\u00f1a. Nese momento Casares Quiroga, reclamou o mesmo para Galicia e o Pa\u00eds Vasco.\nO segundo tema relevante foi o plan pol\u00edtico, a creaci\u00f3n dun comit\u00e9 revolucionario onde se evitou a figura de Lerroux, que era moi criticada polos republicanos catal\u00e1ns e por outros presentes.\nDa xuntanza non se levantou acta sen\u00f3n que Indalecio Prieto publicou unha nota na que precisaba que as decisi\u00f3ns foran tomadas por unanimidade. Por\u00e9n, os delegados catal\u00e1ns non estaban moi satisfeitos e reun\u00edronse no Hotel de Londres para levantar, eles, acta da reuni\u00f3n. Nela precisaron que os acordos aceptados por eles foran precedidos pola aceptaci\u00f3n un\u00e1nime, por parte dos republicanos espa\u00f1ois, do compromiso de resoluci\u00f3n da cuesti\u00f3n catal\u00e1 tendo como base o principio de autodeterminaci\u00f3n manifestado na creaci\u00f3n dun estatuto aceptado pola maior\u00eda dos catal\u00e1ns mediante un referendo por sufraxio universal.\nConsecuencias do pacto.\nO principal obxectivo do pacto conseguiuse ao xuntar a case todo o republicanismo espa\u00f1ol, inclu\u00edndo o catal\u00e1n. Poucos d\u00edas despois, unir\u00edanse a UGT mailo PSOE.\nNesta reuni\u00f3n constitu\u00eduse o comit\u00e9 revolucionario, presidido por Alcal\u00e1-Zamora, que chegar\u00eda a ser o goberno provisional da Segunda Rep\u00fablica Espa\u00f1ola. Este comit\u00e9 estaba en contacto permanente cun grupo de militares co que estudou un pronunciamento militar para traer a Rep\u00fablica, que finalmente quedou previsto para o 15 de decembro de 1930. Por\u00e9n, dous oficiais da guarnici\u00f3n de Jaca, o capit\u00e1n Ferm\u00edn Gal\u00e1n e o capit\u00e1n \u00c1ngel Garc\u00eda Hern\u00e1ndez adiant\u00e1ronse o 12 de decembro, o que provocou o fracaso do pronunciamento trala derrota posterior ao enfrontamento coas tropas mandadas polo goberno e o fusilamento de Gal\u00e1n e de Garc\u00eda Hern\u00e1ndez, feitos que se co\u00f1ecen como Sublevaci\u00f3n de Xaca. Ese mesmo d\u00eda o comit\u00e9 revolucionario foi detido polo goberno de Berenguer, a\u00ednda que alg\u00fans, como Prieto, conseguiron escapar.\nConsecuencias para Catalu\u00f1a.\nEn cumprimento do Pacto de San Sebasti\u00e1n, o 14 de abril de 1931, tralas elecci\u00f3ns que deron a maior\u00eda ao seu partido, Esquerra Republicana de Catalunya, Llu\u00eds Companys proclamou a Rep\u00fablica dende o concello de Barcelona e izou a bandeira tricolor. A seguir, Francesc Maci\u00e0, presidente de Estat Catal\u00e0, dende a Deputaci\u00f3n de Barcelona, se pronunciou a prol da Rep\u00fablica Catal\u00e1, dentro da Federaci\u00f3n espa\u00f1ola. Estas proclamaci\u00f3ns preocuparon ao goberno provisional da Rep\u00fablica, que enviou en avi\u00f3n a Barcelona, o 17 de abril, aos ministros Fernando de los R\u00edos, Marcelino Domingo e Llu\u00eds Nicolau d'Olwer. Tras tensas conversaci\u00f3ns, chegouse ao acordo de que o consello formado en Barcelona, actuase como goberno da Generalitat de Catalu\u00f1a. A recuperaci\u00f3n dunha denominaci\u00f3n hist\u00f3rica na que ningu\u00e9n pensara antes, permitiu resolver o conflito e abriu o cami\u00f1o a un novo xeito de autonom\u00eda catal\u00e1. \nM\u00e1is adiante, cando o proxecto de Estado Federal non tivo \u00e9xito, Francesc Maci\u00e0 viuse obrigado a aceptar un Estatuto de autonom\u00eda para Catalu\u00f1a e el foi o presidente do goberno catal\u00e1n, coa denominaci\u00f3n de Generalitat, dende 1.932 at\u00e9 a s\u00faa morte en 1933."}
{"id": "35515", "revid": "85894", "url": "https://gl.wikipedia.org/wiki?curid=35515", "title": "Sociedade Estatal de Participaci\u00f3ns Industriais", "text": "Sociedade Estatal de Participaci\u00f3ns Industriais (co\u00f1ecida xeralmente como \"SEPI\"), \u00e9 unha entidade creada en 1996, que substit\u00fae o Instituto Nacional de Industria (INI) e dependente do Ministerio de Econom\u00eda e Facenda espa\u00f1ol. \u00c9 a encargada da xesti\u00f3n de empresas p\u00fablicas espa\u00f1olas.\nParticipaci\u00f3n.\nA SEPI participa nas seguintes empresas:"}
{"id": "35517", "revid": "176361", "url": "https://gl.wikipedia.org/wiki?curid=35517", "title": "SEPI", "text": ""}
{"id": "35521", "revid": "65337", "url": "https://gl.wikipedia.org/wiki?curid=35521", "title": "Connoisseur", "text": "Un connoisseur (do Fr. \"connaisseur\", de \"conoistre\", \"conna\u00eetre\" que significa \"saber de algo\") \u00e9 unha persoa que ten gran co\u00f1ecemento de belas artes ou un experto en xulgar en temas de gusto.\nCaracter\u00edsticas.\nO connoisseurismo moderno vai unido \u00f3s museos, galer\u00edas de arte e \"o culto \u00e1 orixinalidade\". Os connoisseurs aval\u00edan traballos de arte en termos de est\u00e9tica. O xu\u00edzo baseado na intuici\u00f3n \u00e9 esencial, pero ten que ter alicerces nunha profunda comprensi\u00f3n do traballo en si mesmo. Base\u00e1ndose nas evidencias emp\u00edricas, nunha percepci\u00f3n refinada da t\u00e9cnica e da forma e un disciplinado m\u00e9todo de an\u00e1lise a responsabilidade do connoisseur \u00e9 a de atribu\u00edr autor\u00eda, comprobar autenticidade e aprecia-la calidade. Estes datos p\u00f3dense xuntar e organizar nun \"catalogue raisonne\" do traballo dun s\u00f3 artista o dunha escola.\nDurante o s\u00e9culo XVII, por\u00e9n, o termo usouse a mi\u00fado como sin\u00f3nimo dunha persoa de vago gusto ou dun pretendido cr\u00edtico.\nEn 1760, Oliver Goldsmith dixo: \"A pintura converteuse nun obxecto \u00fanico de coidado elegante. O t\u00edtulo de connoisseur nesta arte \u00e9 agora mesmo o pasaporte m\u00e1is seguro en toda Sociedade elegante, unha programada d\u00fabida, unha actitude admir\u00e1bel e un ou dous toques ex\u00f3ticos de exclamaci\u00f3n son suficiente para que homes de baixa circunstancia lamban cus.\"\nEn 1890, Giovanni Morelli escribiu: \"Os connoisseurs de arte din dos historiadores de arte que eles escriben do que non entenden. Pola s\u00faa parte, os historiadores de arte menosprezan \u00f3s connoisseurs e miran para eles como escravos que recollen material para eles, pero que persoalmente non te\u00f1en nin o menor co\u00f1ecemento da fisiolox\u00eda da arte.\"\nNo seu \"Meaning in the Visual Arts\" (1955), Erwin Panofsky explica a diferenza entre un connoisseur e un historiador de arte: \"O connoisseur pode ser definido como un lac\u00f3nico historiador de arte e o historiador como un locuaz connoisseur.\""}
{"id": "35522", "revid": "88215", "url": "https://gl.wikipedia.org/wiki?curid=35522", "title": "Kele Okereke", "text": "Kele Okereke, nado o 13 de outubro de 1981, \u00e9 o vocalista e guitarrista da banda de rock inglesa Bloc Party.\nEl e Russell Lissack formaron Bloc Party e despois recrutaron a Gordon Moakes e a Matt Tong, respectivamente no baixo e na bater\u00eda."}
{"id": "35523", "revid": "98629", "url": "https://gl.wikipedia.org/wiki?curid=35523", "title": "Acocho", "text": "O acocho ou agocho \u00e9 un xogo infantil moi simple, consiste en que un dos xogadores debe atopar o resto dos xogadores que se agocharon previamente. P\u00f3dese xogar nunha eira, nun bosque, nun parque, nunha casa ou calquera outro sitio que te\u00f1a lugares para agocharse.\nNormas do xogo.\nO xogo presenta moitas variantes como \u00e9 habitual nos xogos populares. A modo de exemplo descr\u00edbese unha:\nVariantes do nome.\nEste xogo pode chamarse de diversas formas:\nCantigas do xogo.\nO xogo vai frecuentemente acompa\u00f1ado dunha cantiga que se canta mentres un dos nenos ou nenas panda como:Un, dous, tres, zapati\u00f1o ingl\u00e9s,\nSen mover as mans nin os p\u00e9s.\nOu tam\u00e9n: \nUn, dous, tres, \nZapati\u00f1o quieto \u00e9."}
{"id": "35524", "revid": "529", "url": "https://gl.wikipedia.org/wiki?curid=35524", "title": "Agocho", "text": ""}
{"id": "35525", "revid": "529", "url": "https://gl.wikipedia.org/wiki?curid=35525", "title": "Escondite", "text": ""}
{"id": "35527", "revid": "15490", "url": "https://gl.wikipedia.org/wiki?curid=35527", "title": "Hadri\u00e1n I, papa", "text": "Hadri\u00e1n I, nado en Roma e finado o 25 de decembro de 795, foi o 95\u00ba papa da Igrexa cat\u00f3lica, de 772 a 795.\nTraxector\u00eda.\nFoi elixido papa o 1 de febreiro de 772.\nO seu pontificado, un dos m\u00e1is longos da historia, in\u00edciase tendo que facer fronte \u00e1 invasi\u00f3n do rei longobardo Desiderio, para o que pediu, como o seu antecesor Estevo IV, axuda ao rei dos francos, o recentemente coroado Carlomagno.\nCarlomagno, \u00e1 fronte dun poderoso ex\u00e9rcito, entra en Italia en 773 e dirixiuse a Roma onde, en abril de 774, reco\u00f1eceu as doaz\u00f3ns territoriais que o seu pai, Pipino o Breve, realizara ao papado. A continuaci\u00f3n dirixiuse a Pavia, a capital longobarda, que \u00e9 tomada en xu\u00f1o de 774 o que permite a Carlomagno enviar ao exilio, de Corbie (Francia), a Desiderio e autoproclamarse rei dos longobardos.\nDurante o seu pontificado, Irene, nai do emperador Constantino VI convocou o S\u00e9timo Concilio Ecum\u00e9nico que se celebrou en Nicea en 787 e que baixo a presidencia dos legados papais restableceu o culto da imaxes condenando a iconoclasia e excomungando aos seus seguidores, co que se puxo fin \u00e1 primeira crise iconoclasta iniciada polo emperador Le\u00f3n III o Is\u00e1urico no 726.\nFaleceu, logo de m\u00e1is de vinte e tres anos de papado, o 25 de decembro de 795, sendo enterrado na Bas\u00edlica de San Pedro."}
{"id": "35528", "revid": "98629", "url": "https://gl.wikipedia.org/wiki?curid=35528", "title": "Teofilato, antipapa", "text": "Teofilato foi un antipapa da Igrexa cat\u00f3lica do ano 757. \u00c1 morte do Papa Estevo III a facci\u00f3n filobizantina elixiu o arquidi\u00e1cono Teofilato como o seu sucesor mais a maior\u00eda elixiu ao irm\u00e1n m\u00e1is novo do anterior papa como sucesor co nome de Paulo I. Teofilato permaneceu ao servizo do novo papa e foi legado pontificio do papa Hadri\u00e1n I no concilio de Frankfurt de 794."}
{"id": "35530", "revid": "85894", "url": "https://gl.wikipedia.org/wiki?curid=35530", "title": "Filipe, antipapa", "text": "Filipe (ou \"Filipo\") foi antipapa durante un s\u00f3 d\u00eda, o 31 de xullo de 768.\nTraxectoria.\nNo ver\u00e1n do 768, un grupo de notables conducidos polo primicerio Crist\u00f3bal e unha gornici\u00f3n que enviara Desiderio da Lombard\u00eda logrou apoderarse do impostor, o antipapa Constantino II, sac\u00e1ronlle os ollos e encerr\u00e1rono nun convento. Desiderio aproveitou ent\u00f3n a ocasi\u00f3n para nomear a Filipe, que ti\u00f1a sobre Constantino a vantaxe de ser monxe. Entroniz\u00e1rono no palacio de Letr\u00e1n, pero no mesmo d\u00eda desp\u00faxerono. Non resistiu e regresou ao convento de San Vito. Seguidamente os francos elixiron a Estevo IV (ou Estevo III, segundo as numeracions), sacerdote siciliano que ti\u00f1a asegurado o seu reco\u00f1ecemento por parte dos sucesores de Pipino o Breve: Carlomagno e Carlom\u00e1n, outro fillo de Carlos Martel ."}
{"id": "35531", "revid": "22570", "url": "https://gl.wikipedia.org/wiki?curid=35531", "title": "Matt Cameron", "text": "Matthew David Cameron, nado o 28 de novembro de 1962 en San Diego (California), \u00e9 un m\u00fasico estadounidense. Tocou a bater\u00eda na banda de grunge Soundgarden dende 1986 ata a s\u00faa disoluci\u00f3n en 1997. Despois da desaparici\u00f3n de Soundgarden foi invitado polos seus amigos de Pearl Jam, onde estivo tocando ata a actualidade. Cameron tam\u00e9n tocou a bater\u00eda nos proxectos paralelos Hater e Wellwater Conspiracy, facendo tam\u00e9n funci\u00f3ns de vocalista na \u00faltima."}
{"id": "35532", "revid": "22570", "url": "https://gl.wikipedia.org/wiki?curid=35532", "title": "Paul Banks", "text": "Paul Julian Banks, nado o 3 de maio de 1978 en Clacton-on-Sea, Essex, Inglaterra, \u00e9 o cantante, letrista e guitarrista da banda de Nova York Interpol. Banks uniuse \u00e1 banda en 1998 cando se atopou con Daniel Kessler, ao cal co\u00f1ecera nun intercambio de estudos en Par\u00eds.\nTraxectoria.\nA familia de Paul deixou Inglaterra cando el ti\u00f1a tres anos, mud\u00e1ndose a M\u00edchigan, e despois a Espa\u00f1a. Seu pai foi trasladado a M\u00e9xico polo que tivo que deixar o colexio en Espa\u00f1a e rematou a secundaria en M\u00e9xico. Al\u00ed asistiu \u00e1 American School Foundation, onde tivo un papel principal no musical \"South Pacific\".\nAsistiu \u00e1 Universidade de Nova York onde estudou ingl\u00e9s e literatura comparativa, e despois de graduarse traballou en revistas como Gotham e Interview. Banks posteriormente conseguiu un traballo nunha cafeter\u00eda para poder dedicarlle m\u00e1is tempo \u00e1 m\u00fasica.\nNos primeiros anos da s\u00faa carreira con Interpol, Banks soia tocar unha Gibson Les Paul negra. Por\u00e9n na xira da primavera do 2007 polo Canad\u00e1, usou principalmente unha Fender Jaguar, as\u00ed como unha Gibson Flying V e a s\u00faa Les Paul nalg\u00fans poucos temas."}
{"id": "35534", "revid": "2445", "url": "https://gl.wikipedia.org/wiki?curid=35534", "title": "Adri\u00e1n I, Papa", "text": ""}
{"id": "35535", "revid": "88215", "url": "https://gl.wikipedia.org/wiki?curid=35535", "title": "Jim Ward", "text": "Jim Ward, nado en El Paso (Texas) o 19 de setembro de 1976, \u00e9 o vocalista, guitarrista e l\u00edder da banda de rock Sparta e foi co-fundador, guitarrista e pianista da banda seminal de post-hardcore At the Drive-In.\nA s\u00faa primeira grande banda foi Foss, onde tocaba a guitarra e cantaba. Nela foi onde comezou a traballar con Cedric Bixler-Zavala. A banda desf\u00edxose despois de editar un \u00fanico traballo, \"El Paso Pussycats\".\nDespois pasar\u00eda a formar parte de At the Drive-In como guitarrista e corista, tocando tam\u00e9n o piano e os teclados nalgunhas canci\u00f3ns, e sendo a voz principal no tema \"Hourglass\", no seu \u00e1lbum \"In/Casino/Out\"."}
{"id": "35536", "revid": "23204", "url": "https://gl.wikipedia.org/wiki?curid=35536", "title": "Institute", "text": "Institute foi unha banda de rock alternativo creada polo l\u00edder de Bush, Gavin Rossdale. O \u00fanico \u00e1lbum da banda, \"Distort Yourself\", foi editado o 13 de setembro de 2005.\nBiograf\u00eda.\nInstitute formouse no ano 2004 durante un per\u00edodo de hiato de Bush, a outra banda do cantante Gavin Rossdale. Rossdale formou Institute con Chris Traynor, que tocara a guitarra na \u00faltima xira de Bush e que pertence tam\u00e9n \u00e1 banda Helmet, despois de que o grupo musical Bush acordase tomarse un respiro despois do seu \u00faltimo traballo, \"Golden State\". A formaci\u00f3n completouse co baixista Cache Tolman (de Rival Schools fame) e o bater\u00eda Josh Freese. Freese s\u00f3 estivo durante un tempo, durante a gravaci\u00f3n do \u00e1lbum de debut, \"Distort Yourself\". Rossdale posteriormente invitou a Charlie Walker (co\u00f1ecido polo seu traballo coas bandas de Nova York Split Lip and Chamberlain) para substitu\u00edr a Freese e completar a banda.\nDespois de asinar coa Interscope Records (Interscope editou os tres primeiros \u00e1lbums de Bush), Rossdale comezou a traballar en \"Distort Yourself\" co produtor e l\u00edder de Helmet, Page Hamilton. Rossdale elixiu a Hamilton para producir o \u00e1lbum debut da banda porque sab\u00eda que lle pod\u00eda proporcionar o son de guitarra que buscaba. A pesar de non ser co\u00f1ecido por producir baladas de rock, Hamilton tam\u00e9n traballou ben as canci\u00f3n m\u00e1is lentas de Rossdale, como \"Ambulances\", coa colaboraci\u00f3n da muller de Gavin, Gwen Stefani, cantante de No Doubt.\n\"Distort Yourself\" foi editado o 13 de setembro do 2005 a trav\u00e9s da Interscope Records e debutou no n\u00famero 81 da Billboard Top 200 Album Charts vendendo 12.000 copias a primeira semana. O primeiro sinxelo, \"Bullet Proof Skin\", est\u00e1 inclu\u00eddo na banda sonora da pel\u00edcula \"Stealth\" e no videoxogo \"NHL 2006\".\nInstitute tocou numerosas canci\u00f3ns de Bush en directo, inclu\u00edndo \"Machinehead\", \"Speed Kills (The People That We Love)\", \"Swallowed\", \"Comedown\" e \"Glycerine\".\nA finais do 2005, Institute foi o abreconcertos de varios concertos da xira Vertigo de U2.\nDende o 2006 non se volveron reunir e Gavin Rossdale ten pensado facer un \u00e1lbum en solitario."}
{"id": "35537", "revid": "23204", "url": "https://gl.wikipedia.org/wiki?curid=35537", "title": "Matt Lukin", "text": "Matt Lukin, nado o 16 de agosto de 1964, foi un dos fundadores e baixista da banda The Melvins. Cando The Melvins mudouse a San Francisco, California en 1988 el estaba en Washington para formar a banda Mudhoney. Lukin deixou Mudhoney en xu\u00f1o de 1999 e volveu unirse a eles entre decembro do 2000 e xaneiro do 2001 para unha pequena xira."}
{"id": "35539", "revid": "1410", "url": "https://gl.wikipedia.org/wiki?curid=35539", "title": "Atlanta Hawks", "text": "Os Atlanta Hawks son un equipo profesional estadounidense de baloncesto con sede en Atlanta, Xeorxia, que xoga na Divisi\u00f3n Sueste da Conferencia Leste da National Basketball Association (NBA). Xogan os seus encontros como local no State Farm Arena, situado no centro financeiro da cidade.\nA s\u00faa orixe rem\u00f3ntase \u00e1 fundaci\u00f3n dos Tri-Cities Blackhawks en 1946, equipo membro da National Basketball League (NBL). En 1949 un\u00edronse \u00e1 National Basketball Association (NBA) como parte da fusi\u00f3n entre a NBL e a Basketball Association of America (BAA). Tan s\u00f3 dous anos despois, a franqu\u00eda trasl\u00e1dase a Milwaukee, onde cambiaron o seu nome ao actual \"Hawks\" (do ingl\u00e9s: \"falc\u00f3ns\"). O equipo volta trasladarse de novo na mesma d\u00e9cada, en 1955, a St. Louis. Al\u00ed ga\u00f1an o seu primeiro t\u00edtulo da NBA en 1958. Non ser\u00eda at\u00e9 dez anos despois cando o equipo se traslada definitivamente a Atlanta.\nActualmente os Hawks pos\u00faen a segunda serie m\u00e1is longa da NBA de anos consecutivos sen ga\u00f1ar un t\u00edtulo da NBA, tan s\u00f3 por detr\u00e1s dos Sacramento Kings. Todas as aparici\u00f3ns da franqu\u00eda nas Finais da campetici\u00f3n tiveron lugar cando ti\u00f1a a s\u00faa sede en St. Loius. Entrementres, desde 1967, non conseguiron nunca superar unha eliminatoria de play-offs en ning\u00fan tipo de formato. Gran parte do fracaso que do equipo nas fases eliminatorias ten que ver co seu pobre historial no Draft da NBA. Desde 1980, os Hawks tan s\u00f3 seleccionaron catro xogadores que co tempo ser\u00edan escollidos para xogar no partido do All-Star: Doc Rivers, Kevin Willis, Al Horford e Jeff Teague. Dominique Wilkins, un dos mellores xogadores da historia do club, de feito non foi escollido polos de Atlanta, sen\u00f3n polos Utah Jazz.\nHistoria.\nA franqu\u00eda foi formada en 1946 baixo o nome de Tri-Cities Blackhawks, xogaba na NBL, e estaba sita no \u00e1rea entre Molline, Illinois, Rock Island, tam\u00e9n en Illinois e Davenport, en Iowa, zona agora chamada Quad-Cities. Cando a NBL fusionouse coa BAA para forma-la NBA, os Blackhawks acadaron os playoffs na tempada inaugural, baixo o liderado do adestrador Red Auerbach. Por\u00e9n, na seguinte tempada, despois de que o equipo elixira no draft a Bob Cousy e o mandara \u00f3s Chicago Stags (cando estes desapareceron foi \u00f3s Boston Celtics tras un draft de dispersi\u00f3n), non conseguiron calificarse para a postempada. En 1951, a franqu\u00eda mudouse a Milwaukee, e converteuse nos Hawks. En 1953, os Hawks elixiron a Bob Pettit, futuro MVP da NBA. Pero malia iso, os Hawks tiveron un dos peores balances da liga, e en 1955, mud\u00e1ronse de novo, esta vez a St. Louis, Missouri. Coas adquisici\u00f3ns do draft e de axentes libres, os Hawks convert\u00e9ronse axi\u00f1a nun dos equipos punteiros da liga en pouco tempo, chegando en 1957 \u00e1 final da NBA, perdendo al\u00ed contra os Boston Celtics nun s\u00e9timo partido moi emocionante con dous tempos extra inclu\u00eddos. Na tempada seguinte, no ano 1958, os Hawks chegaron de novo \u00e1 final sendo o adestrador Alex Hannum, e conseguiron o seu primeiro e ata o momento \u00faltimo t\u00edtulo da NBA contra os Celtics no sexto partido.\nOs Hawks permaneceron como un dos mellores equipos da NBA na seguinte d\u00e9cada. En 1960, sendo adestrador Ed Macauley, o equipo volveu \u00e1s finais, pero caeron derrotados, outra vez, contra os Celtics nun s\u00e9timo partido moi emocionante. No ano seguinte, 1961, tras elixir o rookie Lenny Wilkens, acadaron outra vez a oportunidade de loitar polo t\u00edtulo nas finais, pero esper\u00e1banlles a s\u00faa besta negra, os Celtics, perdendo en cinco encontros.\nMudanza a Atlanta.\nNos seguintes anos, os Hawks seguiron a ser aspirantes \u00f3 t\u00edtulo, cada tempada chegando m\u00e1is lonxe nos playoffs e ga\u00f1ando varios t\u00edtulos de divisi\u00f3n. En 1968, sendo os novos donos o Gobernador do Estado de Xeorxia, Carl Sanders, e o responsable dunha inmobiliaria baseada en Atlanta, Tom Cousins, o equipo mudouse a Atlanta. A inmobiliaria de Cousins constru\u00edu o Omni Coliseum, unha cancha no centro da cidade para os Hawks e para a franqu\u00eda de h\u00f3ckey sobre xeo Atlanta Flames, que abriu en 1972, sendo a primeira fase dun macrocomplexo deportivo que inclu\u00eda hoteis, oficinas e tendas, que agora \u00e9 co\u00f1ecido como CNN Center.\nNos seguintes anos despois da mudanza, os Hawks amosaron un equipo moi talentoso, inclu\u00edndo a Pete Maravich, ga\u00f1ando outro campionato de divisi\u00f3n e acadando de novo as finais. Pero despois deste per\u00edodo de \u00e9xitos, os Hawks entraron en anos de reestruturaci\u00f3n do equipo.\nO tam\u00e9n dono dos Atlanta Braves, Ted Turner, mercou o equipo e asinou a Bernie Bickerstaff como adestrador xefe. En 1979, os Hawks acabaron a tempada con 50 vitorias e ga\u00f1aron a Divisi\u00f3n Central. En 1982 a franqu\u00eda asinou \u00e1 superestrela Dominique Wilkins, e repetiu as 50 vitorias nas seguintes catro tempadas, pero malia iso o equipo non foi capaz de pasar das finais de conferencia. En 1993 asinouse a Lenny Wilkens no posto de adestrador xefe, conducindo o equipo \u00e1s 57 vitorias na tempada 1993-1994, conseguindo o r\u00e9cord do equipo, e en 1995 o propio Wilkens esnaquiza o r\u00e9cord de vitorias dun adestrador da NBA con 939 partidos ga\u00f1ados, superando o tam\u00e9n antigo adestrador dos Hawks Red Auerbach.\nPero nos \u00faltimos anos, os Hawks desinfl\u00e1ronse, convert\u00e9ndose unha vez m\u00e1is nun dos peores equipos da liga. En marzo de 2004 a franqu\u00eda foi vendida a un grupo de executivos reunidos baixo o nome de Atlanta Spirit LLC by Time Warner (que herdou \u00f3s Hawks e os Atlanta Braves por mor do acordo con Turner Broadcasting en 1996), xunto \u00f3 equipo de h\u00f3ckey sobre xeo da cidade, os Atlanta Thrashers, que compart\u00eda cos Hawks o Philips Arena. Pero a pesar do cambio de donos, o equipo continuaba a caer na clasificaci\u00f3n. Na tempada 2004-2005 incluso tiveron a dubidosa honra de acada-lo peor balance da liga con s\u00f3 13 vitorias, 5 menos que o novo equipo que entrou nesa tempada na liga, os Charlotte Bobcats, e que os New Orleans Hornets. Pero tiveron mala sorte no sorteo das posici\u00f3ns para o draft, e s\u00f3 puideron consegui-la posici\u00f3n n\u00famero dous no 2005, indo na primeira elecci\u00f3n \u00f3s Milwaukee Bucks. Utilizaron ese n\u00famero dous para elixir a Marvin Williams, da Universidade de North Carolina. Williams est\u00e1 considerado como un dos xogadores deste draft con m\u00e1is potencial e rendibilidade econ\u00f3mica. Ademais, os Hawks tam\u00e9n puideron conseguir a Josh Childress, a Josh Smith, a Salim Stoudamire, e preto de 25 mill\u00f3ns de d\u00f3lares en soldos libres para o mercado de axentes libres de 2005. No ver\u00e1n dese ano, completouse un sign-and-trade cos Phoenix Suns que trouxo a Joe Johnson a Atlanta, mandando a Phoenix a Francis Pierre, a Boris Diaw e d\u00faas elecci\u00f3ns de primeira rolda en futuros drafts. Tam\u00e9n asinaron a Zaza Pachulia, dos Milwaukee Bucks. Todos este trocos tiveron lugar despois dunha aparente loita de poder entre os donos da franqu\u00eda nas tres semanas anteriores.\nNo 2006, os Hawks amosaron unha moderada mellora. Malia te-lo peor balance da liga de novo na tempada 2005-2006, conseguiron derrotar os campi\u00f3ns sa\u00edntes dese ano, os San Antonio Spurs, por 94-84, e tam\u00e9n os Detroit Pistons, que ter\u00edan o mellor r\u00e9cord do ano en tempada regular.\nOs Hawks s\u00f3 son superados polos Golden State Warriors (12) en tempadas consecutivas sen aparecer nos playoffs con 7.\nPavill\u00f3n.\nA andaina dos Atlanta Hwaks no mundo do baloncesto tivo por primeiro escenario o Wharton Field House de Moline, Illinois, onde eran co\u00f1ecidos como Tri-Cities Blackhawks. Este pavill\u00f3n, con capacidade para 6.000 espectadores, viu ao equipo at\u00e9 o seu traslado at\u00e9 Milwaukee en 1951. Na capital de Wisconsin permaneceron at\u00e9 1955, ano no cal nacen os St. Louis Hawks, etapa na que ga\u00f1an o seu primeiro t\u00edtulo da NBA. O pavill\u00f3n principal durante esta etapa ser\u00eda o Kiel Auditorium, a\u00ednda que tam\u00e9n foi utilizado ocasionalmente o St. Louis Arena. Con todo, non ser\u00eda at\u00e9 1968 que o equipo non chega at\u00e9 a s\u00faa localizaci\u00f3n actual, Atlanta. Xa nesta cidade o equipo m\u00f3vese entre distintos pavill\u00f3ns, entre os cales est\u00e1n o Alexander Memorial Coliseum, The Omni, o Lakefront Arena, o Georgia Dome and Alexander Memorial Coliseum e a s\u00faa actual sede, o Phillips Arena. \u00c9 preciso destacar que en 1982 o equipo xogou durante 12 partidos en Nova Orle\u00e1ns en troques de 1,2 mill\u00f3ns de d\u00f3lares.\nXogadores.\nL\u00edderes hist\u00f3ricos.\nNegra indica que ao xogador segue en activo na franqu\u00eda.\n\"Cursiva\" indica que ao xogador segue en activo, mais non na franqu\u00eda.\nPuntos anotados (temporada regular) (a finais da temporada )\nOutras estat\u00edsticas (temporada regular) (a finais da temporada )\nMinutos xogados\nRebotes\nAsistencias\nRoubos\nTap\u00f3ns\nDorsais retirados.\nA\u00ednda que non foi xogador do Hawks, Ted Turner viu o seu dorsal retirado en homenaxe \u00e1 s\u00faa labor como propietario do equipo entre 1977 e 2001. Al\u00e9n diso, a\u00ednda que non foi retirado, o dorsal n\u00ba 40 do falecido Jason Collier non foi volto a utilizar. Collier faleceu o 15 de outubro de 2005 sendo xogador dos Hawks debido a un problema card\u00edaco.\nGalard\u00f3ns individuais.\nPremio MVP\nRookie do Ano\nAdestrador do Ano\nMellor Defensor\nMellor Sexto Home\nPrimeiro equipo All-NBA\nSegundo equipo All-NBA\nTerceiro equipo All-NBA\nPrimeiro equipo defensivo\nPrimeiro equipo rookie\nMVP do All-Star\nAll-Star"}
{"id": "35540", "revid": "23204", "url": "https://gl.wikipedia.org/wiki?curid=35540", "title": "Amaro", "text": "Amaro \u00e9 un antrop\u00f3nimo galego de home; non hai certeza da s\u00faa procedencia - quizais do celta latinizado \"amaruos\" (inmorrente). A forma feminina \u00e9 Amara. O nome Amaro \u00e9 especialmente com\u00fan no noroeste da Pen\u00ednsula Ib\u00e9rica: Galicia, Portugal e Le\u00f3n. No ano 2014 levaban o nome 99 residentes en Galicia ."}
{"id": "35541", "revid": "15490", "url": "https://gl.wikipedia.org/wiki?curid=35541", "title": "Marta \u00c1lvarez", "text": "Mar\u00eda Marta \u00c1lvarez Montes, nada na Coru\u00f1a o 30 de outubro de 1943, \u00e9 unha pol\u00edtica galega vinculada ao PPdeG.\nTraxectoria.\nLicenciada en Ciencias da Informaci\u00f3n e Historia, profesora do Instituto Garc\u00eda Barros da Estrada.\nMilitante do Partido Popular de Galicia foi concelleira en Santiago de Compostela e senadora designada pola Comunidade Aut\u00f3noma logo das elecci\u00f3ns xerais de 1993. Revalidou o seu posto nas elecci\u00f3ns de 1996, pero dimitiu en 1997 para ser substitu\u00edda por Vitorino N\u00fa\u00f1ez. Tam\u00e9n foi deputada no Parlamento de Galicia entre 2001 e 2005."}
{"id": "35542", "revid": "15490", "url": "https://gl.wikipedia.org/wiki?curid=35542", "title": "Bloc Catal\u00e0 dels Treballadors", "text": "O Bloc Catal\u00e0 dels Treballadors foi un partido pol\u00edtico comunista catal\u00e1n formado en 1978 pola fusi\u00f3n do Moviment d'Unificaci\u00f3 Marxista e o Partit del Treball de Catalunya. Nas elecci\u00f3ns xerais de 1979 participou no seo do Bloc d'Esquerra d'Alliberament Nacional, no que se integra cando se constit\u00fae en partido pol\u00edtica, cando este se disolveu en 1982 a maior\u00eda dos seus membros pasaron a Nacionalistes d'Esquerra."}
{"id": "35543", "revid": "89787", "url": "https://gl.wikipedia.org/wiki?curid=35543", "title": "R\u00edo Anll\u00f3ns", "text": "O Anll\u00f3ns, anteriormente chamado r\u00edo Ber, \u00e9 un r\u00edo galego da vertente atl\u00e1ntica que nace nos montes do Xalo entre Manti\u00f1\u00e1n, A Laracha, e a Ermida, Culleredo., a uns 400 metros de altitude. Outros autores indican que nace na fonte de Miguel Belido na parroquia de Soandres (A Laracha), e desemboca na r\u00eda de Corme e Laxe.\nO tramo de r\u00edo e as s\u00faas ribeiras que van desde Carballo e Coristanco ata case a r\u00eda de Corme e Laxe. Foi declarado como zona especial de conservaci\u00f3n (ZEC) Zona especial de conservaci\u00f3n do R\u00edo Anll\u00f3ns en 2014.\nToponimia.\nO top\u00f3nimo Anll\u00f3ns, que lle d\u00e1 nome ao r\u00edo, poder\u00eda provir de \"angulones\", do lat\u00edn \"angulus\", que far\u00eda alusi\u00f3n aos meandros da s\u00faa desembocadura.\nDescrici\u00f3n.\nPercorre 54,4\u00a0km polos concellos de A Laracha, Carballo, Coristanco, Cabana de Berganti\u00f1os e Ponteceso.\nRecibe as augas dun bo n\u00famero de regatos como o Rosende, Gra\u00f1a, o Quenxe, o Acheiro, o Abaixo, o Queo ou o Bert\u00f3n, durante o curso alto. Tras pasar o monte Neme recibe as augas do G\u00e1ndara, o Bandeira, o Vao, o Calvar, o Portecelo ou o Bat\u00e1n. No curso baixo, tras pasar Verdes, os r\u00e1pidos fan que acelere a s\u00faa velocidade. Nesta zona recibe as augas do Lourido, o Ponteceso, o Prados ou o Bouzas. Xa na desembocadura recibe a auga do rego dos Mu\u00ed\u00f1os, chamado as\u00ed debido aos numerosos mu\u00ed\u00f1os de auga que hai nel.\nO seu caudal medio \u00e9 de 9.931 m\u00b3/s.\nIntervenci\u00f3n humana.\nNo Anll\u00f3ns at\u00f3panse os co\u00f1ecidos mu\u00ed\u00f1os da Saimia. Hoxe en d\u00eda xa non traballan, a\u00ednda que as s\u00faas instalaci\u00f3ns est\u00e1n en p\u00e9.\nNo concello de Ponteceso at\u00f3pase o encoro de Anll\u00f3ns, da empresa Hisdrospania, e no de Cabana de Berganti\u00f1os o de Corcoesto, de Gas Natural Fenosa."}
{"id": "35544", "revid": "56817", "url": "https://gl.wikipedia.org/wiki?curid=35544", "title": "Anll\u00f3ns", "text": "O top\u00f3nimo galego Anll\u00f3ns p\u00f3dese referir a:"}
{"id": "35545", "revid": "25871", "url": "https://gl.wikipedia.org/wiki?curid=35545", "title": "Eagles of Death Metal", "text": "Eagles of Death Metal \u00e9 unha banda estadounidense de garage rock procedente de Palm Desert (California), formada en 1998 por Jesse Hughes e Josh Homme. A pesar de que Hughes \u00e9 o l\u00edder da banda, Homme \u00e9 o compo\u00f1ente m\u00e1is co\u00f1ecido dos dous por ser o l\u00edder de Queens of the Stone Age e membro da desaparecida banda Kyuss. Son os dous \u00fanicos membros permanentes do grupo, a\u00ednda que Homme raramente toca en directo debido aos compromisos cos seus outros proxectos.\nTraxectoria.\nEagles of Death Metal formouse en Palm Desert en 1998 e a s\u00faa primeira aparici\u00f3n foi en \"The Desert Sessions Volumes 3 &amp; 4\" de Josh Homme, editadas ese ano. Durante os seguintes anos Homme non puido traballar moito na banda debido ao \u00e9xito do seu outro grupo, Queens of the Stone Age. Por\u00e9n, a banda finalmente editou un \u00e1lbum o 23 de marzo de 2004: \"Peace, Love, Death Metal\".\nO \u00e1lbum de debut tivo un relativo \u00e9xito, aparecendo algunhas das s\u00faas canci\u00f3ns en varios anuncios de televisi\u00f3n nos Estados Unidos e en tr\u00e1ilers de pel\u00edculas. A primeira canci\u00f3n do \u00e1lbum, \"I Only Want You\", apareceu tam\u00e9n no xogo de PlayStation 2 \"Gran Turismo 4\".\nA banda editou o 11 de abril de 2006 o seu segundo \u00e1lbum. Durante a primeira metade dese ano estiveron xirando como apoio de The Strokes e como cabezas de cartel da s\u00faa propia xira coa banda The Giraffes como abreconcertos, ao que seguiron m\u00e1is datas como abreconcertos para Peaches. Dende ent\u00f3n, tocaron con Joan Jett e sa\u00edron de xira con Guns N' Roses. No seu primeiro concerto con Guns N' Roses, en Cleveland, Ohio o 24 de novembro de 2006, a banda non foi ben recibida pola multitude. Cando Axl Rose sa\u00edu ao escenario, preguntoulle \u00e1 multitude se desfrutaran con \"The Pigeons of Shit Metal\", e dixo que este ser\u00eda o \u00faltimo concerto que far\u00edan con Guns N' Roses.\nO 13 de novembro de 2015 tivo lugar un masacre reivindicada por Estado Isl\u00e1mico mentres estaban a dar un concerto diante dunhas 1 500 persoas no teatro Bataclan de Par\u00eds.\nA produtora pontevedresa Producciones Mutantes fixo un \"fanmade\" da canci\u00f3n \"God of Thunder\" (un videoclip de homenaxe), e Jesse Hughes chamounos para acordar facer un traballo xuntos, que se veu atrasado pola pandemia de Covid-19 at\u00e9 o 2023. En xullo de 2023 anunciouse que a estrea mundial do videoclip ser\u00eda no Teatro Principal pontevedr\u00e9s."}
{"id": "35546", "revid": "98629", "url": "https://gl.wikipedia.org/wiki?curid=35546", "title": "America's Sweetheart", "text": "America's Sweetheart \u00e9 o \u00e1lbum de debut en solitario da artista estadounidense de rock alternativo Courtney Love. Foi editado o 14 de febreiro de 2004 a trav\u00e9s do selo Virgin Records. Tr\u00e1tase da s\u00faa primeira edici\u00f3n dende a ruptura de Hole no ano 2002, e estivo precedida de moi mala publicidade debido aos seus problemas legais e coas drogas. O proceso de gravaci\u00f3n comezou nos \u00c1nxeles no ano 2003, pero debido aos problemas de Love as sesi\u00f3ns v\u00edronse afectadas. Na primavera do ano 2003 Love trasladouse a Francia para regravar o disco."}
{"id": "35547", "revid": "408", "url": "https://gl.wikipedia.org/wiki?curid=35547", "title": "Miguel Salgado Fern\u00e1ndez", "text": ""}
{"id": "35548", "revid": "98629", "url": "https://gl.wikipedia.org/wiki?curid=35548", "title": "Borja Oubi\u00f1a", "text": "Borja Oubi\u00f1a Mel\u00e9ndez, nado en Vigo o 17 de maio de 1982, \u00e9 un exfutbolista galego que xogaba na demarcaci\u00f3n de centrocampista.\nTraxectoria.\nA\u00ednda que de moi neno xogou no Moledo CF, formouse no Gran Pe\u00f1a FC e nas categor\u00edas inferiores do Celta de Vigo, ascendeu ao primeiro equipo en 2003. Licenciouse en Empresariais na Universidade de Vigo.\nDebutou co Celta nun partido contra o Valencia CF na tempada 2003\u201304 da man de Miguel \u00c1ngel Lotina. Esa campa\u00f1a xogou doce partidos de liga e dous da UEFA Champions League, o primeiro deles contra o Arsenal FC londiniense, no estadio de Highbury Park.\nLogo do descenso do equipo, Oubi\u00f1a liderou o conxunto como titular habitual, ata o ascenso. Ao ano seguinte, xa en primeira, foi determinante para que os celestes acadaran a sexta praza e se clasificasen para a Copa da UEFA. Destaca pola s\u00faa capacidade para recuperar bal\u00f3ns.\nCo descenso a Segunda Divisi\u00f3n do equipo vigu\u00e9s en xu\u00f1o de 2007 o xogador expresou o seu desexo de abandonar o club. Despois de que varios equipos se interesasen polo futbolista sen chegar a acordos co Celta, este cedeu a Oubi\u00f1a ao Birmingham City ingl\u00e9s o mesmo d\u00eda que pechaba o mercado de fichaxes (31 de agosto de 2007).\nNo minuto 11 de xogo na sexta xornada da Premier League, no seu segundo encontro co seu novo club, o primeiro como titular, fronte ao Liverpool FC, bateu contra Dirk Kuyt o que produciu a rotura dos ligamentos do xeonllo esquerdo. A partir de a\u00ed comezaron os problemas e as presi\u00f3ns por parte do Birmingham City que fixeron que finalmente rescindiran o contrato que lles un\u00eda. As\u00ed, Oubi\u00f1a regresou a Vigo para continuar a s\u00faa recuperaci\u00f3n e incorporarse ao Celta de Vigo, club co que a\u00ednda ti\u00f1a contrato. 438 d\u00edas despois de ser operado do xeonllo, o xogador galego volveu atar as botas para disputar un encontro oficial. O 6 de decembro de 2008, Oubi\u00f1a saltou ao campo no Nuevo Insular de Las Palmas. O partido perdeuno o Celta (2\u20130).\nO 22 de maio de 2015 anunciou a s\u00faa retirada do f\u00fatbol profesional ao non recuperarse das recorrentes lesi\u00f3ns de xeonllo, quedando vinculado ao club integrado na secretaria t\u00e9cnica dirixida por Miguel Torrecilla.\nSelecci\u00f3n nacional.\nNon chegou a debutar coa selecci\u00f3n galega durante a s\u00faa recuperaci\u00f3n despois de d\u00e9cadas de prohibici\u00f3n, a causa de sucesivas lesi\u00f3ns. Internacional tam\u00e9n coa selecci\u00f3n espa\u00f1ola, onde debutou nun partido contra Liechtenstein (2 de setembro de 2006). Con Espa\u00f1a xogou 2 partidos."}
{"id": "35550", "revid": "98629", "url": "https://gl.wikipedia.org/wiki?curid=35550", "title": "Hidr\u00f3xido de sodio", "text": "O hidr\u00f3xido de sodio (NaOH), tam\u00e9n co\u00f1ecido como sosa c\u00e1ustica, \u00e9 unha base c\u00e1ustica. \u00c9 amplamente utilizado na industria, sobre todo como base forte, na fabricaci\u00f3n de pasta de papel, na industria t\u00e9xtil, na potabilizaci\u00f3n da auga, e na industria dos deterxentes. A produci\u00f3n mundial en 1998 era duns 45 mill\u00f3ns de toneladas. \u00c9 tam\u00e9n a base m\u00e1is comunmente empregada nos laboratorios qu\u00edmicos.\nCaracter\u00edsticas xerais.\nO hidr\u00f3xido de sodio puro \u00e9 un s\u00f3lido branco, dispo\u00f1ible en lentellas, escamas, ou perli\u00f1as, e tam\u00e9n en disoluci\u00f3n \u00f3 50%. \u00c9 moi delicuescente e tam\u00e9n absorbe facilmente di\u00f3xido de carbono do aire, polo que debe ser almacenado en envases selados hermeticamente. \u00c9 moi soluble en auga con liberaci\u00f3n de calor. Tam\u00e9n se disolve en etanol e metanol, a\u00ednda que exhibe unha solubilidade m\u00e1is baixa nestes disolventes que o hidr\u00f3xido de potasio. \u00c9 insoluble en dietil \u00e9ter e outros disolventes non polares. Unha disoluci\u00f3n de hidr\u00f3xido de sodio deixar\u00e1 unha mancha amarela sobre tela ou papel.\nPropiedades qu\u00edmicas.\nO hidr\u00f3xido de sodio \u00e9 un composto i\u00f3nico, que conten os i\u00f3ns sodio e hidr\u00f3xido. O i\u00f3n hidr\u00f3xido fai do hidr\u00f3xido de sodio unha base forte coa que reaccionan os \u00e1cidos formando auga e os sales correspondentes, por exemplo, co \u00e1cido clorh\u00eddrico, formase cloruro de sodio:\nNaOH (aq) + HCl (aq) \u2192 NaCl (aq) + H2O (l)\nEn xeral tales reacci\u00f3ns repres\u00e9ntanse por unha ecuaci\u00f3n i\u00f3nica neta simple:\nOH\u2212 (aq) + H+ (aq) \u2192 H2O\nEste tipo de reacci\u00f3n \u00e9 moi exot\u00e9rmica cando se utiliza un \u00e1cido forte. Tales reacci\u00f3ns \u00e1cido-base poden utilizarse para titulaci\u00f3ns, sendo esta a maneira m\u00e1is com\u00fan de determinar a concentraci\u00f3n de \u00e1cidos. Ademais da xa mencionada reacci\u00f3n co di\u00f3xido de carbono, o hidr\u00f3xido de sodio reacciona tam\u00e9n con outros \u00f3xidos \u00e1cidos; por exemplo co di\u00f3xido de xofre (SO2) reacciona totalmente. Estas reacci\u00f3ns son de uso frecuente para eliminar os gases \u00e1cidos prexudiciais (como SO2 e H2S) e previr a s\u00faa emisi\u00f3n \u00e1 atmosfera. :\n2 NaOH + CO2 \u2192 Na2CO3 + H2O\nO hidr\u00f3xido de sodio reacciona lentamente co vidro form\u00e1ndose silicato de sodio, as\u00ed que os empalmes de cristal e as chaves de paso expostas ao NaOH te\u00f1en tendencia a soldarse. Reactores qu\u00edmicos, conduci\u00f3ns e aparatos de vidro son danados pola exposici\u00f3n ao hidr\u00f3xido de sodio, especialmente en quente.\nO hidr\u00f3xido de sodio non ataca ao ferro nin ao cobre, pero moitos outros metais, por exemplo aluminio, zinc e titanio son atacados rapidamente. En 1986, no Reino Unido, un tanque de aluminio foi utilizado equivocamente para transportar a disoluci\u00f3n de hidr\u00f3xido de sodio ao 25%, causando dano \u00f3 tanque. Pola mesma raz\u00f3n as cazarolas de aluminio non se deben limpar con lixivia. :\n2 Al (s) + 6 NaOH (aq) \u2192 3 H2 (g) + 2 Na3AlO3 (aq)\nMoitos non metais tam\u00e9n reaccionan co hidr\u00f3xido de sodio, dando sales. Por exemplo o f\u00f3sforo forma hipofosfito de sodio, mentres que o silicio da silicato de sodio.\nA diferenza do NaOH, os hidr\u00f3xidos da meirande parte dos metais son insolubles, e polo tanto o hidr\u00f3xido de sodio p\u00f3dese utilizar para precipitar os hidr\u00f3xidos do metal. Un deses hidr\u00f3xidos \u00e9 o hidr\u00f3xido de aluminio, utilizado como xel floculante para filtrar e eliminar part\u00edculas materiais no tratamento de augas. O hidr\u00f3xido de aluminio prep\u00e1rase na planta de tratamento pola reacci\u00f3n do sulfato de aluminio co NaOH:\n6NaOH (aq) + Al2 (SO4) 3 (aq) \u2192 2 Al (OH) 3 (s) + 3 Na2SO4 (aq)\nO hidr\u00f3xido de sodio reacciona facilmente cos \u00e1cidos carbox\u00edlicos para formar os sales correspondentes, e \u00e9 mesmo unha base bastante forte como para formar sales co fenol O NaOH pode ser utilizado tam\u00e9n como base indutora da hidr\u00f3lise de \u00e9steres (saponificaci\u00f3n), de amidas e de haluros de alquilo. Agora ben, a baixa solubilidade do NaOH en disolventes org\u00e1nicos fai que moitas veces se empregue o KOH m\u00e1is ca el.\nFabricaci\u00f3n.\nEn 1998, a produci\u00f3n total no mundo era dunhas 45 mill\u00f3ns de toneladas, das que 14 correspond\u00e9ronlle a Norteam\u00e9rica e Asia e 10 mill\u00f3ns a Europa.\nM\u00e9todos de produci\u00f3n.\nO hidr\u00f3xido de sodio prod\u00facese (xunto co cloro e o hidr\u00f3xeno) por electr\u00f3lise dunha disoluci\u00f3n acuosa de cloruro de sodio. O hidr\u00f3xido de sodio acum\u00falase no c\u00e1todo, onde a auga d\u00e1 lugar a hidr\u00f3xeno gas e o i\u00f3n hidr\u00f3xido:\n2 Na+ + 2 H2O de + 2 e\u2212 \u2192 H2 + 2NaOH\nPara producir NaOH \u00e9 preciso evitar a reacci\u00f3n do NaOH co cloro. Isto faise tipicamente dunha das tres formas que seguen, das que o proceso da c\u00e9lula de membrana \u00e9, economicamente, o m\u00e1is vi\u00e1bel.\nUn vello m\u00e9todo para a produci\u00f3n do hidr\u00f3xido de sodio era o proceso de LeBlanc, para a produci\u00f3n de carbonato de sodio. Este m\u00e9todo xa non se utiliza, pero axudou a establecer o hidr\u00f3xido de sodio como produto qu\u00edmico importante.\nUsos.\nUn dos usos m\u00e1is frecuentes no hidr\u00f3xido de sodio \u00e9 que con este se pode medir a concentraci\u00f3n dos \u00e1cidos.\nAplicaci\u00f3ns xerais.\nO hidr\u00f3xido de sodio \u00e9 a base forte de m\u00e1is uso na industria qu\u00edmica. Empr\u00e9gase especialmente como disoluci\u00f3n acuosa. Util\u00edzase para reacci\u00f3ns qu\u00edmicas que necesiten o i\u00f3n hidr\u00f3xido e tam\u00e9n para a neutralizaci\u00f3n de materiais \u00e1cidos. Pode ser utilizado tam\u00e9n como neutralizante no refino do petr\u00f3leo\nExperimento.\nO hidr\u00f3xido de sodio utilizouse xunto co zinc para a creaci\u00f3n dos \u201cpeniques de ouro\u201d. F\u00e9rvese un penique ou unha moeda de 5 c\u00e9ntimos de euro nunha disoluci\u00f3n de NaOH xunto cun pouco de zinc granulado, a cor do penique cambiar\u00e1 a cor prata en cerca de 45 segundos. Sostense ent\u00f3n o penique na lapa dun mecheiro durante alg\u00fans segundos e cambia a s\u00faa cor a dourada. A raz\u00f3n de que suceda isto \u00e9 que o zinc granulado dis\u00f3lvese no NaOH para formar Zn (OH) 42-. Este i\u00f3n, o zincato red\u00facese a cinc met\u00e1lico na superficie de cobre do penique. O zinc e o cobre cando son quentados \u00e1 elevada temperatura da lapa dan lat\u00f3n, de cor dourada.\nUso en an\u00e1lise qu\u00edmico.\nDentro da qu\u00edmica anal\u00edtica, as disoluci\u00f3ns do hidr\u00f3xido de sodio son de uso frecuente para medir a concentraci\u00f3n de \u00e1cidos; titulaci\u00f3n. Posto que o NaOH non \u00e9 un patr\u00f3n primario, as disoluci\u00f3ns deben estandardizarse por titulaci\u00f3n contra un est\u00e1ndar, por exemplo ftalato de hidr\u00f3xeno e potasio. (As buretas nas que se use NaOH deben aclararse inmediatamente despois do uso para evitar que a chave de paso se bloquee \u00f3 soldarse)\nFabricaci\u00f3n de xab\u00f3n.\nA fabricaci\u00f3n do xab\u00f3n por saponificaci\u00f3n usando hidr\u00f3xido de sodio \u00e9 o proceso m\u00e1is tradicional. Os \u00e1rabes comezaron a producir xab\u00f3n deste xeito no s\u00e9culo VII, e o mesmo proceso b\u00e1sico a\u00ednda se emprega hoxe.\nO biodiesel.\nO hidr\u00f3xido de sodio util\u00edzase como catalizador para a fabricaci\u00f3n de biodiesel, por transesterification de metanol e de triglic\u00e9ridos. Trab\u00e1llase con hidr\u00f3xido de sodio anhidro, porque a auga dar\u00eda a volta o proceso e transformar\u00eda a graxa en xab\u00f3n . O NaOH util\u00edzase m\u00e1is a mi\u00fado que o hidr\u00f3xido de potasio porque custa menos, e \u00e9 necesaria unha cantidade menor para os mesmos resultados. Outra alternativa \u00e9 o silicato de sodio.\nAugaforte de aluminio.\nO aluminio dis\u00f3lvese debido ao ataque do hidr\u00f3xido de sodio. Isto pode ser \u00fatil en gravar ao augaforte l\u00e1minas de aluminio que pasan de pu\u00eddas a satinadas.\nPreparaci\u00f3n de alimentos.\nAs utilizaci\u00f3ns alimenticias das disoluci\u00f3ns de NaOH, (lixivias) incl\u00faen o lavado e a peladura qu\u00edmica de froitas e vexetais, procesamento do cacao, procesando, produci\u00f3n da cor caramelo, escaldado de aves de curral, procesado de xeados. As olivas emp\u00e1panse a mi\u00fado en lixivia de sosa para abrandalas. Alimentos especificamente procesados con lixivia de sosa incl\u00faen:\nVeterinaria.\nO hidr\u00f3xido de sodio empr\u00e9gase para disolver restos animais, como cornos, escamas ou pelos.\nAplicaci\u00f3ns dom\u00e9sticas.\nO hidr\u00f3xido de sodio utilizase no fogar como un axente para desentullar tubos. Empr\u00e9gase como produto s\u00f3lido seco ou como xel. O mecanismo qu\u00edmico empregado \u00e9 a conversi\u00f3n da graxa nunha forma de xab\u00f3n que desta maneira \u00e9 soluble en auga polo que ser\u00e1 arrastrado por un chorro de auga. Substancias complexas, como prote\u00ednas e pelos tam\u00e9n se descompo\u00f1en por este m\u00e9todo.\nEstes desentulladores son altamente c\u00e1usticos e deben ser manexados con coidado. (v\u00e9xanse as precauci\u00f3ns).\nPrecauci\u00f3ns.\nAo manexar hidr\u00f3xido de sodio \u00e9 especialmente importante a protecci\u00f3n de mans e ollos, polo que est\u00e1 recomendado o emprego de luvas e lentes protectoras polo perigo de causar queimaduras qu\u00edmicas, con lesi\u00f3n permanente, cicatrices ou cegueira. Un mantelo de PVC tam\u00e9n est\u00e1 recomendado cando se utilizan as disoluci\u00f3ns concentradas ou a forma s\u00f3lida.\nDebe ser almacenado lonxe de \u00e1cidos fortes, por exemplo do H2SO4. Pode crear bastante calor como para prender lume en substancias inflamables (por exemplo alcohois), as\u00ed que debe ser agregado lentamente dentro dos procesadores de produci\u00f3n de biodiesel. O vinagre \u00e9 un \u00e1cido suave que neutralizar\u00e1 as disoluci\u00f3ns de NaOH, que \u00e9 unha base forte, pero non se emprega vinagre nin ning\u00fan outro \u00e1cido para neutralizar unha base forte que tivese entrado en contacto coa pel; porque este proceso xerar\u00e1 calor e causar\u00e1 ademais unha queimadura por calor. Se as salpicaduras de lixivia de sosa entran en contacto coa pel, aclarar ben con cantidades copiosas de auga."}
{"id": "35551", "revid": "140461", "url": "https://gl.wikipedia.org/wiki?curid=35551", "title": "Castelo da Frouxeira", "text": "O castelo da Frouxeira ou Frouseira foi unha fortificaci\u00f3n situada na parroquia de Santa Cilla do Valadouro (concello de Foz), no pico da Frouxeira, a case cincocentos metros sobre o nivel do mar. As s\u00faas ru\u00ednas est\u00e1n declaradas Ben de Interese Cultural.\nHistoria.\nA fortaleza da Frouxeira pertenceu \u00e1 mitra mindoniense e probablemente foi un dos bens que Pardo de Cela recibiu como dote de voda ao casar con Isabel de Castro, sobri\u00f1a do bispo Henrique de Castro, e filla do conde de Lemos. Na Frouxeira, desde principios do 1481 e ata case a s\u00faa morte, en decembro do 1483, Pero Pardo defendeuse bravamente contra as tropas dos Reis Cat\u00f3licos, capitaneadas por Luis de Mudarra e comandadas por Fernando de Acu\u00f1a, quen dixo ao ano e medio de estar en Galiza que \"harto ten\u00eda que hacer porque ten\u00eda cercado a Pedro Pardo en Pe\u00f1a Frouseira\". S\u00e1bese ademais, por testemu\u00f1o de Luis de Mudarra, que morreu moita xente no cerco. A verdade \u00e9 que A Frouxeira, pola s\u00faa situaci\u00f3n xeogr\u00e1fica, \u00e9 practicamente inexpugnable e de a\u00ed que as tropas castel\u00e1s non fosen capaces de a conquistaren e derrotar a Pardo de Cela, polo que os dirixentes urdiron a trama da traiz\u00f3n e, unha vez traizoada, non deixasen pedra sobre pedra; soamente quedan aqueles restos que nin o tempo nunca ser\u00e1 capaz de borrar. Por un romance s\u00e1bese o nome do traidor, Roi Cofano do Valedouro:\nEstes dous feitos, a defensa e a traiz\u00f3n, ani\u00f1aron e mancaron no coraz\u00f3n do pobo e deron p\u00e9 a que poetas, bardos e rapsodos os fosen cantando e recitando por feiras e mercados. S\u00e1bese tam\u00e9n que nada m\u00e1is ser degolado o Mariscal, escribiuse un \"cantar\", ou chamado tam\u00e9n \"pranto\" da Frouxeira, en que xa se mitifica a punta rochosa debido a esa loita rexa que fixeron nela o Mariscal e os seus criados:\nOnde a Frouxeira pasa a ser \"admirada, estrela clara e se\u00f1ora do gran tesouro\" por todos. E a seguir, o cantar recolle a traiz\u00f3n:\nIsto \u00e9, xa ent\u00f3n se deron conta os poetas que a pesar de ser destru\u00edda e derrubada \"jamais se veo vencida\"; a Frouxeira dende ent\u00f3n pasou a ser un s\u00edmbolo.\nAdemais dos romances \"Lamento da Frouseira\" (ou \"Pranto\") dos S\u00e9culos Escuros, o asedio do castelo tam\u00e9n forma parte da trama d\"'O Mariscal\" de Ram\u00f3n Cabanillas e Ant\u00f3n Villar Ponte."}
{"id": "35553", "revid": "176664", "url": "https://gl.wikipedia.org/wiki?curid=35553", "title": "Pero Pardo", "text": ""}
{"id": "35554", "revid": "1131", "url": "https://gl.wikipedia.org/wiki?curid=35554", "title": "Casa do Carballo de Galdo", "text": "A casa do Carballo de Galdo \u00e9 unha vivenda situada na parroquia de Galdo (Viveiro), na estrada que vai desde Viveiro a Lugo.\nHistoria e caracter\u00edsticas.\nAdquir\u00edrana o Mariscal Pardo de Cela e a s\u00faa muller Isabel de Castro (tam\u00e9n nomeada Sabela P\u00e9rez Osorio) na d\u00e9cada de 1450, e foi unha das residencias preferidas polo mariscal. Xunto co seu terreo, foi un dos moitos bens incautados polos Reis Cat\u00f3licos cando axustizaron o mariscal. Isabel de Castro reclamouno, e despois da s\u00faa morte a casa foille devolta \u00e1 s\u00faa filla Beatriz xunto co Coto de Cajorro, como se explica na \"Relaz\u00f3n da Carta Executoria\":\nS\u00e1bese que desta leira pod\u00edan sacarse nun ano dez toneis de vi\u00f1o.\nFoi proposta ao Concello de Viveiro para a Ruta de Pardo de Cela."}
{"id": "35555", "revid": "1093", "url": "https://gl.wikipedia.org/wiki?curid=35555", "title": "Borja Oubi\u00f1a Mel\u00e9ndez", "text": ""}
{"id": "35556", "revid": "85894", "url": "https://gl.wikipedia.org/wiki?curid=35556", "title": "Castelo do Castro de Ouro", "text": "O castelo do Castro de Ouro \u00e9 unha fortaleza de orixe medieval situada na parroquia do Castro de Ouro, no concello de Alfoz e debe a s\u00faa fama \u00e1 s\u00faa relaci\u00f3n co mariscal Pardo de Cela.\nHistoria.\nEdificado sobre un antigo e importante castro romano, pertenceu ao longo da Idade Media \u00e1 Mitra mindoniense, despois de preitearen os veci\u00f1os de Alfoz pola s\u00faa propiedade, e de ser precisa e decisiva a intervenci\u00f3n dos Reis.\nCando a finais do s\u00e9culo XV degolan a Pardo de Cela, era mariscal o seu dono por mor, probablemente, de formar parte do dote da s\u00faa voda. Cando en decembro do 1483 Pero Pardo de Cela foi axustizado, volve ao poder da Mitra mindoniense, a cal, rexida polo bispo Diego de Soto, entre os anos 1546 e 1549, fai reformas. O Padre Fl\u00f3rez expresa que:\nPor estas palabras podemos presupor que esta fortaleza non foi derrubada polos Reis Cat\u00f3licos \u2013na s\u00faa pol\u00edtica de afogar economicamente a familia dos Pardo de Cela- xa que simplemente precisou unha reforma; se fose derru\u00edda no 1483, aproveitar\u00edan para refacela e deixala en perfectas condici\u00f3ns.\nActividades.\nNo ver\u00e1n do ano 2006 celebr\u00e1ronse no castelo de Castro de Ouro unhas xornadas sobre Pardo de Cela.\nO Castro de Ouro, a casa de Fonsa Y\u00e1\u00f1ez, e a Frouseira son lugares mitificados -tal e como di o profesor da Universidade de Santiago Carlos Barros- \"pola historiograf\u00eda galeguista que simboliza en Pardo de Cela unha inexistente Galicia tardomedieval independentista\"."}
{"id": "35558", "revid": "85894", "url": "https://gl.wikipedia.org/wiki?curid=35558", "title": "Gael Garc\u00eda Bernal", "text": "Gael Garc\u00eda Bernal, nado o 30 de novembro de 1978 en Guadalaxara, Xalisco, \u00e9 un actor mexicano de teatro, televisi\u00f3n e cinema. Tam\u00e9n \u00e9 produtor e director.\nTelevisi\u00f3n.\nGael \u00e9 fillo dos actores Jos\u00e9 \u00c1ngel Garc\u00eda e Patricia Bernal. Iniciou con eles a s\u00faa carreira art\u00edstica actuando en teatro. Aos 11 anos participou na s\u00faa primeira novela, \"Teresa\" protagonizada por Salma Hayek. Tres anos m\u00e1is tarde tivo o seu primeiro papel estelar na novela \"El abuelo y yo\" ao car\u00f3n de Ludwika Paleta e Diego Luna.\nCine.\nFoi para Londres para estudar actuaci\u00f3n na \"Central School of Speech and Drama\" e ao volver para M\u00e9xico actuou en curtas como \"De tripas coraz\u00f3n\", que foi nomeado ao \u00d3scar. O seu primeiro filme foi \"Amores perros\", dirixido por Alejandro Gonz\u00e1lez I\u00f1\u00e1rritu no 2000. Este filme foi un \u00e9xito de recadaci\u00f3n e foi nomeada ao \u00f3scar como mellor filme de fala non inglesa. No ano 2001 filmou \"Y tu mam\u00e1 tambi\u00e9n\", de Alfonso Cuar\u00f3n, unha pel\u00edcula cargada de sensualidade que malia non ser elixida por M\u00e9xico para representar o seu pa\u00eds nos \u00f3scares, foi nomeada ao mellor gui\u00f3n. No 2002, actuou en \"El crimen del padre Amaro\", baseado nun texto de E\u00e7a de Queir\u00f3s, interpretando o papel que lle d\u00e1 nome ao filme. Esta pel\u00edcula foi tam\u00e9n nomeada ao \u00f3scar como mellor filme de fala non inglesa. No 2004 actuou nas exitosas pel\u00edculas, \"Diarios de motocicleta\" do brasileiro Walter Salles, baseada na vida do Che Guevara e en \"La mala educaci\u00f3n\" de Pedro Almod\u00f3var.\nA biograf\u00eda de Gael est\u00e1 inclu\u00edda na Enciclopedia Brit\u00e1nica. A revista \"People en Espa\u00f1ol\" inclu\u00edu a Gael nas listaxes de \"Artista mellor vestido\", \"Solteiro m\u00e1is desexado\" e \"As 50 belezas latinas\". A revista para homes \"GQ\" nomeouno un dos \"Homes do ano\" no 2004, a canda o estadounidense Tom Cruise e o brit\u00e1nico Jude Law."}
{"id": "35563", "revid": "23204", "url": "https://gl.wikipedia.org/wiki?curid=35563", "title": "Salvador Puig Antich", "text": "Salvador Puig Antich, nado en Barcelona o 30 de maio de 1948 e finado na mesma cidade o 2 de marzo de 1974, foi un anarquista catal\u00e1n, activo durante os anos sesenta e comezos do setenta, que morreu executado polo r\u00e9xime franquista despois de ser xulgado por un Tribunal Militar e condenado como culpable da morte dun garda civil en Barcelona.\nTraxectoria.\nFamilia.\nFillo dunha familia traballadora de clase media, Salvador era o terceiro de seis irm\u00e1ns. O seu pai, Joaquim Puig, fora militante de Acci\u00f3 Catalana durante a Rep\u00fablica. Exiliado a Francia no campo de refuxiados de Argel\u00e8s, foi condenado a morte \u00f3 seu retorno a Catalu\u00f1a e indultado no \u00faltimo momento.\nMocidade.\nDe novo comezou a estudar no colexio La Salle Bonanova at\u00e9 que foi expulsado por indisciplina. A partir dos dezaseis anos compaxina o traballo nunha oficina cos estudos nocturnos no Institut Maragall, onde fai amizade con Xavier Garriga e os irm\u00e1ns Sol\u00e9 Sugranyes (Oriol e Ignasi), todos eles futuros compa\u00f1eiros do MIL (Movimiento Ib\u00e9rico de Liberaci\u00f3n).\nMilitancia.\nOs episodios do maio franc\u00e9s de 1968 foron decisivos para que Puig Antich decidise implicarse na loita. A s\u00faa primeira militancia ser\u00e1 en Comisi\u00f3ns Obreiras e formar\u00e1 parte da Comisi\u00f3n de Estudantes do Institut Maragall. Ideoloxicamente axi\u00f1a evoluciona cara a posici\u00f3ns anarquistas, que rexeitaban calquera tipo de dirixismo e xerarqu\u00eda dentro das organizaci\u00f3ns pol\u00edticas e sindicais na loita da clase obreira cara a s\u00faa emancipaci\u00f3n. Ap\u00f3s iniciar estudos universitarios de Ciencias Econ\u00f3micas, fai o servizo militar en Eivisa onde \u00e9 destinado na enfermer\u00eda do cuartel. Unha vez licenciado, incorp\u00f3rase \u00e1 nova organizaci\u00f3n MIL, integr\u00e1ndose na parte armada. Participa, facendo de chofer, nas acci\u00f3ns do grupo, que consisten xeralmente en realizar atracos a bancos. O bot\u00edn destin\u00e1base a potenciar as publicaci\u00f3ns clandestinas do grupo e a axudar \u00f3s folguistas e os obreiros detidos.\nPuig Antich e os seus compa\u00f1eiros mov\u00edanse con facilidade no mundo da loita clandestina e viaxaban a mi\u00fado \u00f3 sur de Francia, onde se relacionaban con vellos militantes cenetistas.\nEn agosto de 1973, xunt\u00e1ronse en Francia para celebraren o Congreso de Autodisoluci\u00f3n do MIL. \u00d3 mes seguinte, despois do atraco a unha oficina de La Caixa en Bellver de Cerdanya, comezar\u00eda unha forte ofensiva policial contra os militantes do MIL.\nPrimeiro caeron Oriol Sol\u00e9 Sugranyes e Josep Llu\u00eds Pons Llobet, e, a continuaci\u00f3n Santi Soler, que foi detido, interrogado e torturado e remata por confesar os lugares de encontro clandestino dos seus compa\u00f1eiros. O mesmo Santi Soler ser\u00e1 empregado de trampa pola polic\u00eda de paisano para deter a Xavier Garriga e Salvador Puig Antich. A operaci\u00f3n, coidadosamente preparada, efectuouse o 25 de setembro de 1973 en Barcelona. Os dous anarquistas son detidos e, acto seguido no portal do n\u00famero 70 da r\u00faa Girona, ten lugar un tiroteo a consecuencia do cal Puig Antich ficou ferido e o novo garda civil Francisco Anguas Barrag\u00e1n resulta morto.\nEncarceramento e execuci\u00f3n.\nPuig Antich foi encarcerado, acusado de ser o autor dos disparos que causaron a morte a Anguas Barrag\u00e1n, e posteriormente xulgado en consello de guerra e condenado a morte por un r\u00e9xime con sede de vinganza tralo atentado contra Carrero Blanco. En toda Europa organiz\u00e1ronse manifestaci\u00f3ns pedindo a conmutaci\u00f3n da pena capital, pero Francisco Franco mant\u00edvose firme e non concedeu o indulto. Salvador Puig Antich, de 25 anos, foi executado mediante garrote vil nunha cela do C\u00e1rcere Modelo de Barcelona o 2 de marzo de 1974 \u00e1s 9:40 horas da ma\u00f1\u00e1."}
{"id": "35567", "revid": "865", "url": "https://gl.wikipedia.org/wiki?curid=35567", "title": "Elastica (grupo musical)", "text": "Elastica foi unha banda de rock alternativo inglesa moi popular durante os anos 90. Foi formada por Justine Frischmann e Justin Welch despois de que estes deixasen Suede en 1992. Frischmann recrutou ao resto dos membros da banda: Justin Welch (bater\u00eda), Annie Holland (baixo) e Donna Matthews (guitarra). A banda publicou dous \u00e1lbums de estudio, \"Elastica\" e \"The Menace\", entes de desfacerse no ano 2001.\nTraxectoria.\nElastica formouna a mediados de 1992 a ex-guitarrista de Suede Justine Frischmann e o ex-bater\u00eda de Spitfire e Suede Justin Welch. En outono dese ano, a baixista Annie Holland e a guitarrista Donna Matthews (ex-Darling Buds) un\u00edranse \u00e1 banda. Despois dos seus primeiros ensaios, gravaci\u00f3ns e concertos baixo nomes coma Vaseline e Onk, a banda quedou co nome Elastica a principios de 1993.\nO seu primeiro sinxelo foi \"Stutter\", aparecido en 1993, que beneficiouse da promoci\u00f3n que lle deu o DJ da BBC Radio 1 DJ e xefe da Deceptive Records Steve Lamacq, que descubrira \u00e1 banda un ano antes. En 1994 Elastica editou dous sinxelos que ser\u00edan top 20 no Reino Unido, \"Line Up\" e \"Connection\", e realizaron varias actuaci\u00f3ns na radio. Ademais, a relaci\u00f3n entre Frischmann co l\u00edder de Blur Damon Albarn aparecer\u00eda nas cabeceiras dos tabloides brit\u00e1nicos, favorecendo de certo modo \u00e1 banda.\nO primeiro traballo da banda, \"Elastica\", foi editado en marzo de 1995 e entrou nas listas brit\u00e1nicas no n\u00famero 1, convert\u00e9ndose nuns dos debuts con m\u00e1is vendas da historia do Reino Unido. A \u00e1lbum foi precedido polo seu cuarto sinxelo, \"Waking Up\", que chegou ao n\u00famero 13 na lista brit\u00e1nica de sinxelos.\nA banda ser\u00eda obxecto de certa controversia cando varios grupos demand\u00e1ronos por plaxio. Entre elas, a banda de post-punk Wire (unha das maiores influencias para Elastica) afirmaba que moitas das melod\u00edas da banda foron collidas de composici\u00f3ns de Wire. The Stranglers tam\u00e9n dixeron que o tema de Elastica \"Waking Up\" ti\u00f1a bastante parecido ao seu tema \"No More Heroes\".\nNos Estados Unidos \"Connection\" e \"Stutter\" foron emitidos en programas de radio de rock moderno e tam\u00e9n entraron nas listas de pop. Despois de tocar no Glastonbury Festival de 1995, \u00e1 banda uniuse \u00e1 xira do Lollapalooza tocando durante case todo o ano. Debido ao cansazo, a baixista orixinal Annie Holland deixou a banda a principios de agosto de 1995 e foi substitu\u00edda para o resto da xira polo baixista de sesi\u00f3n Abby Travis. A substituta definitiva de Holland, Sheila Chipperfield, chegar\u00eda na primavera de 1996 e por esas datas o teclista David Bush (ex-The Fall) pasar\u00eda a formar parte da banda.\nDespois de m\u00e1is concertos e de facer demos de novo material na primeira metade de 1996, Elastica entrou no estudo a finais de ano para comezar a traballar no seu segundo traballo. A finais de 1998 a guitarrista Donna Matthews deixou a banda e ser\u00eda substitu\u00edda polo guitarrista Paul Jones e o teclista Mew. Tam\u00e9n por ese tempo Chipperfield ser\u00eda substitu\u00edda por Annie Holland, que regresaba \u00e1 banda.\nComo tributo aos \"anos perdidos\" da banda, apareceu un EP de 6 temas autotitulado en agosto de 1999 cunha variedade de gravaci\u00f3ns de sesi\u00f3ns abortadas. Este EP foi o primeiro material de Elastica en catro anos. Despois de regravar moitas desas canci\u00f3ns a mediados de 1999, xunto con novas composici\u00f3ns, a banda realizou o seu primeiro concerto en anos. O seu segundo \u00e1lbum, \"The Menace\", editouse en abril do ano 2000. Despois da edici\u00f3n dun sinxelo de despedida, \"The Bitch Don't Work\", no 2001, a banda anunciou a s\u00faa amigable disoluci\u00f3n."}
{"id": "35568", "revid": "88215", "url": "https://gl.wikipedia.org/wiki?curid=35568", "title": "Mike McCready", "text": "Michael David McCready, nado o 5 de abril de 1966 en Pensacola (Florida), \u00e9 o guitarrista solista da banda de grunge Pearl Jam, sendo un dos membros fundadores. McCready tam\u00e9n formou parte dos proxectos paralelos Mad Season e The Rockfords."}
{"id": "35569", "revid": "1131", "url": "https://gl.wikipedia.org/wiki?curid=35569", "title": "Dave Krusen", "text": "Dave Krusen, nado en Tacoma, Washington, o 10 de marzo de 1966, \u00e9 un bater\u00eda de rock estadounidense.\nTraxectoria.\nCo\u00f1ecido polo seu traballo na gravaci\u00f3n do primeiro \u00e1lbum de Pearl Jam, \"Ten\". Tam\u00e9n foi o segundo bater\u00eda de Candlebox, un\u00edndose \u00e1 banda en 1997 despois da sa\u00edda de Scott Mercado. Recentemente formou unha banda en Seattle chamada Novatone.\nVida persoal.\nNa actualidade Krusen vive nos \u00c1nxeles coa s\u00faa muller e os seus dous fillos."}
{"id": "35570", "revid": "22570", "url": "https://gl.wikipedia.org/wiki?curid=35570", "title": "Ac\u00f3lito", "text": "Nalgunhas igrexas cristi\u00e1ns un ac\u00f3lito \u00e9 o que axuda a un sacerdote ou a un di\u00e1cono nas funci\u00f3ns lit\u00farxicas.\nCatolicismo.\nAta o Concilio Vaticano II o ac\u00f3lito, no seo da igrexa latina, era un crego promovido \u00e1 m\u00e1is alta das ordes menores. Ti\u00f1a como tarefas principais prender as candeas do altar, levalas en procesi\u00f3n, prepararlle a auga e vi\u00f1o \u00f3 sacerdote para a celebraci\u00f3n da misa. Actualmente e logo das cartas apost\u00f3licas \"Ministeria quaedam\" e \"Ad Pascendum\" de Paulo VI de 1972 un ac\u00f3lito \u00e9 un ministerio institu\u00eddo para axudar nas funci\u00f3ns lit\u00farxicas, en especial na misa, \u00f3 sacerdote e \u00f3 di\u00e1cono, principalmente a preparaci\u00f3n do altar e dos vaso sagrados e extraordinariamente distribu\u00edr a eucarist\u00eda tradicionalmente exercen as funci\u00f3ns dos ac\u00f3litos rapaces homes menores de idade que non est\u00e1n formalmente institu\u00eddos no ministerio pero que exercen esas funci\u00f3ns, ag\u00e1s as extraordinarias relacionadas coa eucarist\u00eda e os vasos sagrados, neste caso dos ac\u00f3litos non institu\u00eddos perm\u00edtese tam\u00e9n a participaci\u00f3n das mulleres se o aproba o bispo da diocese o\u00eddo o parecer da Conferencia Episcopal nacional.\nAlg\u00fans grupos tradicionalistas, como a Fraternidade Sacerdotal de San Pedro, dentro do seo da Igrexa Cat\u00f3lica te\u00f1en autorizaci\u00f3n para ordenar seminaristas con ordes menores, inclu\u00edndo ac\u00f3litos . Outros grupos tradicionalistas f\u00f3ra da autoridade da Igrexa Cat\u00f3lica, como a Sociedade de San P\u00edo X ou lefebvristas seguen coa tradici\u00f3n anterior \u00f3 Concilio Vaticano II.\nAnglicanismo.\nNa tradici\u00f3n anglicana un ac\u00f3lito pode ser de calquera x\u00e9nero e idade e as s\u00faas funci\u00f3ns son semellantes \u00e1s dos ac\u00f3litos cat\u00f3licos."}
{"id": "35572", "revid": "89787", "url": "https://gl.wikipedia.org/wiki?curid=35572", "title": "Ambrosio", "text": "Ambrosio \u00e9 un nome propio galego de home. Procede do grego \"ambrotos\" (inmortal), latinizado como nome de persoa en Ambrosius (destinado \u00e1 vida eterna). O feminino \u00e9 Ambrosia. No ano 2010 levaban o nome 60 residentes en Galicia ."}
{"id": "35573", "revid": "85894", "url": "https://gl.wikipedia.org/wiki?curid=35573", "title": "Enrique \u00c1lvarez Paredes", "text": "Enrique \u00c1lvarez Paredes, nado o 9 de xu\u00f1o de 1949 en Lugo, \u00e9 un pol\u00edtico galego.\nTraxectoria.\nProfesor de Ensino Primario, \u00e9 militante do Partido Popular de Galicia polo que foi tenente de alcalde no concello de Lugo e vicepresidente da deputaci\u00f3n. Tam\u00e9n foi deputado en Cortes no Congreso dos Deputados de Espa\u00f1a (1989-1996).\nFoi o fundador e \u00e9 o actual presidente da Asociaci\u00f3n de Amigos do Cami\u00f1o de Santiago da Provincia de Lugo."}
{"id": "35575", "revid": "23204", "url": "https://gl.wikipedia.org/wiki?curid=35575", "title": "Estado falido", "text": "A expresi\u00f3n estado falido cualifica un estado d\u00e9bil, onde o goberno central ten pouco control pr\u00e1ctico sobre o seu territorio.\nDefinici\u00f3n.\nO termo \u00e9 moi ambiguo e impreciso: tomando de forma literal a definici\u00f3n, un estado infrutuoso ser\u00eda aquel onde non existe un goberno efectivo, ao contrario dun goberno ditatorial que pos\u00fae todo o poder.\nCon isto qu\u00e9rese dicir que un pa\u00eds \"ten \u00e9xito\" se mant\u00e9n un monopolio no uso lex\u00edtimo da forza f\u00edsica dentro das s\u00faas fronteiras. Cando este est\u00e1 crebado (exemplo, pola presenza dominante de se\u00f1ores da guerra, de milicias, ou do terrorismo), a mesma existencia do estado chega a ser dubidosa, e o estado conv\u00e9rtese nun estado que non chegou a ser ou Estado infrutuoso. A dificultade de determinar se un goberno mant\u00e9n \"un monopolio no uso lex\u00edtimo dos medios da forza\" (que incl\u00fae os problemas da definici\u00f3n de \"lex\u00edtimo\") leva a que non sexa claro cando un estado se pode determinar infrutuoso.\nA controversia deriva das implicaci\u00f3ns pol\u00edticas e militares de etiquetar un pa\u00eds como \"falido\". As decisi\u00f3ns e as leis do seu goberno poden non tomarse en conta, e nalg\u00fans casos a acci\u00f3n violenta p\u00f3dena emprender dentro das fronteiras do \"estado falido\" axentes doutros pa\u00edses; tal acci\u00f3n ten naturalmente unha legalidade altamente dubidosa.\nEn anos recentes varios analistas pol\u00edticos cualificaron moitos pa\u00edses como estados infrutuosos, inclu\u00edndo Afganist\u00e1n, Hait\u00ed, Somalia, Iemen, Timor Leste ou as Illas Salom\u00f3n.\nO termo tam\u00e9n se utiliza no senso dun estado que se fixo ineficaz (\u00e9 dicir, ten control nominal militar e policial sobre o territorio, pero s\u00f3 no que respecta a que non existen grupos armados desafiando directamente a autoridade do estado; en resumo: a visi\u00f3n: \"que non haxa noticias, \u00e9 unha boa noticia\"); por\u00e9n non pode facer cumprir as leis uniformemente debido \u00e1s altas taxas de criminalidade, corrupci\u00f3n extrema, extenso mercado informal, burocracia impenetrable, ineficacia xudicial, interferencia militar na pol\u00edtica... Tam\u00e9n estar\u00edan neste grupo as situaci\u00f3ns culturais onde os l\u00edderes tradicionais gastan m\u00e1is enerx\u00eda c\u00f3 estado sobre certas \u00e1reas de goberno a\u00ednda que non compitan co estado. Camer\u00fan, Liberia, Nixeria e Pap\u00faa Nova Guinea menci\u00f3nanse a mi\u00fado nesta categor\u00eda.\nCentro de Investigaci\u00f3n das Crises dos Estados.\nO Centro de Investigaci\u00f3n das Crises dos Estados, (Crisis States Research Centre) define un estado infrutuoso como unha condici\u00f3n de estado colapsado, isto \u00e9m un estado que non pode manter a s\u00faa seguridade b\u00e1sica nin as s\u00faas funci\u00f3ns de desenvolvemento, e que non ten un control efectivo sobre o seu territorio e as s\u00faas fronteiras. Un estado infrutuoso \u00e9 aquel que non pode reproducir xa as condici\u00f3ns da s\u00faa propia existencia. O termo oposto a estado infrutuoso ser\u00eda estado perdur\u00e1bel, se ben resultar\u00eda complexo indicar por onde pasa a li\u00f1a que divide estas s\u00faas definici\u00f3ns, posto que mesmo nun estado infrutuoso hai algunhas instituci\u00f3ns caracter\u00edsticas dos estados que a\u00ednda existen ou funcionan, como algunhas divisi\u00f3ns territoriais.\nA listaxe de Foreign Policy.\nA revista estadounidense Foreign Policy publica todos os anos unha listaxe de estados infrutuosos onde se ordenan aqueles estados \"m\u00e1is falidos\" conforme unha ducia de factores. Estes son: as presi\u00f3ns demogr\u00e1ficas, os movementos masivos de refuxiados e a cantidade de desprazados internos, as reivindicaci\u00f3ns de grupos vingativos, as bandas cr\u00f3nicas e organizadas, desiguais niveis de desenvolvemento entre grupos, crises econ\u00f3micas fondas e/ou agudas, criminalizaci\u00f3n e deslexitimaci\u00f3n do estado, deterioraci\u00f3n progresiva dos servizos p\u00fablicos, violaci\u00f3n xeneralizada dos dereitos humanos, o funcionamento do aparato de seguridade como un estado dentro do estado, o crecemento de elites de tipo facci\u00f3n, e a intervenci\u00f3n doutros estados ou doutros axentes externos.\nEstes son os dez primeiros estados da lista de 2006 de Foreign Policy:\nControversia.\nA prol do termo.\nA Cruz Vermella utilizou o voc\u00e1bulo en termos neutrais nunha an\u00e1lise sobre Lei Internacional en decembro de 1999.\nO secretario xeral das Naci\u00f3ns Unidas, Kofi Annan tam\u00e9n empregou o termo nunha conversa con Hu Jintao na China: \"We can't afford another failed State like Afghanistan\", dixo, en referencia ao per\u00edodo durante o que a comunidade internacional ignorou que o pa\u00eds se convertera nun basti\u00f3n do terror organizado \u2014 outubro de 2002.\nContra o termo.\nMoitos dos cr\u00edticos desta definici\u00f3n alegan que \u00e9 unha manobra imperialista dos Estados Unidos, un xeito m\u00e1is de erixirse como polic\u00eda do mundo, unha violaci\u00f3n da soberan\u00eda dos pa\u00edses e unha legalizaci\u00f3n de posibles invasi\u00f3ns e ocupaci\u00f3ns estadounidenses en pa\u00edses pequenos e d\u00e9biles, que poidan estar en contra dos seus intereses."}
{"id": "35579", "revid": "12452", "url": "https://gl.wikipedia.org/wiki?curid=35579", "title": "Victoria I de Inglaterra", "text": ""}
{"id": "35580", "revid": "1093", "url": "https://gl.wikipedia.org/wiki?curid=35580", "title": "Victoria de Gran Breta\u00f1a e Irlanda", "text": ""}
{"id": "35583", "revid": "5312", "url": "https://gl.wikipedia.org/wiki?curid=35583", "title": "Catalunya Lliure", "text": "Catalunya Lliure (en galego \"Catalu\u00f1a Libre\") foi unha coalici\u00f3n electoral independentista catal\u00e1 fundada en 1989, que agrupaba o Moviment de Defensa de la Terra-PSAN e o Front Nacional de Catalunya para participar nas elecci\u00f3ns europeas dese ano, conseguiu 19.586 votos e a fins dese ano converteuse en partido pol\u00edtico que defend\u00eda a unificaci\u00f3n de toda Catalu\u00f1a, \u00f3 pobo traballador catal\u00e1n e a defensa lex\u00edtima de t\u00f3dalas formas de loita. Os seus l\u00edderes foron Josep Guia, Salvador Balcells e Jordi Moners.\nNo ano 1991 publicou un anteproxecto de Constituci\u00f3n para Catalu\u00f1a que se vai constitu\u00edr no referente da s\u00faa actuaci\u00f3n pol\u00edtica, a fins dese ano unha parte importante da militancia, entre os que est\u00e1 o l\u00edder no Rosell\u00f3n (ou Catalu\u00f1a Norte), Jordi Vera, entra en ERC e \u00f3 ano seguinte CL acaba disolv\u00e9ndose."}
{"id": "35584", "revid": "116420", "url": "https://gl.wikipedia.org/wiki?curid=35584", "title": "Aconitina", "text": "A aconitina \u00e9 un principio activo, moi velenoso, do ac\u00f3nito, ten a f\u00f3rmula qu\u00edmica C34H47NO11, e \u00e9 soluble en cloroformo ou benceno menos en alcohol e \u00e9ter e non o \u00e9 na auga. Act\u00faa paralizando o sistema nervioso, 2\u00a0mg son suficientes para causa-la morte."}
{"id": "35585", "revid": "1200", "url": "https://gl.wikipedia.org/wiki?curid=35585", "title": "NaOH", "text": ""}
{"id": "35586", "revid": "23204", "url": "https://gl.wikipedia.org/wiki?curid=35586", "title": "Ismael \u00c1lvarez Rodr\u00edguez", "text": "Ismael \u00c1lvarez Rodr\u00edguez, nado en Devesas (Ponferrada) o 13 de xullo de 1950, \u00e9 un pol\u00edtico berciano.\nTraxectoria.\nLicenciado en Dereito, militante do Partido Popular, concelleiro en Ponferrada desde 1991, senador (1993-1997), elixido alcalde de Ponferrada e procurador nas Cortes de Castela e Le\u00f3n en 1999, o 26 de marzo de 2001 a concelleira do seu propio grupo Nevenka Fern\u00e1ndez presentou unha querela contra el por acoso sexual, tras a condena do Tribunal Superior de Xustiza de Castela e Le\u00f3n presentou a dimisi\u00f3n dos seus cargos o 7 de xu\u00f1o do 2002."}
{"id": "35587", "revid": "3054", "url": "https://gl.wikipedia.org/wiki?curid=35587", "title": "Clemente VIII", "text": ""}
{"id": "35588", "revid": "529", "url": "https://gl.wikipedia.org/wiki?curid=35588", "title": "Ismael \u00c1lvarez", "text": ""}
{"id": "35595", "revid": "98629", "url": "https://gl.wikipedia.org/wiki?curid=35595", "title": "Qu\u00edmica org\u00e1nica", "text": "A qu\u00edmica org\u00e1nica \u00e9 a rama da qu\u00edmica que estuda a estrutura, as propiedades, a composici\u00f3n, a s\u00edntese e reacci\u00f3ns qu\u00edmicas dos compostos org\u00e1nicos. Os compostos org\u00e1nicos son os compostos cuxo elemento fundamental \u00e9 o carbono, pois estes compostos bas\u00e9anse nun \"esqueleto\" formado por \u00e1tomos de carbono.\nO l\u00edmite entre a qu\u00edmica org\u00e1nica e a qu\u00edmica inorg\u00e1nica non \u00e9 sempre n\u00edtido; por exemplo, o \u00f3xido de carbono (CO) e o di\u00f3xido de carbono (CO2) non forman parte da qu\u00edmica org\u00e1nica. Podemos considerar os compostos organomet\u00e1licos (mol\u00e9culas org\u00e1nicas que incl\u00faen \u00e1tomos met\u00e1licos unidos a un \u00e1tomo de carbono por medio un enlace covalente) coma unha separaci\u00f3n difusa entre ambas ramas.\n\u00d3 contrario que outros elementos, o carbono forma enlaces fortes con outros \u00e1tomos de carbono e cunha gran variedade doutros elementos. As cadeas e aneis de \u00e1tomos de carbono son tan variadas que poden formar unha variedade interminable de mol\u00e9culas.\nA vida e os compostos org\u00e1nicos.\nA diversidade dos compostos de carbono \u00e9 a base para a vida na Terra. Os seres vivos est\u00e1n formados de compostos org\u00e1nicos complexos con funci\u00f3ns estruturais, qu\u00edmicas ou xen\u00e9ticas.\nHistoria.\nNa orixe, a ciencia da qu\u00edmica org\u00e1nica era o estudo dos compostos que se extra\u00edan dos organismos vivos e dos produtos naturais. Compostos coma azucre, l\u00e9veda, ceras eran considerados org\u00e1nicos. Est\u00e1 divisi\u00f3n part\u00eda da teor\u00eda vitalista, polo que a qu\u00edmica org\u00e1nica estuda os compostos que posu\u00edan a \"forza vital\" e a qu\u00edmica inorg\u00e1nica estudaba gases, rochas e minerais e compostos derivados deles. A aparici\u00f3n da qu\u00edmica org\u00e1nica as\u00f3ciase ao descubrimento, en 1828, polo qu\u00edmico alem\u00e1n Friedrich W\u00f6hler, de que a substancia inorg\u00e1nica cianato de amonio pod\u00eda converterse en urea, unha substancia org\u00e1nica que se atopa na urina de moitos animais. Antes deste descubrimento, os qu\u00edmicos cr\u00edan que para sintetizar substancias org\u00e1nicas, era necesaria a intervenci\u00f3n do que chamaban \"forza vital\". O experimento de W\u00f6hler rompeu a barreira entre substancias org\u00e1nicas e inorg\u00e1nicas.\nEn 1856, William Henry Perkin, mentres trataba de estudar a quinina, accidentalmente fabricou o primeiro colorante org\u00e1nico, co\u00f1ecido como p\u00farpura de Perkin.\nA qu\u00edmica org\u00e1nica constitu\u00eduse como disciplina na d\u00e9cada de 1930. O desenvolvemento de novos m\u00e9todos de an\u00e1lise das substancias de orixe animal e vexetal, baseados no emprego de disolventes, como o \u00e9ter ou o alcohol, permitiu illar un gran n\u00famero de substancias org\u00e1nicas que recibiron o nome de \"principios inmediatos\".\nCompostos org\u00e1nicos.\nOs compostos org\u00e1nicos poden dividirse en tres clases: hidrocarburos, compostos osixenados e compostos nitroxenados.\nHidrocarburos.\nOs hidrocarburos son substancias que est\u00e1n formadas s\u00f3 de carbono e hidr\u00f3xeno. O composto m\u00e1is simple \u00e9 o metano, un \u00e1tomo de carbono con catro de hidr\u00f3xeno (valencia = 1), pero tam\u00e9n pode darse a uni\u00f3n carbono-carbono, formando cadeas de distintos tipos, xa que poden darse enlaces simples, duplos ou triplos. Cando o resto de enlaces destas cadeas son con hidr\u00f3xeno, f\u00e1lase de hidrocarburos, que poden ser:\nOsixenados.\nSon cadeas de carbonos cun ou varios \u00e1tomos de os\u00edxeno. Poden ser:\nRelaci\u00f3n coa biolox\u00eda.\nUnha das principais relaci\u00f3ns entre a qu\u00edmica org\u00e1nica e a biolox\u00eda \u00e9 o estudo da s\u00edntese e estrutura de mol\u00e9culas org\u00e1nicas de importancia nos procesos moleculares realizados polos organismos vivos, \u00e9 dicir no metabolismo. A bioqu\u00edmica \u00e9 o campo interdisciplinar cient\u00edfico que estuda os seres vivos, e xa que estes empregan compostos que conte\u00f1en carbono, a qu\u00edmica org\u00e1nica \u00e9 imprescindible para comprender os procesos metab\u00f3licos.\nEn termos biol\u00f3xicos, a qu\u00edmica org\u00e1nica \u00e9 de grande importancia sobre todo nun contexto celular e isto pod\u00e9molo exemplificar con mol\u00e9culas como os carbohidratos, presentes dende a membrana plasm\u00e1tica as\u00ed como na estrutura qu\u00edmica do ADN, os l\u00edpidos, que son a base principal da membrana plasm\u00e1tica, as prote\u00ednas, que axudan a dar apoio a un organismo ou \u00e1s s\u00faas funci\u00f3ns como enzimas e o ADN, mol\u00e9cula encargada de gardar a informaci\u00f3n xen\u00e9tica dos organismos vivos."}
{"id": "35596", "revid": "98629", "url": "https://gl.wikipedia.org/wiki?curid=35596", "title": "Henrik Larsson", "text": "Henrik Edward Larsson, nado en Helsingborg o 20 de setembro de 1971, \u00e9 un exfutbolista e actual adestrador sueco. Xogaba de dianteiro e actualmente adestra ao Landskrona BoIS.\nBiograf\u00eda.\nHenrik Larsson naceu en Helsingborg (provincia de Escania), o 20 de setembro de 1971, fillo dunha nai sueca e dun pai caboverdiano. Xoga de dianteiro centro e comezou a s\u00faa carreira deportiva como futbolista no club da s\u00faa cidade, o Helsingborgs IF. Est\u00e1 casado e ten un fillo e unha filla.\nCarreira deportiva.\nEn realidade, o seu \"debut\" como futbolista produciuse no pequeno H\u00f6gaborg de xuven\u00eds, con 17 anos, pero ben logo fichou polo Helsingborgs IF, que xogaba na segunda divisi\u00f3n sueca e co que ascendeu \u00e1 primeira divisi\u00f3n do seu pa\u00eds. Con este club, fixo 50 goles en 56 partidos, o que lle abriu as portas do f\u00fatbol internacional. En 1993 marchou para xogar aos Pa\u00edses Baixos, no Feyenoord, por uns 450.000 euros, e por un pouco non marcha para o Grasshopper de Z\u00faric, que tam\u00e9n poxaba por el. No club neerland\u00e9s, xogou catro tempadas e proclamouse en d\u00faas ocasi\u00f3ns campi\u00f3n de copa.\nLogo dunhas disputas contractuais, en 1997 iniciou a \u00e9poca m\u00e1is longa e produtiva da s\u00faa carreira deportiva, cando foi xogar a Escocia co Celtic FC de Glasgow, cunha fichaxe de 975.000 euros. Cos verdibrancos conquistou catro ligas, d\u00faas copas, e un subcampionato da Copa da UEFA, cando o seu club perdeu contra o Porto FC por 3-2 (os dous tantos, de Larsson). Ademais foi o m\u00e1ximo goleador da liga escocesa en tres tempadas, meteu 242 goles en 315 partidos, e de feito en 2001 acadou a Bota de Ouro, galard\u00f3n que sinala o m\u00e1ximo goleador das ligas europeas, logo de meter 35 tantos co club escoc\u00e9s. Durante a s\u00faa \u00e9poca escocesa sufriu unha grave lesi\u00f3n ao partir a perna por dous puntos nun partido da Copa da UEFA contra o Olympique de Li\u00f3n. Larsson foi o terceiro m\u00e1ximo goleador do Celtic ao longo da s\u00faa historia e \u00e9 o xogador dun club brit\u00e1nico que m\u00e1is tantos fixo en competici\u00f3ns europeas.\nEn 2004 fichou polo equipo catal\u00e1n do FC Barcelona, co que militou na primeira divisi\u00f3n de f\u00fatbol da Liga espa\u00f1ola. Co Bar\u00e7a debutou o 29 de agosto de 2004. Co FC Barcelona, proclamouse campi\u00f3n de liga en d\u00faas tempadas, campi\u00f3n da Supercopa de Espa\u00f1a e campi\u00f3n na Liga de Campi\u00f3ns da UEFA: de feito, el foi o autor de d\u00faas asistencias a dous goles que lle deron o t\u00edtulo aos barcelonistas diante do Arsenal FC londiniense (2-1)\nDespois de disputar o Mundial de f\u00fatbol de 2006 en Alema\u00f1a, decidiu retirarse da primeira li\u00f1a do f\u00fatbol. Anunciou que abandonaba a selecci\u00f3n do seu pa\u00eds, o que se lle sumaba ao abandono, xa antes anunciado, do cadro catal\u00e1n. Larsson comezou a tempada do 2006 co seu Helsingborgs IF de toda a vida. Por\u00e9n, a finais de novembro anunciou que no mercado de inverno ser\u00eda fichado polo Manchester United da liga inglesa, ata o 12 de marzo, data en que regresar\u00eda \u00e1 liga sueca para rematar a tempada co Helingborgs IF. Dentro do mesmo club deixou a pr\u00e1ctica do f\u00fatbol e pasouse ao floorball, unha especie de h\u00f3ckey en sala, onde estivo xogando ata xaneiro de 2009.\nInternacionalidade.\nFoi internacional coa selecci\u00f3n sueca en 93 ocasi\u00f3ns. O seu debut como internacional produciuse o 13 de outubro de 1993 no encontro Suecia-Finlandia (3-2).\nLarsson marcou 36 goles coa s\u00faa selecci\u00f3n e disputou tres mundiais (1994, 2002 e 2006) e d\u00faas Eurocopas (2000 e 2004. Anunciou a s\u00faa retirada da selecci\u00f3n de f\u00fatbol en 2002 pero as presi\u00f3ns dos afeccionados, do primeiro ministro de Suecia e do presidente da UEFA Lennart Johansson conseguiron que participase co equipo amarelo na Eurocopa portuguesa. Al\u00ed os suecos perderon en cuartos contra os neerlandeses, nos penaltis, pero Larsson marchou co bo regusto de facer tres goles en catro partidos, un deles (contra Bulgaria) elixido como o mellor gol do torneo.\nAo remate do Mundial de 2006 Larsson volveu anunciar o abandono da selecci\u00f3n sueca.\nParticipaci\u00f3ns en mundiais.\nParticipou coa selecci\u00f3n de f\u00fatbol de Suecia no Mundial de 1994 nos Estados Unidos. Xogou al\u00ed cinco partidos, contra Camer\u00fan, Rusia, Brasil, Roman\u00eda e Bulgaria. neste seu primeiro mundial Larsson s\u00f3 xogou como titular no partido contra os b\u00falgaros onde marcou o terceiro dos goles dos suecos. Na clasificaci\u00f3n final, a selecci\u00f3n escandinava foi terceira.\nEn 2002 participou no Mundial do Xap\u00f3n e Corea, onde disputou catro partidos contra Inglaterra, Nixeria, a Arxentina e o Senegal). Larsson foi titular en todos os catro e marcou tres goles (dous contra Nixeria e un contra o Senegal).\nFinalmente en 2006 disputou os seus \u00faltimos partidos coa selecci\u00f3n sueca no Mundial de Alema\u00f1a. Xogou os catro partidos de Suecia contra Trinidad e Tobago, Paraguai, Inglaterra e en oitavos contra Alema\u00f1a, a anfitrioa. Foi titular en todos os encontros e meteulles un gol aos ingleses. Por\u00e9n, no encontro de oitavos, cando Suecia perd\u00eda 2-0, desperdiciou unha posibilidade de ouro de facer gol ao errar un penalti cometido contra el mesmo.\nT\u00edtulos de honra.\nEn 2005 inv\u00edsteno doutor \"honoris causa\" pola Universidade de Strathclyde (Glasgow, Escocia), pola s\u00faa contribuci\u00f3n ao deporte e \u00e1 beneficiencia. En 2006 recibe a Orde do Imperio Brit\u00e1nico, a petici\u00f3n do Celtic FC e concedida pola ra\u00ed\u00f1a Isabel II, que o acredita como membro do Imperio Brit\u00e1nico pola s\u00faa contribuci\u00f3n ao f\u00fatbol no Reino Unido, malia ser un t\u00edtulo que en contadas ocasi\u00f3ns se lle concede a civ\u00eds estranxeiros."}
{"id": "35598", "revid": "1093", "url": "https://gl.wikipedia.org/wiki?curid=35598", "title": "Jack Irons", "text": "Jack Irons, nado nos \u00c1nxeles (California) o 18 de xullo de 1962, \u00e9 un bater\u00eda que tocou en bandas como Red Hot Chili Peppers, Redd Kross, Raging Slab, Joe Strummer and Latino Rockabilly War, Pearl Jam e Eleven. No ano 2004 Irons editou o seu primeiro traballo en solitario, \"Attention Dimension\". O 24 de agosto de 2010 volveu publicar outro \u00e1lbum en solitario, titulado \"No Heads Are Better Than One\"."}
{"id": "35599", "revid": "56817", "url": "https://gl.wikipedia.org/wiki?curid=35599", "title": "Liga de Campi\u00f3ns", "text": "A Liga de Campi\u00f3ns \u00e9 o nome de varias competici\u00f3ns deportivas:"}
{"id": "35600", "revid": "5863", "url": "https://gl.wikipedia.org/wiki?curid=35600", "title": "Estado de Rio de Janeiro", "text": ""}
{"id": "35606", "revid": "89787", "url": "https://gl.wikipedia.org/wiki?curid=35606", "title": "Ten", "text": "Ten \u00e9 o primeiro \u00e1lbum da banda estadounidense de grunge Pearl Jam. Foi editado o 27 de agosto de 1991 a trav\u00e9s do selo Epic Records. \u00c9 un dos discos de rock m\u00e1is vendidos, e en decembro de 2012 \"Ten\" levaba unhas vendas de 9.983.000 copias s\u00f3 nos Estados Unidos.\nO nome do disco \u00e9 unha homenaxe ao antigo nome da banda, Mookie Blaylock (baloncestista estadounidense o cal usaba o n\u00famero dez na s\u00faa camisola). Foi producido por Rick Parashar, que tam\u00e9n colaborou gravando piano, \u00f3rgano e percusi\u00f3n.\nNo mes de febreiro do 2011 foi elixido polos lectores da revista \"Rolling Stone\" o terceiro mellor \u00e1lbum dos anos 90\nReedici\u00f3n do 2009.\nO \u00e1lbum foi reeditado o 24 de marzo do 2009, sendo lanzado en varios formatos: a \"Legacy Edition\" formada por un disco coa mestura orixinal remasterizada e un segundo disco remasterizado e coas canci\u00f3ns orixinais remesturadas por Brendan O'Brien ademais de seis canci\u00f3ns extra; a \"deluxe edition\" que ademais dos dous discos conti\u00f1a un DVD dun concerto ac\u00fastico da banda na MTV realizado no ano 1992; a \"vinil collection\" con dous vinilos, o orixinal e o mesturado por Brendan O'Brien, ambos remasterizados; e \"super deluxe edition\" formada polos CDs e o DVD da edici\u00f3n \"deluxe\", os dous vinilos da \"vinil collection\", dous LPs m\u00e1is cun directo no Magnuson Park de Seattle o 20 de setembro de 1992, e un casete r\u00e9plica da demo da banda \"Momma-Son\" cos temas \"Alive\", \"Once\" e \"Footsteps\".\nListaxe de canci\u00f3ns.\nTodas as letras escritas por Eddie Vedder."}
{"id": "35614", "revid": "197", "url": "https://gl.wikipedia.org/wiki?curid=35614", "title": "Calvin and Hobbes", "text": "Calvin and Hobbes \u00e9 unha tira c\u00f3mica de banda dese\u00f1ada creada polo debuxante estadounidense Bill Watterson, que foi publicada entre o 18 de novembro de 1985 at\u00e9 o 31 de decembro de 1995. A mi\u00fado considerada como a \"mellor tira de banda dese\u00f1ada dos xornais\", \"Calvin and Hobbes\" desfrutou dunha ampla e duradeira popularidade, influencia e interese acad\u00e9mico.\nNela n\u00e1rranse as andainas dun rapaci\u00f1o de seis anos, Calvin, cunha imaxinaci\u00f3n rebordante, en realidade unha caricatura a xulgar polo enorme desaxeitamento entre o tama\u00f1o da cabeza e o do corpo (ou precisamente por iso se reflicta ben que \u00e9 un neno, pola diferenza morfol\u00f3xica respecto \u00e1 proporci\u00f3n das oito cabezas dun adulto).\nNo cumio da s\u00faa popularidade, \"Calvin and Hobbes\" aparec\u00eda en m\u00e1is de 2\u00a0400 xornais de todo o mundo. En 2010, volv\u00e9ronse editar as tiras en m\u00e1is de 50 pa\u00edses, e case 45 mill\u00f3ns de copias dos libros de \"Calvin and Hobbes\" foron vendidos en todo o mundo.\nPersonaxes principais.\nFillo \u00fanico, Calvin am\u00f3sanos moitos aspectos da vida coti\u00e1 dende unha \u00f3ptica infantil, a\u00ednda que en realidade se trate dunha banda dese\u00f1ada destinada m\u00e1is ben aos adultos. Unha boa parte das situaci\u00f3ns tratadas te\u00f1en unha relaci\u00f3n moi directa coas actividades ou pensamentos infant\u00eds: xogando coa zorra en inverno nunha corga pr\u00f3xima \u00e1 casa ou con globos de auga en ver\u00e1n, os monstros debaixo da cama, a hora do ba\u00f1o, os acenos cando lle est\u00e1n tirando unha fotograf\u00eda, o colexio, xogando coa comida, a canguro coidadora, os deberes, o almorzo no comedor escolar, a hora de irse deitar, ou outros tipos de diversi\u00f3ns fronte \u00e1 enchente habitual de televisi\u00f3n (\"Ou, grande altar de distracci\u00f3n pasiva; derrama sobre min as t\u00faas discordantes imaxes a tanta velocidade como cho permita o refresco das t\u00faas 625 ringleiras\"). Moitas veces form\u00falanse din\u00e1micas adultas habituais analizadas dende as inferencias dun neno, co cal se chega a moitas situaci\u00f3ns c\u00f3micas. Outras fontes do seu humor son as trasnadas, a s\u00faa linguaxe mesturada de palabras habituais con outras de rexistros elevados ou o recurso \u00e1 misoxinia ou \u00f3 escatol\u00f3xico.\nConviven con el na s\u00faa casa o seu pai (xornalista) e a s\u00faa nai, que deixou de traballar para responsabilizarse del (en palabras do seu pai, \"porque o traballo dela antes de nacer [Calvin] era o m\u00e1is estresante dos dous, e como estaba afeita a iso pensouse que era a m\u00e1is axeitada\"), de educaci\u00f3n e cultura m\u00e1is ben moderna e dialogante (e tam\u00e9n paciente).\nPero o tebeo ten dous nomes, xa que hai outro personaxe que comparte o protagonismo co pequeno humano: tr\u00e1tase dun tigre de veludo chamado Hobbes, que para o resto da xente \u00e9 simplemente un boneco mentres que para Calvin ten vida propia. Coma se fosen Don Quixote e Sancho Panza, \u00e1s veces Hobbes pres\u00e9ntase coma o contrapunto de Calvin, sobre todo cando se avista que se van enlear polas consecuencias dos seus actos (trasnadas, para un maior). A imaxinaci\u00f3n rebordante non pode chegar a explicar todos os actos de Hobbes (dende que se abalanza contra Calvin para atacalo cando entra pola porta vindo do colexio, ata as pelexas ou razoamentos exteriores, pero iso as\u00famese dentro do pacto de verosimilitude sobre a ficci\u00f3n entre o autor e o lector), pero o contexto real \u00e9 o grande cari\u00f1o que Calvin sente por Hobbes, o que leva \u00e1s veces a fermosas escenas de exaltaci\u00f3n da amizade. Unha mostra deste afecto \u00e9 a enorme intranquilidade vital que se produce en dous episodios nos que Hobbes deixa de estar con Calvin porque desaparece por certo tempo: cando rouban na casa tras unha viaxe que fai a familia para asistir a unha voda, e onde Hobbes non d\u00e1 aparecido (e a angustia de Calvin por atopar a Hobbes en contraste coa preocupaci\u00f3n pola inseguridade no fogar por parte dos pais) ou cando a rapaza veci\u00f1a secuestra a Hobbes para recuperar unha boneca que Calvin lle secuestrara antes. Tanto o nome de Calvin coma o de Hobbes proceden de dous fil\u00f3sofos: o primeiro \u00e9 Calvino, tam\u00e9n reformador protestante do s\u00e9culo XVI, e o segundo \u00e9 Thomas Hobbes, do s\u00e9culo XVII e quen segundo o creador da banda dese\u00f1ada ti\u00f1a unha visi\u00f3n escura e pesimista da natureza humana.\nPersonaxes secundarios.\nOutros personaxes que aparecen con certa profusi\u00f3n son:\nAdemais deles, debido a que os temas m\u00e1is recorrentes na imaxinaci\u00f3n de Calvin son os dinosauros, as aventuras espaciais e certos obxectos que cobran vida propia (a bicicleta, os bonecos de neve, as mesas, moi habitualmente a comida e sempre Hobbes), moitas veces aparece el mesmo representado nas s\u00faas historias imaxinarias coma dous posibles \"alter ego\":\nPor outra parte, algunhas das s\u00faas aventuras parten tam\u00e9n de certas alteraci\u00f3ns das leis e principios da f\u00edsica do mundo co\u00f1ecido: un duplicador de persoas, unha alteraci\u00f3n gravitacional ou da perspectiva, o crecemento progresivo de Calvin ata o tama\u00f1o da Galaxia, viaxes no tempo (ao pasado), a ausencia ou inversi\u00f3n das cores etc.\nFormato.\nAs bandas dese\u00f1adas te\u00f1en un formato ambiguo: constan de tres ringleiras de catro cadros ou vi\u00f1etas cada unha (salvo \u00e1s veces a primeira) que a maior\u00eda das veces son tres escenas diferentes. A\u00ednda que cun f\u00edo condutor com\u00fan, en moitos casos estas ringleiras son interpretables tam\u00e9n se se presentan e son comprensibles independentemente (\u00e1s veces grazas \u00e1 recontextualizaci\u00f3n ou \u00e1 an\u00e1fora). As\u00ed, p\u00f3dese compo\u00f1er certa continuidade en historias longas ou presentar as ringleiras por separado para cando o espazo de edici\u00f3n \u00e9 reducido. A pesar das dificultades de manter esta ambivalencia, o recurso est\u00e1 suficientemente ben elaborado como para aproveitarse comercialmente para estes dous tipos diferentes de formatos. Como xa se dixo, as fontes son sempre iguais ag\u00e1s as do mat\u00f3n e dos monstros de debaixo da cama pero, en todo caso, sempre en versais (salvo tam\u00e9n a do abus\u00f3n, polo menos na edici\u00f3n en castel\u00e1n). Normalmente son en branco e negro (polo menos nos volumes que se citan a continuaci\u00f3n) a\u00ednda que aparecen alternadamente p\u00e1xinas enteiras a cor (polo menos no n\u00famero 5). O estilo da ilustraci\u00f3n depende do narrado, probablemente para que o lector se decate m\u00e1is facilmente do contexto da narraci\u00f3n: var\u00eda en funci\u00f3n de se est\u00e1 no mundo real, na imaxinaci\u00f3n de Calvin s\u00f3 con Hobbes, nalgunha aventura dos seus alter ego ou, sobre todo, se est\u00e1 na imaxinaci\u00f3n conxunta de Calvin e Susie nas moi contadas ocasi\u00f3ns nas que acepta a xogar con ela. Nos primeiros casos, ten unha tendencia de certo parecido coas ilustraci\u00f3ns de Snoopy."}
{"id": "35622", "revid": "10599", "url": "https://gl.wikipedia.org/wiki?curid=35622", "title": "Capet\u00f3n", "text": ""}
{"id": "35623", "revid": "98629", "url": "https://gl.wikipedia.org/wiki?curid=35623", "title": "Niceto Alcal\u00e1-Zamora", "text": "Niceto Alcal\u00e1 Zamora y Torres, nado en Priego de C\u00f3rdoba o 6 de xullo de 1877 e finado en Buenos Aires o 18 de febreiro de 1949, foi un pol\u00edtico e avogado espa\u00f1ol, que foi o primeiro presidente da Segunda Rep\u00fablica Espa\u00f1ola.\nTraxectoria.\nPrimeiros anos.\nAvogado de gran prestixio e sona, iniciou a s\u00faa carreira pol\u00edtica dende moi cedo militando no Partido Liberal, dirixido daquela polo conde de Romanones. Foi deputado en 1905 e 1907 e subsecretario de gobernaci\u00f3n. M\u00e1is tarde pasou ao sector dem\u00f3crata impulsado por Manuel Garc\u00eda Prieto, e no goberno deste, foi nomeado Ministro de Fomento e Ministro da Guerra (1922).\nFoi tam\u00e9n representante de Espa\u00f1a na Sociedade de Naci\u00f3ns. Opositor da ditadura de Miguel Primo de Rivera, o 13 de abril de 1930, pronunciou un discurso moi violento contra a monarqu\u00eda, \u00e1 cal lle retirou o seu apoio e confianza, e dende al\u00ed propuxo unha rep\u00fablica conservadora, burguesa, e que se apoiara nas clases medias e nos intelectuais.\nO goberno provisional.\nConxuntamente con Miguel Maura e o seu partido Derecha Liberal Republicana, representou ao republicanismo conservador no Pacto de San Sebasti\u00e1n co fin de impulsar un movemento popular que derrotara \u00e1 monarqu\u00eda e instaurara a rep\u00fablica. Do \"Pacto de San Sebasti\u00e1n\" xurdiu o comit\u00e9 encargado de dirixir a acci\u00f3n republicana en Espa\u00f1a. Alcal\u00e1-Zamora foi elixido o seu presidente.\nO d\u00eda 12 de decembro de 1930 tiveron lugar os sucesos de Jaca, cando os capit\u00e1ns Gal\u00e1n e Garc\u00eda Hern\u00e1ndez proclamaron a Rep\u00fablica nesa poboaci\u00f3n, e emprenderon unha marcha cara Huesca, pero vencidos polas forzas gobernamentais, foron xulgados e executados. Tam\u00e9n se sublevaron no aer\u00f3dromo de \"Cuatro Vientos\" o comandante Ram\u00f3n Franco e o xeneral Queipo de Llano, pero como non os apoiaron fuxiron a Portugal en avi\u00f3n. Os l\u00edderes das forzas antimon\u00e1rquicas, parte do comit\u00e9, entre eles Alcal\u00e1-Zamora, foron detidos polo Goberno. O xu\u00edzo p\u00fablico, celebrado en marzo de 1931, condenounos a seis meses e un d\u00eda de c\u00e1rcere, que foron substitu\u00eddos por liberdade condicional.\nA dif\u00edcil situaci\u00f3n na que entraba Espa\u00f1a, tras a dimisi\u00f3n do presidente Berenguer en febreiro de 1931, o rei encargoulle ao almirante Aznar a formaci\u00f3n do goberno. O d\u00eda 18 presentou o novo executivo formado na s\u00faa totalidade por ministros mon\u00e1rquicos. O d\u00eda 12 de abril, celebr\u00e1ronse elecci\u00f3ns municipais e o resultado foi de 22150 concelleiros mon\u00e1rquicos e 5775 republicanos; por\u00e9n en 41 das 50 capitais de provincia ga\u00f1aron os republicanos, que no c\u00f3mputo total conseguiran m\u00e1is votos pois era maior o n\u00famero de votos necesarios para ser concelleiro na cidade que no rural. Afonso XIII, partidario fronte a alg\u00fan dos seus ministros de que non houbera enfrontamentos, exiliouse ante o ultimato do Comit\u00e9 Revolucionario presidido por Alcal\u00e1-Zamora. Este, que ti\u00f1a dende o primeiro momento o apoio popular e tam\u00e9n o da Garda Civil, comandada polo xeneral Sanjurjo, converteuse no presidente do goberno provisional. Este novo goberno proclamou a Segunda Rep\u00fablica o 14 de abril de 1931.\nNacemento da II Rep\u00fablica.\nO 15 de abril o goberno publicou un programa de actuaci\u00f3n baseado nos acordos de San Sebasti\u00e1n. Foi anunciada a reforma agraria, liberdade de cultos e crenzas, respecto \u00e1 propiedade privada, responsabilidades aos colaboradores da ditadura, aumento das liberdades individuais e sindicais etc.\nCando apenas accedeu ao poder, o goberno tivo que enfrontarse \u00e1 proclamaci\u00f3n da rep\u00fablica catal\u00e1 e aos sucesos anticlericais do mes de maio, tam\u00e9n tivo moitos problemas coas organizaci\u00f3ns anarquistas que lle negaron o apoio \u00e1 rep\u00fablica.\nPor estes sucesos, o seu goberno foise decantando a un republicanismo m\u00e1is de esquerdas liderado por Manuel Aza\u00f1a, postura que claramente se reflectiu na nova Constituci\u00f3n. A cuesti\u00f3n clerical enfrontou de novo a republicanos conservadores con republicanos esquerdistas, socialistas e radicais, e finalmente Alcal\u00e1-Zamora e Maura abandonan o goberno.\nTemendo que Zamora emprendera unha campa\u00f1a revisionista e de desprestixio contra a rep\u00fablica, socialistas e aza\u00f1istas ofrec\u00e9ronlle a presidencia do Goberno, cargo para o que foi elixido o 2 de decembro. Xurou o cargo o 11 de decembro de 1931.\nPrimeiro presidente da Rep\u00fablica.\nAlcal\u00e1-Zamora era un home autoritario e convencido da s\u00faa misi\u00f3n, dende o primeiro momento tratou de intervir nos asuntos do goberno. Por esta raz\u00f3n quedou apartado do papel que lle correspond\u00eda, compensar o \"xacobismo\" do seu primeiro ministro Manuel Aza\u00f1a.\nA idea do presidente era incorporar \u00e1 direcci\u00f3n de Espa\u00f1a as novas forzas xurdidas despois da Restauraci\u00f3n e contidas polos \u00faltimos borb\u00f3ns. Esta apertura deb\u00eda de facerse pola v\u00eda pac\u00edfica e parlamentaria. O 14 de abril de 1931 pareceu darlle a raz\u00f3n, pero a partir dese momento os sucesos indic\u00e1ronlle que a realidade non correspond\u00eda cos seus so\u00f1os.\nProblemas con Aza\u00f1a.\nNon \u00e9 de estra\u00f1ar que o presidente tivera malas relaci\u00f3ns co seu goberno. Esta situaci\u00f3n quedou ao descuberto cando Aza\u00f1a presentou para a s\u00faa ratificaci\u00f3n a \"Lei de Congregaci\u00f3ns\" - lei de secularizaci\u00f3n da ensinanza - e a \"Lei do Tribunal de Garant\u00edas Constitucionais\", que completaban a Constituci\u00f3n de 1931. Alcal\u00e1-Zamora resistiu ao m\u00e1ximo para firmar as leis, pero non se atreveu a vetalas.\nPouco despois, con ocasi\u00f3n dun reaxuste de goberno, as diferenzas volveron a xurdir e Aza\u00f1a dimitiu con todo o seu executivo. Tras varias consultas que non chegaron a bo porto, Alcal\u00e1-Zamora volveu nomear como presidente do seu gabinete a Aza\u00f1a, feito que desilusionou aos conservadores.\nEste novo goberno de Aza\u00f1a (o terceiro), non tivo o apoio das Cortes, polo que en setembro dimitiu. Alcal\u00e1-Zamora disolveu as Cortes e, despois dun curt\u00edsimo mandato radical Alejandro Lerroux, encargoulle ao radical Diego Mart\u00ednez Barrio a concorrencia a novas elecci\u00f3ns (8 de outubro de 1933).\nA s\u00faa ca\u00edda.\nPor maior\u00eda absoluta ga\u00f1aron as esquerdas agrupadas no Frente Popular. Se isto era unha derrota para as dereitas, m\u00e1is o era para Alcal\u00e1-Zamora. Aza\u00f1a foi encargado para formar goberno.\nMoi cedo comezaron os socialistas unha campa\u00f1a contra Alcal\u00e1-Zamora, ao que non perdoaban a s\u00faa actitude. Abriuse un debate nas cortes sobre a inconstitucionalidade sobre a \u00faltima disoluci\u00f3n das mesmas, se a maior\u00eda consideraba que se cometeu unha irregularidade, o presidente poder\u00eda ser destitu\u00eddo.\nA controversia produciuse cando a nova maior\u00eda das Cortes, considerando que esta era a segunda disoluci\u00f3n axu\u00edzan a actuaci\u00f3n do Presidente e ditaminan que a disoluci\u00f3n produc\u00edrase con moito atraso, polo cal o presidente ter\u00eda que ser destitu\u00eddo.\nNon obstante, hab\u00eda quen opinaba que esta era a primeira disoluci\u00f3n, xa que a anterior (a de 1933) non deb\u00eda de contarse ao tratarse das Cortes Constitu\u00edntes, as que elaboraran a Constituci\u00f3n, e por tanto eran anteriores a ela. Finalmente por 238 votos a favor e 5 en contra, o presidente foi destitu\u00eddo.\nDespois de d\u00faas semanas nas que se fixo cargo da Xefatura do Estado Diego Mart\u00ednez Barrio, na s\u00faa calidade de presidente das Cortes, foi substitu\u00eddo por Manuel Aza\u00f1a o 11 de maio de 1936.\n\u00daltimos anos.\nO inicio da guerra civil sorprendeuno nunha viaxe a Escandinavia. Decidiu non regresar a Espa\u00f1a cando soubo, segundo conta nas s\u00faas memorias, reescritas durante o seu exilio, de que milicianos do Frente Popular entraran ilegalmente no seu domicilio, roub\u00e1ndolle as s\u00faas pertenzas, e roubando a s\u00faa caixa de seguridade situada no banco Cr\u00e9dit Lyonnais en Madrid. Fixou a s\u00faa residencia en Francia onde tam\u00e9n o sorprendeu a segunda guerra mundial.\nTras pasar por m\u00faltiples penalidades, sa\u00edu de Francia e tras unha penosa viaxe de 441 d\u00edas chegou a Arxentina en xaneiro de 1942.\nNon volveu a Espa\u00f1a durante o r\u00e9xime franquista, a\u00ednda que se lle fixo alg\u00fan ofrecemento, xa que un fillo seu estaba casado cunha filla do xeneral Queipo de Llano. O seu cad\u00e1ver foi repatriado a Espa\u00f1a en 1979 e foi enterrado no cemiterio da Almudena en Madrid."}
{"id": "35624", "revid": "65337", "url": "https://gl.wikipedia.org/wiki?curid=35624", "title": "Constancio I Cloro", "text": "Marcus Flavius Valerius Constantius, nado en Salona, Espalato, na Dalmacia no 243, pasou \u00e1 historia coma Constancio I Cloro, a causa da s\u00faa palidez.\nTraxectoria.\nDa s\u00faa xuventude s\u00e1bese pouco. No ano 272 casa con Helena, beatificada despois coma Santa Helena, nai do futuro emperador Constantino I o Grande. Poucas cousas se saben de certo da orixe de Helena. Puido ser filla do rei bret\u00f3n Coel Hen ou filla dunha concubina.\nO 1 de marzo do ano 293 foi nomeado C\u00e9sar de occidente por Maximiano. Foi o elixido pola s\u00faa competencia no goberno da Dalmacia. Na divisi\u00f3n de Diocleciano de dous \"augustus\" e dous c\u00e9sares, a Constancio toc\u00e1ronlle as provincias de Britania e a Galia. Repudiara a Helena e casou con Teodora, fillastra de Maximiano no ano 289.\nNo ano 296, na Britania reb\u00e9lase Carausio, e procl\u00e1mase emperador. Toma as terras brit\u00e1nicas e alg\u00fans portos da Galia. Constancio l\u00f3grao derrotar, pero non nunha batalla definitiva, pero Carausio morre a mans do seu lugartenente Alecto. Pouco despois este \u00e9 derrotado por Constancio, que se fai co control da Britania.\nNo ano 298 vence aos alam\u00e1ns en Lingones e fai reforzar toda a fronteira do Rhin. No ano 305, despois da abdicaci\u00f3n de Maximiano, \u00e9 nomeado \"augustus\", pero morre en Eboracum (York) no ano 306 nunha expedici\u00f3n contra os pictos. As lexi\u00f3ns elixen ao seu fillo Constantino coma C\u00e9sar."}
{"id": "35631", "revid": "65337", "url": "https://gl.wikipedia.org/wiki?curid=35631", "title": "Galerio", "text": "Caius Valerius Galerius Maximianus, nado en Serdica (actual Sof\u00eda, daquela na provincia de Moesia Superior) arredor do ano 260 e finado na mesma vila en abril ou maio do ano 311, foi un emperador do Imperio Romano, m\u00e1is co\u00f1ecido como Galerio.\nTraxectoria.\nFillo dunha humilde familia, adicouse na s\u00faa xuventude a coidar gando, o que lle valeu o alcu\u00f1o de Armentarius. A s\u00faa educaci\u00f3n militar levouno a realizar unha brillante carreira militar baixo os emperadores Aureliano e Probo. Fillo adoptivo de Diocleciano, quen o nomeou C\u00e9sar durante a Tretarqu\u00eda no 293, casando ao mesmo tempo con Valeria, filla natural de Diocleciano. Recibiu para gobernar todos os Balc\u00e1ns, excepto a Tracia.\nTanto o Augusto como o C\u00e9sar dedicaron os seus esforzos a po\u00f1er paz nos territorios orientais, emprendendo a guerra contra os persas que ocuparan Armenia e Mesopotamia. Nun primeiro momento, Galerio foi derrotado polos persas, pero na segunda campa\u00f1a derrotounos de tal xeito que chegou a recuperar todos os territorios e conseguiu a firma dunha paz que durou corenta anos.\nNo 303, Galerio instou a Diocleciano \u00e1 persecuci\u00f3n dos cristi\u00e1ns, que se negaban a aceptar o culto ao emperador, un dos piares da recuperaci\u00f3n pol\u00edtica. Empr\u00e9ndese ent\u00f3n, especialmente na parte oriental do Imperio, a derradeira persecuci\u00f3n contra a igrexa e a cristiandade, xa que foron derrubados templos e igrexas, perseguidos e martirizados moit\u00edsimos cristi\u00e1ns. Foron expulsados do ex\u00e9rcito e de todos os cargos p\u00fablicos, queim\u00e1ronse libros sagrados e cando hab\u00eda algunha liorta, todo se resolv\u00eda matando alg\u00fans deles, xa que ti\u00f1an a culpa de todo. Posibelmente foi a persecuci\u00f3n m\u00e1is cruenta da historia do imperio.\nComo Augusto.\nNo ano 305, Diocleciano abdicou como prometera e obrigou a facer o mesmo a Maximiano no occidente. Galerio conv\u00e9rtese en emperador da parte oriental do Imperio.\nPero tomando ao seu cargo o mesmo papel que desempe\u00f1ara Diocleciano, el nomea os c\u00e9sares das d\u00faas partes do Imperio. Os elixidos foron Flavio Valerio Severo para Occidente e Valerio Maximiano Daia para Oriente. Estes nomeamentos non sentaron ben en Occidente, xa que o \"augustus\" desa parte, Constancio I Cloro, ti\u00f1a a intenci\u00f3n de nomear o seu fillo Constantino e Maximiano coidaba que Maxencio, o seu fillo, tam\u00e9n ti\u00f1a dereitos sobor do trono occidental. A crise estaba servida.\nO primeiro en actuar foi Maxencio, que se autoproclamou \"augustus\" en Roma, e chamou ao seu car\u00f3n o seu pai, quen non tardou en secundar os planos do seu fillo. Galerio env\u00eda a sufocar esta rebeli\u00f3n a Severo II, que foi vencido e feito prisioneiro en R\u00e1vena. Levado a Roma e condenado a morte.\nMentres isto ocorr\u00eda, Constancio estaba ocupado nunha campa\u00f1a contra os pictos en Britania. Pero morre en Eboracum (York) no 306. Seu fillo Constantino vai cara a Britania, onde \u00e9 elixido Augustus polas lexi\u00f3ns.\nGalerio at\u00f3pase de s\u00fapeto cun grave problema. Tenta resolvelo invadindo Italia para rematar con Maxencio e Maximiano, pero \u00e9 rexeitado e vai cara a Panonia. Diocleciano, dende o seu retiro tenta de arbitrar a situaci\u00f3n, pero non ten moito \u00e9xito. No ano 308, x\u00fantanse en Carnotum (Panonia) para arranxar a crise. Constantino \u00e9 degradado a C\u00e9sar, Maxencio \u00e9 posto f\u00f3ra da lei coma inimigo publico, Licinio \u00e9 nomeado \"Augustus\" para reconquistar Italia e o Norte de \u00c1frica, mentres que en Oriente as cousas seguen igual que antes. Pero eran feridas que se pechaban en falso, xa que a elecci\u00f3n de Licinio coma \"augustus\" sen pasar polo cargo de C\u00e9sar non foi ben aceptada nin por Constantino nin por Maximiano, quen pouco despois tentaba de loitar contra o seu xenro con pouca sorte, xa que foi obrigado a se suicidar.\nNo ano 311, Galerio morre de morte natural. Pouco antes de morrer fai p\u00fablico un edicto de tolerancia para os cristi\u00e1ns, emitido en Serdica, permitindo a reconstruci\u00f3ns das igrexas e o culto. Tal troco na s\u00faa actitude crese que foi debido \u00e1 terrible enfermidade (posiblemente cancro) que o levou a pedir axuda ao Deus dos cristi\u00e1ns."}
{"id": "35632", "revid": "92340", "url": "https://gl.wikipedia.org/wiki?curid=35632", "title": "Olof II de Suecia", "text": "Olof II de Suecia foi rei de Suecia contra 970-975.\nFillo de Bj\u00f6rn III o Vello, reinou canda o seu irm\u00e1n Eric VI de Suecia. Morreu envelenado durante unha cea. Eric VI non quixo compartir o reino co seu sobri\u00f1o Styrbj\u00f6rn Starke, o que acabou por dar nunha longa guerra entre os dous pretendentes."}
{"id": "35633", "revid": "12452", "url": "https://gl.wikipedia.org/wiki?curid=35633", "title": "Ra\u00ed\u00f1a Vitoria", "text": ""}
{"id": "35636", "revid": "43749", "url": "https://gl.wikipedia.org/wiki?curid=35636", "title": "Uesca - Huesca - Osca", "text": ""}
{"id": "35638", "revid": "23204", "url": "https://gl.wikipedia.org/wiki?curid=35638", "title": "Kansas", "text": "Kansas \u00e9 un dos 50 estados dos Estados Unidos de Am\u00e9rica, localizado na rexi\u00f3n Medio Oeste (\"Midwest\") do pa\u00eds. O centro xeogr\u00e1fico dos 48 Estados Unidos continentais -\u00e9 dicir, sen Alasca e Hawai- est\u00e1 localizado na rexi\u00f3n norte de Kansas, no condado de Smith. O centro xeod\u00e9sico de Am\u00e9rica do Norte local\u00edzase tam\u00e9n en Kansas, no condado de Osborne. Este centro util\u00edzase como punto de referencia para todos os mapas feitos polo goberno dos Estados Unidos.\nLimita ao norte co estado de Nebraska, ao oeste con Colorado, ao sur con Oklahoma e ao leste con Missouri.\nKansas \u00e9 un dos l\u00edderes nacionais da industria agropecuaria. O estado \u00e9 o maior produtor de trigo do pa\u00eds, o que fai que sexa co\u00f1ecido como \"Wheat State\" (Estado do Trigo) e \"Breadbasket of America\" (Panera de Am\u00e9rica, ou Celeiro de Am\u00e9rica). Kansas pos\u00fae tam\u00e9n un dos maiores raba\u00f1os de gando bovino do pa\u00eds. A agricultura e a gander\u00eda foron durante gran parte da historia de Kansas a s\u00faa principal fonte de renda. Dodge City \u00e9 considerada por moitos como a \"Capital Mundial dos Cowboys\". Kansas tam\u00e9n pos\u00fae unha forte industria mineira, e \u00e9 un l\u00edder nacional na produci\u00f3n de petr\u00f3leo e gas natural. Actualmente, as principais fontes de renda do estado son o comercio e a industria.\nDurante a d\u00e9cada de 1850, coa Lei de Kansas-Nebraska, gran n\u00famero de abolicionistas e defensores do traballo escravo instal\u00e1ronse en Kansas. Moitos enfrontamentos entre milicias abolicionistas e escravistas suced\u00e9ronse en Kansas, as\u00ed como no estado veci\u00f1o de Missouri (onde o traballo escravo estaba permitido). Estes conflitos eran tan violentos que Kansas recibiu o alcumo de \"Bleeding Kansas\" (Kansas Sangrante) na d\u00e9cada de 1850. Outro apelativo de Kansas, que pos\u00fae as s\u00faas orixes neste conflito, \u00e9 \"Jayhawker State\". Jayhawker \u00e9 como se co\u00f1ece un acto com\u00fan dos abolicionistas, de invadir granxas escravistas en Missouri, saquear facendas e liberar escravos. O 29 de xaneiro de 1861, Kansas converteuse no 34\u00ba estado estadounidense.\nO alcume m\u00e1is co\u00f1ecido de Kansas \u00e9 \"The Sunflower State\" (O Estado Xirasol). Os xirasois cobren boa parte das extensas chairas do estado. O nome \"Kansas\" pos\u00fae a s\u00faa orixe na tribo amerindia kansa, que viv\u00edan na rexi\u00f3n ata o s\u00e9culo XVIII. \"Kansa\" significa \"pobo dos ventos do sur\".\nHistoria.\nAta 1861.\nA rexi\u00f3n que actualmente constit\u00fae o estado de Kansas estaba habitada por catro tribos amerindias, anteriormente \u00e1 chegada dos primeiros exploradores europeos da rexi\u00f3n: os kansa (de a\u00ed a orixe do nome do estado), os osage, os pawnee e os wichita, que viv\u00edan da caza do b\u00fafalo e do cultivo de millo e soia.\nOs primeiros europeos en explorar o actual Kansas foron os membros dunha expedici\u00f3n espa\u00f1ola liderada por Francisco V\u00e1zquez de Coronado, en 1541. A expedici\u00f3n buscaba unha rexi\u00f3n chamada Quivira, onde, segundo o gu\u00eda nativo da expedici\u00f3n, posu\u00eda grandes minas de ouro. A expedici\u00f3n espa\u00f1ola, ao non atopar ouro no actual Kansas, abandonaron a rexi\u00f3n.\nEn 1682, o franc\u00e9s Ren\u00e9 Robert Cavelier reivindicou toda a rexi\u00f3n da conca hidrogr\u00e1fica do r\u00edo Mississippi para os franceses. As\u00ed, a maior parte de Kansas pasou a formar parte da colonia francesa de Nova Francia, provincia colonial de Luisiana (Nova Francia). Exploradores franceses desembarcaron na rexi\u00f3n ao comezo do s\u00e9culo XVIII, en procura de peles.\nEn 1803, coa Compra de Luisiana, a maior parte de Kansas foi anexionada polos Estados Unidos. O daquela Presidente dos Estados Unidos, Thomas Jefferson, enviou a Meriwether Lewis e William Clark ao novo territorio adquirido, co obxectivo de explorar estes territorios. O 26 de xu\u00f1o, Lewis e Clark, partindo de St. Louis, Missouri, e seguindo o r\u00edo Missouri, chegaron \u00e1 confluencia dos r\u00edos Kansas e Missouri, no actual Kansas, explorando esta rexi\u00f3n por tres d\u00edas antes de proseguir rumbo ao oeste. Outra expedici\u00f3n, liderada por Zebulon Pike, ser\u00eda realizada en 1806. Pike cruzar\u00eda Kansas no sentido leste-oeste. Logo da exploraci\u00f3n, Pike afirmou que a rexi\u00f3n das Grandes Planicies era inhabitable, o que impediu un maior asentamento de poboaci\u00f3n na rexi\u00f3n de Kansas. O espa\u00f1ol Manuel de Lisa foi o home m\u00e1is activo e de \u00e9xito da s\u00faa \u00e9poca que explorou estas rexi\u00f3ns indias.\nKansas, ata 1830, fixo parte do Distrito de Luisiana, do Territorio de Luisiana e do Territorio de Missouri. En 1825, o goberno estadounidense, que confiscara grandes zonas de terras de tribos nativas do leste estadounidense, decidiu facer da rexi\u00f3n que constit\u00fae actualmente Kansas -ent\u00f3n unha rexi\u00f3n escasamente poboada por brancos- unha reserva ind\u00edxena, para albergar as tribos nativoamericanas que fosen obrigadas a ceder as s\u00faas terras. Entre 1825 e 1845, 30 tribos nativoamericanas instal\u00e1ronse en Kansas. Mentres, Kansas, localizada na rexi\u00f3n central dos actuais Estados Unidos, converteuse nun importante centro de transportes, grazas \u00e1 expansi\u00f3n estadounidense en direcci\u00f3n ao oeste. En 1827, o Coronel Henry Leavenworth estableceu o primeiro forte na rexi\u00f3n, \"Fort Leavenworth\". Inicialmente, na d\u00e9cada de 1830, a maior\u00eda dos brancos que se instalaban na rexi\u00f3n eran abolicionistas do Norte estadounidense, que quer\u00edan frear a expansi\u00f3n do traballo escravo no pa\u00eds. Na d\u00e9cada de 1840, con todo, a rexi\u00f3n pasou a atraer maior n\u00famero de persoas interesadas na procura de mellores condici\u00f3ns de vida, principalmente inmigrantes europeos, alem\u00e1ns, irlandeses, ingleses, suecos e rusos.\nO asentamento en Kansas por parte de colonos brancos fixo que a presi\u00f3n ao goberno estadounidense para que a rexi\u00f3n de Kansas se convertese nun territorio independente, e forzase o traslado dos nativos americanos da rexi\u00f3n, durante o inicio da d\u00e9cada de 1850. O goberno estadounidense negociou con cada unha das tribos nativas instaladas en Kansas, e gradualmente, todas as tribos nativoamericanas foron trasladadas da rexi\u00f3n, e a \u00faltima abandonou Kansas en 1854. A maior\u00eda dos nativos americanos foron enviados \u00e1 rexi\u00f3n que constit\u00fae actualmente o estado estadounidense de Oklahoma.\nO 30 de maio de 1854, a trav\u00e9s da Lei de Kansas-Nebraska, Kansas converteuse nun territorio estadounidense. Ata ent\u00f3n, fac\u00eda parte do chamado Territorio Indio, xunto con Nebraska e Oklahoma. Buscando diminu\u00edr os conflitos entre defensores do abolicionismo e do traballo escravo, o Congreso dos Estados Unidos decidiu permitir \u00e1 poboaci\u00f3n dos territorios elixir entre permitir ou prohibir o uso do traballo escravo. A maior parte da poboaci\u00f3n de Kansas estaba en contra o uso do traballo escravo. Isto xerou inmensos conflitos co estado veci\u00f1o de Missouri, onde o uso do traballo escravo estaba permitido. Durante o resto da d\u00e9cada de 1850, Kansas recibiu gran n\u00famero de defensores do abolicionismo e do traballo escravo, que se instalaron en Kansas buscando aumentar a forza pol\u00edtica do seu respectivo grupo. As elecci\u00f3ns territoriais de 1855 foron ga\u00f1adas por un partido pol\u00edtico abolicionista, o \"Free State Party\" (Partido do Estado Libre). O 29 de xaneiro de 1861, logo da secesi\u00f3n de 11 estados do Sur estadounidense da Uni\u00f3n (que formaron os Estados Confederados de Am\u00e9rica), Kansas converteuse no 34\u00b0 estado estadounidense.\nDesde 1861.\nKansas, durante a Guerra Civil, loitou \u00e1 beira das forzas da Uni\u00f3n contra a Confederaci\u00f3n, as\u00ed como o estado veci\u00f1o de Missouri. Con todo, boa parte da poboaci\u00f3n deste \u00faltimo estaba a favor do uso do traballo escravo, e simpatizaba cos ideais da Confederaci\u00f3n. Isto causou grandes conflitos entre milicias confederadas de Missouri e da Uni\u00f3n de Kansas. As milicias estadounidenses de Kansas realizaron diversos ataques contra tropas e aldeas confederadas en Missouri. Kansas foi o estado da Uni\u00f3n que m\u00e1is soldados enviou \u00e1s frontes de guerra, en proporci\u00f3n \u00e1 poboaci\u00f3n total do estado na \u00e9poca. Despois do final da Guerra Civil, en 1865, miles de ex-soldados instal\u00e1ronse permanentemente no estado.\nAta o inicio da d\u00e9cada de 1870, a principal fonte de renda de Kansas era a prestaci\u00f3n de servizos de transporte ferroviario. Diversas li\u00f1as f\u00e9rreas foran constru\u00eddas entre Kansas e outros estados estadounidenses exceptuando Texas, ao longo da d\u00e9cada de 1860 e de 1870, conectando o estado co resto do pa\u00eds. O principal produto transportado para outras rexi\u00f3ns era o gando bovino, proveniente de Texas. Coa construci\u00f3n do ferrocarril entre Texas e outros estados na d\u00e9cada de 1880, o transporte ferroviario perdeu moita da s\u00faa importancia en Kansas.\nA importancia de Kansas como un gran centro agrario data da d\u00e9cada de 1870. Os principais produtos cultivados no estado eran o millo e o trigo. Ambos se cultivaban durante a primavera e se recoll\u00edan nas proximidades do outono. Os ver\u00e1ns moi quentes e secos, caracter\u00edsticos do estado, as\u00ed como os insectos, destru\u00edan moitas das plantaci\u00f3ns do estado. Durante a d\u00e9cada de 1870, un gran n\u00famero de menonitas vindos/vidos de Rusia instal\u00e1ronse en Kansas. Os menonitas trouxeron un novo tipo de trigo, que era cultivado no outono e recollendo no inicio do ver\u00e1n, o que o fac\u00eda m\u00e1is resistente as pragas, evitaba a calor dos ver\u00e1ns do estado, e era m\u00e1is resistente \u00e1s secas. O cultivo deste tipo de trigo rapidamente estendeuse por Kansas, facendo do estado o maior produtor nacional de trigo desde o inicio do s\u00e9culo XX.\nKansas foi o primeiro estado estadounidense en prohibir a venda de licor\u00e9 e bebidas alcoh\u00f3licas nos Estados Unidos, en 1880. Esta lei non foi derrogada ata 1986.\nKansas, que depend\u00eda ent\u00f3n en larga medida da agricultura, enfrontouse a un per\u00edodo de recesi\u00f3n econ\u00f3mica durante o final da d\u00e9cada de 1880 e o inicio da d\u00e9cada de 1890. Esta recesi\u00f3n fose causada polos baixos prezos dos produtos agrarios no mercado internacional, e polos altos intereses cobrados aos pr\u00e9stamos tomados polos granxeiros, moitos dos cales foron forzados a abandonar as s\u00faas granxas e trasladarse \u00e1s cidades, ou a outras rexi\u00f3ns do pa\u00eds. Outro problema eran os altos prezos do transporte de carga ferroviaria. Estes problemas econ\u00f3micos fixeron con que un partido pol\u00edtico progresista recentemente formado, o \"Farmers Alliance\" (Uni\u00f3n de Granxeiros), ga\u00f1ase as elecci\u00f3ns estatais de 1890, sendo reelixidos en 1892 e en 1896. O \"Farmers Alliance\", atendendo a demanda popular de reformas socioecon\u00f3micas, impuxo l\u00edmites \u00e1 taxas de interese cobrados por instituci\u00f3ns bancarias no estado, e nos prezos cobrados polo transporte de carga ferroviaria e diversos produtos de consumo.\nO \"Farmers Alliance\" entrou en declive ao comezo do s\u00e9culo XX. As reformas socioecon\u00f3micas foron continuadas polos republicanos, que aprobaron leis prohibindo o uso do traballo infantil, crearon leis laborais, e impulsaron unha diminuci\u00f3n dos prezos cobrados polas compa\u00f1\u00edas ferroviarias para o transporte de cereal\u00e9. Os republicanos tam\u00e9n deron \u00e1s mulleres o dereito ao voto.\nA miner\u00eda converteuse na segunda fonte de renda m\u00e1is importante de Kansas ao comezo do s\u00e9culo XX, grazas aos descubrimentos de grandes reservas de petr\u00f3leo e gas natural en 1892 e en 1915, e de helio en 1905. Estas reservas naturais e mais a primeira guerra mundial fixeron que Kansas se industrializase axi\u00f1a a partir da d\u00e9cada de 1910. A guerra tam\u00e9n foi causa de prosperidade no sector agrario. Despois da guerra e ao longo da d\u00e9cada de 1920, Kansas continuou a s\u00faa industrializaci\u00f3n rapidamente, a\u00ednda que o sector agrario do estado entrou en recesi\u00f3n por mor da ca\u00edda dr\u00e1stica dos prezos dos produtos agrarios no mercado internacional.\nA Gran Depresi\u00f3n da d\u00e9cada de 1930 causou unha gran crise econ\u00f3mica en Kansas, agravando a recesi\u00f3n xa existente no sector agrario, a suspensi\u00f3n de pagos de diversos establecementos bancarios e comerciais, e causando desemprego e miseria. Ademais, Kansas foi un dos estados m\u00e1is afectados polo chamado Dust Bowl, marcado por longos per\u00edodos de seca, grandes enxabres de lagostas e grandes tempestades de area. De novo, moitos granxeiros abandonaron as s\u00faas facendas, traslad\u00e1ndose \u00e1s cidades ou a outros estados. A asistencia socioecon\u00f3mica do goberno de Kansas e dos Estados Unidos axudaron a minimizar a crise a partir de 1936, pero a recesi\u00f3n s\u00f3 se detivo co fin do \"Dust Bowl\", no final da d\u00e9cada de 1930, e co inicio da segunda guerra mundial, esta \u00faltima ao provocar un grande aumento da demanda mineira, produtos agrarios e industrializados.\nKansas continuou industrializ\u00e1ndose rapidamente despois do final da segunda guerra mundial. O estado tam\u00e9n mantivo os niveis de produci\u00f3n pre-b\u00e9lica de miner\u00eda e produtos agrarios. Con todo, os prezos destes caeran co fin da guerra, o que causou unha ca\u00edda dos prezos destes, e recesi\u00f3n econ\u00f3mica nestes sectores da econom\u00eda do estado. A recesi\u00f3n no sector agrario foi agravada por un novo per\u00edodo de seca durante a d\u00e9cada de 1950. Os problemas do sector agrario e mineiro e a r\u00e1pida industrializaci\u00f3n do estado causaron un gran fluxo de poboaci\u00f3n do campo para as cidades. No final da d\u00e9cada de 1950, m\u00e1is da metade da poboaci\u00f3n de Kansas viv\u00eda en \u00e1reas urbanas.\nEn 1953, o republicano Dwight D. Eisenhower, que crecera en Abilene, converteuse en Presidente dos Estados Unidos, permanecendo no cargo ata 1961.\nEn 1954, a Corte Suprema xulgou inconstitucional a segregaci\u00f3n en instituci\u00f3ns de educaci\u00f3n en todo o pa\u00eds. Esta decisi\u00f3n foi tomada durante o proceso xudicial \"Brown contra Consello de Education de Topeka\", onde pais afroamericanos iniciaron un recurso xudicial contra o Consello de Educaci\u00f3n de Topeka, por mor da segregaci\u00f3n das escolas p\u00fablicas da cidade, imposta polo Consello.\nKansas enfrontouse a un novo per\u00edodo de crise econ\u00f3mica durante a d\u00e9cada de 1980, por mor dos baixos prezos do petr\u00f3leo e dos produtos agrarios. Kansas creou unha axencia de planificaci\u00f3n econ\u00f3mica, a \"Kansas Inc\", que axudou ao estado a superar a crise ao comezo da d\u00e9cada de 1990. En 1991, a dem\u00f3crata Joan Finnley converteuse na primeira gobernadora de Kansas.\nXeograf\u00eda.\nKansas limita ao norte co estado de Nebrasca, ao leste con Missouri, ao sur con Oklahoma e ao oeste con Colorado.\nKansas est\u00e1 cuberto na s\u00faa totalidade pola conca hidrogr\u00e1fica do R\u00edo Missouri, que serve como fronteira entre o nordeste de Kansas e Missouri. Esta conca hidrogr\u00e1fica p\u00f3dese dividir en d\u00faas concas menores. A primeira delas \u00e9 a conca hidrogr\u00e1fica do r\u00edo Kansas, que cobre o norte e o leste do estado, cuxos r\u00edos discorren na s\u00faa maior\u00eda en direcci\u00f3n leste. A segunda conca \u00e9 a do r\u00edo Arcansas, que cobre o sur de Kansas. O r\u00edo Arcansas discorre en direcci\u00f3n sur.\nKansas pos\u00fae poucos lagos naturais, debido ao seu terreo relativamente plano. A maior parte dos 150 lagos do estado son encoros artificiais, creados por presas, dos cales o maior deles, o lago Milford, pos\u00fae 6,47 mil hect\u00e1reas de superficie. Os bosques cobren menos do 5% do estado.\nO centro xeogr\u00e1fico dos 48 Estados Unidos contiguos -\u00e9 dicir, os Estados Unidos sen Alasca e Hawai- est\u00e1 localizado na rexi\u00f3n norte de Kansas, no condado de Smith. O centro xeod\u00e9sico de Am\u00e9rica do Norte local\u00edzase tam\u00e9n en Kansas, no condado de Osborne. Este centro util\u00edzase como punto de referencia para todos os mapas feitos polo goberno dos Estados Unidos.\nKansas pode ser dividido en tres rexi\u00f3ns xeogr\u00e1ficas distintas:\nPol\u00edtica.\nA actual Constituci\u00f3n de Kansas foi adoptada en 1859. P\u00f3dense propo\u00f1er Emendas \u00e1 Constituci\u00f3n polo Poder Lexislativo de Kansas. Para que unha Emenda creada por unha das C\u00e1maras do Poder Lexislativo sexa aprobada, necesita recibir polo menos tres cuartos dos votos do Senado e da Casa dos Representantes do estado, e de dous terzos dos votos da poboaci\u00f3n electoral de Kansas, nun referendo. Tam\u00e9n poden realizarse Emendas a trav\u00e9s de convenci\u00f3ns constitucionais, encontros pol\u00edticos especiais, que necesitan ser aprobadas por polo menos o 51% de cada C\u00e1mara do Poder Lexislativo e posteriormente por polo menos o 60% da poboaci\u00f3n electoral do estado, nun referendo.\nO principal oficial do Poder Executivo en Kansas \u00e9 o gobernador. O posto de gobernador el\u00edxese conxuntamente co tenente gobernador, nunha mesma papeleta, polos electores do estado para mandatos de ata catro anos de duraci\u00f3n. Unha persoa pode exercer o cargo de gobernador cantas veces poida, pero non d\u00faas veces consecutivas.\nO Poder Lexislativo de Kansas est\u00e1 formada polo Senado e pola C\u00e1mara de Representantes. O Senado pos\u00fae un total de 40 membros, mentres que a Casa dos Representantes pos\u00fae un total de 125 membros. Kansas est\u00e1 dividido en 40 distritos senatoriais e 125 distritos representativos. Os electores de cada distrito elixen un senador/representante, que representar\u00e1 tal distrito no Senado/Casa dos Representantes. O mandato dos senadores \u00e9 de catro anos e o dos representantes \u00e9 de dous anos. Unha persoa pode exercer o cargo de senador s\u00f3 d\u00faas veces, e o cargo de representante catro veces.\nO m\u00e1is alto tribunal do Poder Xudicial de Kansas \u00e9 o Tribunal Supremo de Kansas, composto por sete xu\u00edces, entre os cales o de maior experiencia no Tribunal \u00e9 elixido para exercer como xefe de xustiza. O segundo maior tribunal do estado \u00e9 o \"Court of Appeals\" (Tribunal de Apelaci\u00f3ns), formado por 10 xu\u00edces. Os xu\u00edces do Tribunal Supremo son designados polo gobernador do estado, a trav\u00e9s dunha lista de candidatos realizada por unha comisi\u00f3n do Tribunal Supremo. Logo de ser escollida, unha persoa exerce o cargo de xu\u00edz no Tribunal Supremo por un ano, cando se realiza unha elecci\u00f3n estatal, e os electores do estado elixen entre manter o xu\u00edz no cargo ou quitalo de oficio. Se \u00e9 aprobado, o xu\u00edz nom\u00e9ase para mandatos de ata seis anos de duraci\u00f3n, momento no que poden ser reelixidos de novo. Os xu\u00edces do Tribunal de Apelaci\u00f3ns son todos designados directamente polo gobernador, e o xefe de xustiza do Tribunal Supremo do estado nomea a un deles para oficiar como xefe de xustiza.\nKansas est\u00e1 dividido en 105 condados, cun total de 628 cidades. Os condados son administrados por consellos de comisionados compostos por tres ou cinco membros electos pola poboaci\u00f3n do condado para mandatos de ata catro anos de duraci\u00f3n, mentres as cidades pos\u00faen o poder de escoller o seu propio formato de administraci\u00f3n. A maior parte das cidades do estado est\u00e1n gobernadas por un alcalde e un consello municipal. Outras cidades, principalmente as de maior porte, son gobernadas por comisionados.\nPreto de metade dos ingresos do orzamento do goberno de Kansas \u00e9 xerada por impostos estatais. O resto prove\u00f1en de orzamentos recibidos do goberno federal e de pr\u00e9stamos. En 2002, o goberno do estado gastou 10.592 mill\u00f3ns de d\u00f3lares, e xerou 9.694 mill\u00f3ns de d\u00f3lares. A d\u00e9beda p\u00fablica de Kansas \u00e9 de 2.298 mill\u00f3ns de d\u00f3lares. A d\u00e9beda per c\u00e1pita \u00e9 de 844 d\u00f3lares, o valor dos impostos estatais per c\u00e1pita \u00e9 de 1.773 d\u00f3lares, e o valor dos gastos gobernamentais per c\u00e1pita \u00e9 de 3.905 d\u00f3lares. Kansas pos\u00fae a terceira d\u00e9beda per c\u00e1pita m\u00e1is pequena entre calquera estado estadounidense, superado s\u00f3 por Tennessee e Arizona.\nO Partido Republicano dominou politicamente Kansas desde que o estado foi creado ata a d\u00e9cada de 1950, e pos\u00fae unha forte presenza no estado ata os d\u00edas actuais. Ata a d\u00e9cada de 1950, a gran maior\u00eda dos gobernadores e membros do Lexislativo do estado foron republicanos. Desde a d\u00e9cada de 1930, con todo, o Partido Dem\u00f3crata hase fortalecido no estado, e en d\u00e9cadas recentes, o electorado de Kansas optou de forma alterna entre gobernadores republicanos e dem\u00f3cratas en igual medida, o mesmo que para os membros do Lexislativo. En canto a elecci\u00f3ns a nivel nacional, a maior parte dos representantes de Kansas no Congreso dos Estados Unidos foi, e contin\u00faan sendo, candidatos republicanos. Nas elecci\u00f3ns presidenciais estadounidenses, a maior\u00eda dos votos de Kansas no colexio electoral estadounidense favorecen polo xeral a candidatos republicanos.\nDemograf\u00eda.\nO censo nacional do 2000, da Oficina do Censo dos Estados Unidos, fixou a poboaci\u00f3n de Kansas en 2\u00a0688\u00a0418 habitantes, un crecemento do 8,1% en relaci\u00f3n \u00e1 poboaci\u00f3n do estado en 1990, de 2\u00a0485\u00a0600 habitantes. Unha estimaci\u00f3n realizada en 2005 calculaba a poboaci\u00f3n do estado en 2\u00a0744\u00a0687 habitantes, un crecemento do 10,4% en relaci\u00f3n \u00e1 poboaci\u00f3n do estado en 1990, do 2,1% en relaci\u00f3n \u00e1 poboaci\u00f3n do no 2000, e do 0,4% en relaci\u00f3n \u00e1 poboaci\u00f3n do estado en 2004.\nO crecemento natural da poboaci\u00f3n de Kansas entre 2000 e 2005 foi de 76.138 habitantes (204.663 nacementos menos 128.525 falecementos) o crecemento da poboaci\u00f3n causado pola inmigraci\u00f3n foi de 38.222 habitantes, mentres que a migraci\u00f3n interestatal resultou cunha diminuci\u00f3n de 57.763 habitantes. Entre 2000 e 2005, a poboaci\u00f3n de Kansas creceu en 55.863 habitantes, e entre 2004 e 2005, en 10.990 habitantes.\nPreto de 149,8 mil habitantes de Kansas (o 5,5% da poboaci\u00f3n do estado) naceron f\u00f3ra dos Estados Unidos. Est\u00edmase que Kansas pos\u00fae preto de 47 mil inmigrantes ilegais (1,7% da poboaci\u00f3n do estado).\nEtnias.\nOs sete maiores grupos de Kansas pola s\u00faa ascendencia son: alem\u00e1ns (que conforman o 25,9% da poboaci\u00f3n do estado), irlandeses (11,5%), estadounidenses (10,8%; a maior\u00eda descendentes de ingleses ou escoceses), afroamericanos (5,5%), mexicanos (5,5%), franceses (3,1%) e suecos (2,4%).\nRelixi\u00f3n.\nPorcentaxe da poboaci\u00f3n de Kansas por afiliaci\u00f3n relixiosa:\nCidades principais.\nKansas ten 627 cidades incorporadas. Polo estatuto de Kansas, as cidades div\u00eddense en tres clases que se determinan pola poboaci\u00f3n obtida \"por calquera censo de enumeraci\u00f3n\". Unha cidade de terceira clase ten unha poboaci\u00f3n de menos de 5000 habitantes, a\u00ednda que as cidades que alcanzan unha poboaci\u00f3n de m\u00e1is de 2000 habitantes poden ser certificadas como unha cidade de segunda clase. A segunda clase est\u00e1 limitada a cidades cunha poboaci\u00f3n de menos de 25000 habitantes, e unha poboaci\u00f3n de m\u00e1is de 15000, pode ser certificada como cidade de primeira clase. As cidades de primeira e segunda clase son independentes de calquera municipio e non son inclu\u00eddas dentro do territorio do municipio.\nEconom\u00eda.\nO Produto interno bruto de Kansas, en 2003, foi de 93 mil mill\u00f3ns de d\u00f3lares, un crecemento do 4,3% en relaci\u00f3n ao PIB do estado en 2002. A renda per c\u00e1pita do estado, pola s\u00faa banda, foi de 29.438 d\u00f3lares. A taxa de desemprego de Kansas era do 5,5%.\nO sector primario achega un 1% do PIB de Kansas. A agricultura e a gander\u00eda representan xuntas un total do 3% do PIB do estado, empregando a preto de 101 mil acodes. Kansas pos\u00fae preto de 60 mil granxas, que cobren m\u00e1is do 90% do estado. Os principais produtos producidos pola industria agropecuaria de Kansas son o trigo (do que o estado \u00e9 o maior produtor nacional) e a carne e o leite bovinos (Kansas pos\u00fae un dos maiores raba\u00f1os de gando bovino do pa\u00eds).\nO sector secundario representa o 23% do PIB de Kansas. O valor total dos produtos fabricados no estado \u00e9 de 20 mil mill\u00f3ns de d\u00f3lares. Kansas pos\u00fae preto de 3,3 mil f\u00e1bricas. Os principais produtos industrializados fabricados no estado son equipamentos de transportes, procesamento de alimentos, e maquinaria. A industria de manufactura achega o 18% do PIB do estado, empregando aproximadamente a 220 mil acodes. A industria da construci\u00f3n responde polo 4% do PIB do estado, e emprega aproximadamente a 91 mil acodes. A miner\u00eda achega o 1% do PIB de Kansas, empregando a preto de 21 mil acodes. Os principais recursos naturais explorados no estado son o petr\u00f3leo e gas natural.\nO sector terciario achega o 74% do PIB de Kansas. O comercio por xunto e polo mi\u00fado representa un 1% do PIB do estado, e emprega aproximadamente a 740 mil acodes. Os servizos comunitarios e persoais son responsables do 18% do PIB do estado, empregando a preto de 467 mil acodes. Os servizos gobernamentais responden polo 13% do PIB, empregando aproximadamente a 271 mil acodes. Servizos financeiros e inmobiliarios achegan cerca do 13% do PIB do estado, empregando aproximadamente a 107 mil acodes. Transportes, telecomunicaci\u00f3ns e servizos p\u00fablicos empregan a preto de 85 mil acodes, o que sup\u00f3n un 11% do PIB de Kansas. Cerca do 65% da electricidade xerada en Kansas prod\u00facese en centrais termoel\u00e9ctricas a carb\u00f3n, o 25% en centrais nucleares, e a maior parte do resto en centrais termoel\u00e9ctricas a petr\u00f3leo ou gas natural.\nEducaci\u00f3n.\nAs primeiras escolas de Kansas foron fundadas durante a d\u00e9cada de 1830 por misioneiros, e creadas principalmente para a educaci\u00f3n de nenos nativoamericanos. En 1855, Kansas aprobou unha lei que institu\u00eda un sistema de escolas p\u00fablicas para a educaci\u00f3n de nenos brancos, lei que foi modificada en 1859 para que inclu\u00edse a calquera neno, independentemente da s\u00faa raza.\nActualmente, todas as instituci\u00f3ns educativas en Kansas precisan seguir as regulaci\u00f3n e instruci\u00f3ns ditadas polo Consello Estatal de Educaci\u00f3n de Kansas. Este consello controla directamente o sistema de escolas p\u00fablicas do estado, que est\u00e1 dividido en diferentes distritos escolares. O consello est\u00e1 composto por oito membros escolleitos polo gobernador para mandatos de ata catro anos de duraci\u00f3n. Estes oito membros nomean un noveno membro, que actuar\u00e1 como comisionado de educaci\u00f3n, e presidente do consello. Cada cidade principal (\"city\"), diversas cidades secundarias (\"towns\") e cada condado, \u00e9 atendida por un distrito escolar. Nas cidades, a responsabilidade da administraci\u00f3n do sistema escolar p\u00fablico \u00e9 dos distritos municipais, mentres que en rexi\u00f3ns menos densamente habitadas, esta responsabilidade \u00e9 dos distritos escolares, que operan en todo o condado en xeral. Kansas permite a operaci\u00f3n de \"escolas charter\" (escolas p\u00fablicas independentes, que non son administradas por distritos escolares, pero que dependen de orzamentos p\u00fablicos para operar). A atenci\u00f3n escolar \u00e9 obrigatoria para todos os nenos e adolescentes con m\u00e1is de sete anos de idade, ata a conclusi\u00f3n da ensino secundario ou ata os quince anos de idade.\nEn 1999, as escolas p\u00fablicas de Kansas atenderon preto de 472,2 mil estudantes, empregando aproximadamente a 33.000 profesores. As escolas privadas atenderon a preto de 43,1 mil estudantes, empregando aproximadamente 3,2 mil profesores. O sistema de escolas p\u00fablicas do estado investiu preto de 2,84 mil mill\u00f3ns de d\u00f3lares, e o gasto das escolas p\u00fablicas foi de aproximadamente 6,7 mil d\u00f3lares por estudante. Cerca do 88,6% dos habitantes do estado con m\u00e1is de 25 anos de idade pos\u00faen un diploma de ensino secundario.\nA primeira biblioteca p\u00fablica de Kansas foi fundada en 1859, en Vinland. Actualmente, o estado pos\u00fae 321 sistemas de bibliotecas p\u00fablicas, que moven anualmente preto de 9,6 libros por habitante.\nA primeira instituci\u00f3n de ensino superior de Kansas, a Universidade Baker, en Baldwin City, foi fundada en 1858. Actualmente, Kansas pos\u00fae 60 instituci\u00f3ns de educaci\u00f3n superior, dos cales 35 son p\u00fablicas e 25 son privadas. A Universidade de Kansas, fundada en 1859 en Lawrence, \u00e9 a maior instituci\u00f3n de educaci\u00f3n do estado, e a instituci\u00f3n p\u00fablica de educaci\u00f3n superior m\u00e1is antiga de Kansas.\nTransportes.\nEn 2002 Kansas posu\u00eda 8.138 quil\u00f3metros de v\u00edas f\u00e9rreas. En 2003, o estado posu\u00eda 217.281 quil\u00f3metros de v\u00edas p\u00fablicas, dos cales 1.407 quil\u00f3metros eran autoestradas interestatais, parte do sistema viario federal dos Estados Unidos. O quilometraxe do sistema de v\u00edas p\u00fablicas de Kansas \u00e9 o cuarto maior dos Estados Unidos, superado s\u00f3 por California, Texas e Illinois. O Aeroporto Internacional de Wichita \u00e9 o aeroporto con maior movemento do estado.\nMedios de comunicaci\u00f3n.\nO primeiro peri\u00f3dico de Kansas, o \"Shawnee Sun\", foi publicado por primeira vez en 1835. Este peri\u00f3dico, creado por Jotham Meeker (misioneiro baptista, defensor dos pobos shawnee, ottawa e delaware de Kansas), foi publicado en lingua shawnee, e estaba dirixido aos nativos shawnee que viv\u00edan en Kansas. O primeiro xornal publicado no actual Kansas en ingl\u00e9s foi o \"Kansas Weekly Herald\", en 1854, en Leavenworth. Actualmente, son publicados no estado preto de 260 xornais, dos cales 43 son diarios.\nA primeira estaci\u00f3n de radio de Kansas foi fundada en 1922, en Wichita. A primeira estaci\u00f3n de televisi\u00f3n do estado foi fundada en 1932, en Manhattan. Esta estaci\u00f3n de radio, unha das primeiras do pa\u00eds, f\u00f3ra creada con car\u00e1cter experimental, e a primeira estaci\u00f3n de televisi\u00f3n comercial do estado foi fundada en 1953, en Hutchinson. Actualmente, Kansas pos\u00fae 132 estaci\u00f3ns de radio - das cales 49 son AM e 83 son FM - e 20 estaci\u00f3ns de televisi\u00f3n.\nDeporte.\nOs principais equipos do estado son:"}
{"id": "35639", "revid": "736", "url": "https://gl.wikipedia.org/wiki?curid=35639", "title": "Niceto Alcal\u00e1 Zamora", "text": ""}
{"id": "35641", "revid": "736", "url": "https://gl.wikipedia.org/wiki?curid=35641", "title": "Ebay", "text": ""}
{"id": "35642", "revid": "98629", "url": "https://gl.wikipedia.org/wiki?curid=35642", "title": "San Antonio Spurs", "text": "Os San Antonio Spurs son un equipo profesional de baloncesto estadounidense con sede na cidade de San Antonio, Texas. Xogan na Divisi\u00f3n Suroeste da Conferencia Oeste da National Basketball Association (NBA). Os Spurs son un dos catro antigos equipos da American Basketball Association (ABA) que se uniron \u00e1 NBA en 1976 e o \u00fanico deles en conseguir ga\u00f1ar o campionato. En total, o equipo ga\u00f1ou cinco t\u00edtulos da NBA, sendo a cuarta franqu\u00eda con m\u00e1is t\u00edtulos despois de Boston Celtics, Los Angeles Lakers e Chicago Bulls. Actualmente son o mellor equipo en activo da competici\u00f3n en canto \u00e1 porcentaxe de vitorias.\nDesde o seu ingreso na NBA, os Spurs ga\u00f1aron 20 t\u00edtulos de divisi\u00f3n, xogando sempre en play-offs excepto en catro ocasi\u00f3ns. De feito, non deixaron de xogar nunca as eliminatorias polo t\u00edtulo desde a chegada de Tim Duncan ao equipo en 1997. Na temporada , os Spurs ampliaron o seu r\u00e9cord de m\u00e1is temporadas consecutivas conseguindo m\u00e1is de cincuenta vitorias con dezaseis (a temporada foi reducida a 50 partidos polo peche patronal, m\u00e1is a s\u00faa porcentaxe de vitorias foi do 74%, co que ter\u00edan superado facilmente as cincuenta vitorias nun ano normal con oitenta e dous partidos). Durante toda esta exitosa \u00e9poca, o adestrador do club ten sido o mesmo, Gregg Popovich.\nHistoria.\nOs Dallas Chaparrals.\nOs San Antonio Spurs comezaron a s\u00faa historia co nome de \"Dallas Chaparrals\" na American Basketball Association (ABA) en 1967. Os primeiros propietarios do equipo non foran capaces de po\u00f1erse de acordo \u00e1 hora de escoller un nome, mais escolleron o nome facendo referencia ao \"Chaparral Club\" onde se adoitaban reunir. Adestrados polo adestrador-xogador Cliff Hagan os \"Chaps\" foron un dos 11 equipos que competiron na temporada inaugural da ABA. A segunda temporada do club foi un pouco decepcionante, o equipo acabou no cuarto lugar da temporada regular cun acept\u00e1bel rexistro de 41 vitorias por 37 derrotas, mais nos play-offs caeron axi\u00f1a en primeira rolda ante os New Orleans Buccaneers. O equipo non era capaz de levar moita xente ao pavill\u00f3n e o desinterese era xeral na cidade. De feito, na temporada 1970-71, o nome \"Dallas\" foi substitu\u00eddo por \"Texas\", nun intento de converter o equipo na franqu\u00eda de todo o estado de Texas, xogando partidos en cidades como Fort Worth ou Lubbock. Por\u00e9n, o resultado non foi o esperado e o equipo volveu a Dallas xusto antes do comezo da seguinte temporada, xogando os seus partidos en dous pavill\u00f3ns, o Moody Coliseum e o Dallas Convention Center Arena.\nTras non conseguir xogar os play-offs por primeira vez na historia do equipo na tempada 1972-73, o equipo foi posto \u00e1 venda. Despois de non recibir ningunha oferta seria pola franqu\u00eda, o equipo foi alugado a un grupo de trinta e seis empresarios de San Antonio liderados por Angelo Drossos e Red McCombs. O acordo inclu\u00eda unha opci\u00f3n de compra dos dereitos en tres anos, que de non exercerse o equipo volver\u00eda a Dallas. O grupo Drossos-McCombs trasladou o equipo a San Antonio para a temporada 1973-74. Orixinalmente o nome da franqu\u00eda \u00eda ser \"San Antonio Gunslingers\", mais pouco despois mudaron de opini\u00f3n e escolleron o nome de \"San Antonio Spurs\".\nA cidade de San Antonio recibiu o equipo cos brazos abertos, a asistencia aos partidos dos Spurs superou \u00e1 total dos Chaparrals en tan s\u00f3 16 partidos. Ao darse conta do \u00e9xito que ti\u00f1an nas s\u00faas mans, Drossos e McCombs completaron a compra da franqu\u00eda en tan s\u00f3 un ano. A nivel deportivo, os Spurs foron liderados polo veterano da ABA James Silas, e impulsados pola adquisici\u00f3n do membro do Hall of Fame George Gervin, procedente dos Virginia Squires en 1974. A\u00ednda que o \u00e9xito nos play-offs ser\u00eda esquivo para os Spurs, axi\u00f1a ser\u00edan un dos equipos punteiros da ABA. En 1976 a ABA desf\u00edxose, ameazando as\u00ed o futuro da \u00fanica franqu\u00eda deportiva profesional de San Antonio. Por\u00e9n, a NBA decidiu admitir na s\u00faa liga catro equipos da ABA, sendo un dos afortunados os Spurs xunto aos Denver Nuggets, os Indiana Pacers e os New York Nets.\nPrimeiros anos na NBA.\nA\u00ednda que hab\u00eda alg\u00fan escepticismo inicial nos c\u00edrculos da liga en canto ao \u00e9xito potencial e o nivel de talento dos equipos procedentes da ABA, os Spurs pronto demostrar\u00edan ser un digno equipo. Na s\u00faa primeira temporada na NBA o equipo obt\u00e9n un balance de 44-38 e finaliza no quinto posto da Conferencia Leste. Xa nos play-offs, o equipo caer\u00eda ante os Boston Celtics en dous partidos, perdendo o primeiro por 104\u221294 f\u00f3ra e o segundo por 113-109 na casa. Unha temporada despois, en , Gervin e David Thompson dos Denver Nuggets loitaron polo t\u00edtulo de m\u00e1ximo anotador. Na \u00faltima xornada da tempada, Thompson p\u00faxose por diante despois de anotar 73 puntos fronte os Detroit Pistons nun encontro disputado \u00e1 tarde. Esa noite, Gervin xa sab\u00eda que necesitaba 58 puntos para conseguir o t\u00edtulo. Os Spurs xogaban en Nova Orle\u00e1ns fronte aos Utah Jazz. Gervin tivo un bo comezo con 20 puntos no primeiro cuarto. O segundo foi a\u00ednda mellor, con 33, batendo un r\u00e9cord. Tras a continuaci\u00f3n, a Gervin custoulle pouco tempo chegar aos 58, para finalmente acabar o partido con 63 e lograr o galard\u00f3n. Ademais, o equipo acabou campi\u00f3n da Divisi\u00f3n Central cunha marca de 52-30. Con todo, os Spurs caeron en semifinais de Conferencia ante Washington Bullets a pesar da achega de Gervin con 33,2 puntos na serie.\nUn ano despois, en 1979, o equipo chegou \u00e1s finais de Conferencia, onde volv\u00edan esperar os Bullets. San Antonio desperdiciou unha renda de 3-1 para acabar caendo 4-3, cun igualado s\u00e9timo partido que acabou 107-105. Unha rolda antes, os Spurs eliminaran os Philadelphia 76ers, logrando ga\u00f1ar as\u00ed a s\u00faa primeira eliminatoria como equipo NBA. O balance dos Spurs nos seus primeiros sete anos na NBA foi de cinco t\u00edtulos de divisi\u00f3n, convert\u00e9ndose nun equipo asiduo en play-offs. A d\u00e9cada dos anos 1980 estivo marcada por constantes altibaixos da franqu\u00eda. Na primeira metade, os Spurs continuaron co seu \u00e9xito dos anos 1970, con balances de 52-30 en , 48-34 en e 53-29 en . A pesar das s\u00faas boas temporadas regulares, os Spurs caeron eliminados en play-offs polos Houston Rockets en 1981 e Los Angeles Lakers en 1982 e 1983.\nTras a temporada , Gervin, quen fora o mellor xogador da historia dos Spurs at\u00e9 o momento, foi traspasado aos Chicago Bulls, e con el chegou o final dunha brillante era. Unha das claves destes Spurs, ademais de Gervin, era Johnny Moore, base de gran visi\u00f3n de xogo que mesmo logrou ser o m\u00e1ximo asistente da liga (9,6) na temporada 1981-82 por diante de Magic Johnson. A s\u00faa carreira viuse truncada pola coccidioidomicose (ou \"Febre do Val\"), enfermidade da que se recuperou, a\u00ednda que sen recuperar o nivel. Cando finalizou a s\u00faa carreira San Antonio retiroulle o dorsal. Outro dos grandes art\u00edfices do tres t\u00edtulos de divisi\u00f3n tam\u00e9n foi Mike Mitchell, acompa\u00f1ante de Gervin na posici\u00f3n de ala, un prol\u00edfico anotador que mesmo chegou a ser All-Star en 1981 cos Cleveland Cavaliers e que chegou aos Spurs un ano despois. Por \u00faltimo cabe mencionar a Artis Gilmore, outra peza fundamental na engrenaxe do equipo. A pesar de que o pivote chegou con 34 anos, ofreceu tan bo rendemento en San Antonio que chegou a ser d\u00faas veces All-Star cos Spurs.\nDespois de Gervin.\nTras a retirada de Gervin, as seguintes catro campa\u00f1as foron dif\u00edciles para o equipo, tendo un balance de 115-215 desde at\u00e9 . As temporadas perdedoras e a consecuente diminuci\u00f3n da asistencia de p\u00fablico ao pavill\u00f3n converteron aos Spurs nun candidato potencial para trasladarse a outra cidade. Por\u00e9n, o optimismo chegou ao obter a primeira elecci\u00f3n do Draft de 1987, a cal foi utilizada para seleccionar o pivote David Robinson, procedente da Academia Naval dos Estados Unidos. A\u00ednda que foi seleccionado en 1987, non estivo dispo\u00f1\u00edbel at\u00e9 1989, xa que ti\u00f1a que servir \u00e1 Mari\u00f1a durante dous anos m\u00e1is.\nDurante estes anos un dos poucos xogadores que consegu\u00eda levar a xente de San Antonio a ver aos Spurs era Alvin Robertson. Foi membro do equipo que logrou a medalla de ouro nos Xogos Ol\u00edmpicos dos \u00c1nxeles de 1984. Tam\u00e9n liderou a liga en roubos durante tres tempadas, e chegou a ser elixido como Mellor Defensor da NBA na temporada . Al\u00e9n diso, era un xogador que aportaba en todas as facetas do xogo. Mostra diso foi o hist\u00f3rico cu\u00e1druplo-dobre que logrou o 18 de febreiro de 1986 con 20 puntos, 11 rebotes, 10 asistencias e 10 roubos de bal\u00f3n. \u00c9 un dos escasos cu\u00e1druplos-dobres que se rexistraron na historia da NBA, de feito, foi o segundo da historia da competici\u00f3n. Curiosamente, David Robinson conseguir\u00eda facer outro en 1997.\nA\u00ednda que a temporada foi a peor na historia da franqu\u00eda cun 21-61, foi not\u00e1bel por varios motivos. Foi a primeira campa\u00f1a na que o propietario absoluto da franqu\u00eda foi Red McCombs, investidor orixinal do equipo que axudou a solidificar a identificaci\u00f3n da cidade co equipo. Ademais, estreouse Larry Brown como adestrador dos Spurs, asinando polo equipo tras ga\u00f1ar a NCAA coa Universidade de Kansas en 1988.\nA era de Robinson.\nO final da d\u00e9cada de 1980 asistiu ao renacemento dos Spurs. Liderados por David Robinson e polos recentemente chegados Terry Cummings e Sean Elliott, os Spurs conseguiron facer a mellor temporada da s\u00faa historia cun balance de 56-26. Nos play-offs, ga\u00f1ar\u00edan sen moitos problemas aos Denver Nuggets por 3-0. Por\u00e9n, non puideron superar as semifinais de Conferencia, caendo en sete partidos ante os Portland Trail Blazers, equipo que posteriormente ser\u00eda campi\u00f3n da Conferencia Oeste. A nivel individual, Robinson fixo unha das mellores tempadas xamais asinadas por un debutante na competici\u00f3n, polo que foi premiado co premio ao Rookie do Ano tras facer unha media de 24,3 puntos e 12 rebotes por partido.\nOs Spurs comezaban a d\u00e9cada cheos de optimismo. O equipo converteuse nun asiduo aos play-offs, a\u00ednda que baixo a tutela de Brown non foron capaces de chegar m\u00e1is lonxe das semifinais de Conferencia. Ante a falta de resultados, na temporada McCombs despediu a Brown para substitu\u00edlo por Bob Bass, quen terminou a tempada como adestrador interino. Con Robinson con molestias, os Spurs foron varridos polos Phoenix Suns na primeira rolda de play-offs. Durante o ver\u00e1n de 1992, McCombs contratou o adestrador da Universidade de UNLV Jerry Tarkanian. O experimento foi un fracaso, e Tarkanian foi despedido tras vinte partidos de temporada, cando contaban cun balance de 9-11. O seguinte no banco foi o veterano John Lucas, sendo esta a s\u00faa primeira experiencia como adestrador xefe dun equipo da NBA.\nA era Lucas comezou satisfactoriamente. Baixo o seu mandato o equipo terminou a tempada cunha marca de 39-22, metendo aos Spurs unha vez m\u00e1is en play-offs. As\u00ed e todo, foron novamente eliminados polos Suns, esta vez en semifinais de Conferencia. A campa\u00f1a tam\u00e9n estivo marcada debido a que o equipo xogou no HemisFair Area. En 1993, Peter M. Holt e un grupo de 22 investidores comprou os Spurs a Rede McCombs por 75 mill\u00f3ns de d\u00f3lares. Na seguinte tempada, a franqu\u00eda mudouse ao novo Alamodome, mentres que a nivel deportivo Lucas conduciu os Spurs a unha marca de 55-27. No entanto, caeron outra vez eliminados en primeira rolda de play-offs, esta vez polos Utah Jazz. A consecuencia diso, Lucas foi inmediatamente despedido. No ver\u00e1n, os Spurs traspasaron a Elliott, un dos favoritos da afecci\u00f3n, a Detroit Pistons a cambio do reboteador Dennis Rodman.\nLucas foi substitu\u00eddo para a temporada por Bob Hill, ex-adestrador dos Indiana Pacers. Elliott regresou tras unha intranscendente tempada nos Pistons e o equipo finalizou cunha marca de 62-20, sendo David Robinson o MVP da Temporada. Os Spurs alcanzaron as finais de Conferencia, mais foron eliminados polos posteriormente campi\u00f3ns Houston Rockets. Durante toda a temporada, Dennis Rodman tivo problemas cos seus compa\u00f1eiros de equipo, especialmente con Robinson, polo que forzou a franqu\u00eda a traspasalo aos Chicago Bulls ao finalizar a campa\u00f1a.\nOs Spurs finalizaron o seguinte ano cun balance de 59-23 baixo o mandato de Hill, mais sendo de novo eliminados en semifinais de Conferencia ante os Utah Jazz. Non obstante, poucos prev\u00edan a espectacular ca\u00edda do equipo na temporada ; unha lesi\u00f3n obrigou a David Robinson a pasar practicamente todo o ano en branco, xogando tan s\u00f3 seis partidos e San Antonio acabou cunha marca de 20-62, a peor da s\u00faa historia at\u00e9 o momento. Hill s\u00f3 durou 18 partidos no banco dos texanos, sendo substitu\u00eddo por Gregg Popovich, antigo director xeral do equipo.\nChega Tim Duncan.\nCo terceiro peor rexistro da liga, os Spurs fix\u00e9ronse co n\u00famero 1 do Draft de 1997, o cal utilizaron para seleccionar a Tim Duncan, procedente da Universidade de Wake Forest. Duncan converteuse xa no seu primeiro ano nunha das estrelas da liga, facendo unha media de 21,1 puntos e 11,9 rebotes por partido xogando na posici\u00f3n de ala-pivote. Tras acabar a temporada foi seleccionado para o mellor quinteto de novatos da tempada e nomeado Rookie do Ano. O equipo finalizou 56-26, mais de novo foi eliminado polos Jazz nas semifinais de Conferencia.\nOs Spurs comezaron a temporada con Robinson en boas condici\u00f3ns f\u00edsicas, ademais das adquisici\u00f3ns dos veteranos Mario Elie e Jerome Kersey. Antes da pretemporada produciuse un peche patronal na liga, sendo atrasada tres meses e xog\u00e1ronse tan s\u00f3 50 partidos. Na temporada regular os Spurs terminaron cun rexistro de 37-13, o que sup\u00f3n un 74% de vitorias. Xa en play-offs, o equipo dominou e chegou \u00e1s finais da NBA cun balance de 11-1 en play-offs. Nela enfrontar\u00edanse a New York Knicks de Patrick Ewing, conseguindo ga\u00f1ar en cinco partidos e logrando, por fin, o primeiro t\u00edtulo da historia dos Spurs. Tim Duncan foi nomeado MVP das Finais no Madison Square Garden, escenario do quinto e \u00faltimo partido da eliminatoria.\nEste primeiro t\u00edtulo dos Spurs supuxo dous fitos hist\u00f3ricos. O primeiro \u00e9 que foron o primeiro equipo procedente da defunta ABA en chegar a unhas finais e en ga\u00f1alas, mentres que o segundo foi a segunda m\u00e1xima asistencia de espectadores a un partido das finais con 39 554 seareiros que acudiron ao segundo partido no Alamodome, cerca dos 41 732 espectadores que acudiron en 1988 ao Silverdome de Ponticas (M\u00edchigan) para ver o partido entre os Detroit Pistons e Los Angeles Lakers. Tras o \u00e9xito, continuaron co mesmo nivel de xogo durante a tempada regular , terminando 53-29. Con todo, debido a unha lesi\u00f3n en play-offs de Duncan, foron eliminados en primeira rolda polos Phoenix Suns. Os Spurs acabaron 58-24 nas temporadas e , sendo en ambas eliminados nos play-offs polos posteriormente campi\u00f3ns Lakers de Shaquille O'Neal e Kobe Bryant.\nO Big Three.\nNa temporada sucederon dous feitos chave da historia da franqu\u00eda: David Robinson anuncia a s\u00faa retirada e inaug\u00farase o SBC Center, novo pavill\u00f3n do equipo. Con tan grandes mudanzas, os Spurs renovaron o seu logo, retornando \u00e1s cores negro e prata orixinais. Estes Spurs eran moi diferentes dos que ga\u00f1aran o t\u00edtulo uns anos antes. Renovaran completamente o equipo co obxectivo de destronar os Lakers, vencedores dos tres \u00faltimos campionatos. O base titular do equipo era agora o franc\u00e9s Tony Parker, que chegaba desde Francia tras ser elixido no posto 28 do Draft de 2001; ademais, contaban cunha gran variedade de tiradores como Stephen Jackson, Danny Ferry, Bruce Bowen, Steve Kerr, Steve Smith e o arxentino Manu Gin\u00f3bili, drafteado en 1999 mais que chegou ese mesmo ano desde a Virtus Bolo\u00f1a. Isto, xunto ao labor de Duncan e Robinson, levou o equipo a ga\u00f1ar 60 partidos. En play-offs, eliminaron os Suns, aos Lakers e aos Dallas Mavericks, enfront\u00e1ndose nas finais cos New Jersey Nets, subcampi\u00f3ns o ano anterior. Era a primeira vez que dous equipos ex-equipos da ABA se enfrontaban nunhas finais. Finalmente, os Spurs ga\u00f1aron a serie 4-2, conseguindo as\u00ed o seu segundo anel, con Tim Duncan MVP da Temporada e das finais.\nNa temporada , os Spurs comezaron botando de menos a David Robinson (9-10). Con todo, o equipo soubo reporse con 13 vitorias consecutivas que o colocaron, a finais de decembro, no alto da clasificaci\u00f3n. Acabaron a campa\u00f1a cunha serie de 11 vitorias consecutivas que, por\u00e9n, non lle valeron para superar o 58-24 dos Minnesota Timberwolves. Nos play-offs, tras acabar pola v\u00eda r\u00e1pida cos Memphis Grizzlies foron eliminados en semifinais de Conferencia polos Lakers. Os Spurs desperdiciaron unha vantaxe de 2-0 e acabaron sucumbindo ante os californianos, que ga\u00f1aron os seguintes catro partidos.\nCoa contrataci\u00f3n de Brent Barry dos Seattle Supersonics, Nazr Mohammed dos New York Knicks e o axente libre Glenn Robinson, xunto cos regulares Bruce Bowen, Robert Horry, Tony Parker, Manu Gin\u00f3bili e Tim Duncan, os Spurs finalizaron a temporada cunha marca de 59-23, o que supuxo que conseguisen o campionato da s\u00faa divisi\u00f3n e a segunda posici\u00f3n da Conferencia Oeste. Nos play-offs eliminaron os Denver Nuggets por 4-1, aos Seattle Supersonics por 4-2 e aos Phoenix Suns por 4-1, antes de medirse nas finais da NBA ante os Detroit Pistons, aos que venceron no s\u00e9timo partido colocando un 4-3 que lles valeu o seu segundo anel en tres anos e o seu terceiro en sete. Tim Duncan foi nomeado MVP das finais por terceira vez, un\u00edndose xunto con Magic Johnson, Shaquille O'Neal e Michael Jordan ao club de xogadores que nese momento ga\u00f1aran tres ou m\u00e1is MVP das finais.\nAo ano seguinte, na temporada , os Spurs fixeron a que foi at\u00e9 o momento a s\u00faa mellor temporada regular da historia, ga\u00f1ando 63 partidos e disputando por noveno ano consecutivo os play-offs. A isto contribu\u00edu a chegada ao equipo do veterano Michael Finley, que ofreceu ao equipo m\u00e1is poder anotador. Con todo, os campi\u00f3ns foron eliminados en semifinais de Conferencia polos Dallas Mavericks de Dirk Nowitzki. Despois da decepcionante derrota a mans dos Mavs, os Spurs desquit\u00e1ronse un ano despois cun novo t\u00edtulo de campi\u00f3ns. Acabaron a temporada con outro gran balance (58-24), o que lles serviu para ocuparen a terceira posici\u00f3n do Oeste e evitar aos Dallas Mavericks, que acabaran cun rexistro de 67-15. En play-offs, San Antonio estabeleceu unha fant\u00e1stica marca de 16-4. En primeira rolda venceron aos Denver Nuggets en cinco partidos, mentres tanto, os Mavericks ca\u00edan sorprendentemente por 4-2 fronte a Golden State Warriors. En semifinais de Conferencia agardaban os Phoenix Suns. Tras unha intensa eliminatoria que chegou a ir 2-2, os texanos venceron por 4-2, alcanzando as finais de Conferencia ante un rival relativamente acces\u00edbel para as alturas nas que encontraban, como eran os Utah Jazz. Os texanos sentenciaron o seu pase \u00e1s finais cun 4-1. En maiores dificultades puxeron os Cleveland Cavaliers de LeBron James aos Spurs, a pesar de non vencer en ning\u00fan encontro. Tony Parker, cunha media de 24,5 puntos e 57% de acerto en tiros de campo, foi seleccionado MVP das finais, para converterse con 25 anos no primeiro europeo en conseguilo.\nO quinto t\u00edtulo.\nNas cinco seguintes temporadas conseguiron clasificarse en todas para os play-offs, a\u00ednda que sen \u00e9xito \u00e1 hora de volver conseguir o t\u00edtulo de campi\u00f3ns. O peor ano foi a temporada , onde caeron en primeira rolda ante os Memphis Grizzlies por 4-2. Con todo, a partir de a\u00ed o equipo s\u00f3 mellorar\u00eda. De feito, na temporada , a pesar das lesi\u00f3ns, os Spurs terminaron cunha marca de 58-24, chegando a terminar segundos na Conferencia Oeste. Xa nos play-offs, superan por 4-0 aos Lakers, 4\u20132 aos Warriors, e xa nas finais de Conferencia varren aos Memphis Grizzlies 4-0 chegando \u00e1 s\u00faa quinta final NBA. Nela agardaban os Miami Heat de Lebron James, Dwyane Wade e Chris Bosh. Os Spurs chegaron ao sexto partido con vantaxe (3-2). Unha vitoria neste partido, xogado no American Airlines Arena de Miami, supor\u00eda o quinto t\u00edtulo para os Spurs. A falta de 25 segundos para o final os Spurs ga\u00f1aban de cinco, mais dous triplos de Miami, o \u00faltimo de Ray Allen a falta de cinco segundos, empatou o partido. Na prorr\u00f3ga perder\u00edan. No s\u00e9timo e \u00faltimo partido, San Antonio non se repuxo da dura derrota anterior, e finalmente perdeu o partido e o campionato. Esta foi a primeira derrota dos Spurs nunhas finais.\nPara a seguinte temporada, , os Spurs mantiveron o bloque do ano anterior, incorporando s\u00f3 o italiano Marco Belinelli e a Jeff Ayres. O equipo mant\u00e9n o nivel da temporada anterior, a acaba a temporada regular no primeiro posto da Conferencia Oeste coa mellor marca da liga (62-20). Esta vez, Popovich dosificou as s\u00faas estrelas Duncan, Parker e Gin\u00f3bili e o equipo desenvolveu un xogo coral no que case todos os integrantes do persoal foron protagonistas ao longo da tempada regular. De feito, ning\u00fan xogador superou os 30 minutos por partido. As\u00ed, iniciaron os play-offs desfac\u00e9ndose en primeira rolda dos Dallas Mavericks (4-3), unha serie moi igualada na que Gin\u00f3bili adquiriu un papel destacado. Despois chegaron os Portland Trail Blazers (4-1) e, xa na final de Conferencia, venceron aos Oklahoma City Thunder de Kevin Durant e Russell Westbrook (4-2), chegando por segundo ano consecutivo \u00e1s finais da NBA, onde agardaban de novo os Miami Heat. Sorprendentemente, a eliminatoria finalizou 4-1 a favor dos Spurs, o que supuxo o quinto t\u00edtulo para a franqu\u00eda. Os de San Antonio foron os dominadores absolutos da serie. De feito, o xogo que realizaron os Spurs ao longo desta final foi catalogado por moitos como unha das mellores actuaci\u00f3ns en moito tempo nunhas finais da NBA. O ala Kawhi Leonard foi nomeado MVP das finais, grazas en parte \u00e1 s\u00faa magn\u00edfica actuaci\u00f3n defendendo \u00e1 estrela rival, o at\u00e9 o momento catro veces MVP Lebron James.\nPavill\u00f3n.\nDesde o seu ingreso na NBA, antes de xogar no AT&amp;T Center, os Spurs xogaron no HemisFair Arena e no Alamodome. O HemisFair Arena ti\u00f1a capacidade para 10 146 espectadores, pavill\u00f3n onde George Gervin comezou a escribir a historia da franqu\u00eda. O seu primeiro partido nesta instalaci\u00f3n foi o 10 de outubro de 1973 nun encontro ante os San Diego Conquistadors, o cal se saldou cunha derrota para os Spurs ante 5 879 espectadores. Durante a s\u00faa vida, este pavill\u00f3n foi considerado como un dos m\u00e1is ruidosos da NBA. Despois de vinte anos, en 1993, traslad\u00e1ronse ao Alamodome, un estadio polideportivo utilizado desde para f\u00fatbol americano at\u00e9 b\u00e9isbol. Isto era un problema para os Spurs, que en 2002 se trasladaron ao actual AT&amp;T Center. O pavill\u00f3n tivo un custo de 186 mill\u00f3ns de d\u00f3lares e conta con capacidade para 18 418 espectadores.\nIdentidade.\nOs Spurs en San Antonio.\nOs Spurs son o \u00fanico equipo das catro grandes competici\u00f3ns profesionais norteamericanas (NBA, NFL, NHL e MLB) con sede na cidade de San Antonio, de feito, son a \u00fanica franqu\u00eda desas competici\u00f3ns que permaneceu durante m\u00e1is de cinco anos na cidade. \u00c9 por iso que a cidade ten un sentimento especial cara ao equipo. Os xogadores dos Spurs son membros activos da comunidade de San Antonio, e moitos ex xogadores a\u00ednda moran cidade e participan activamente na vida local. Exemplo disto son David Robinson coa s\u00faa Carver Academy e George Gervin co seu George Gervin Youth Center.\nEn parte grazas \u00e1 implicaci\u00f3n coa comunidade, os seareiros dos Spurs bateron varios r\u00e9cords da NBA de asistencia a un partido cando xogaban no Alamodome, inclu\u00edndo a maior asistencia a un encontro das finais da NBA en 1999. Tras o traslado de pavill\u00f3n, a\u00ednda hoxe seguen normalmente a esgotarse entradas para os partidos no m\u00e1is pequeno AT&amp;T Center. O grito de batalla dos Spurs, \"Go Spurs Go!\" (do ingl\u00e9s: \"Imos, Spurs, imos!\"), expandiuse xa a toda a cidade de San Antonio e cada vez m\u00e1is por toda a \u00e1rea metropolitana.\nDesde o ano 2003 o equipo vese forzado a xogar todos os seus partidos f\u00f3ra da casa debido a que o AT&amp;T Center acolle o Rodeo de San Antonio. Esta circunstancia \u00e9 co\u00f1ecida informalmente como o \"Rodeo Road Trip\" (\"viaxe do rodeo\"). Durante esta \u00e9poca os Spurs bateron varios r\u00e9cord, inclu\u00edndo a maior serie de vitorias consecutivas como visitante (con oito en 2003). Cando os Spurs ga\u00f1an o t\u00edtulo da NBA, o desfile da vitoria do equipo \u00e9 realizado en barco polo Paseo do R\u00edo de San Antonio.\nLogo e uniforme.\nDesde que o equipo se converteu nos San Anotnio Spurs en 1973, as cores da franqu\u00eda te\u00f1en sido o negro, o prateado e o branco. Tam\u00e9n o logotipo distintivo coa palabra Spurs con tipograf\u00eda Eurostile, cunha espora estilizada substitu\u00edndo a letra U, \u00e9 parte da identidade do equipo desde o seu traslado a San Antonio. O logo levou a maiores os \"Fiesta Colors\", \u00e9 dicir rosa, laranxa e verde azulado, entre 1989 e 2002, a\u00ednda que sen modificar o uniforme. Ademais, desde a temporada a ali\u00f1aci\u00f3n do nome pasou de ser recta a arqueada.\nOs Spurs vestiron sempre uniforme negro como visitante e branco como local, excepto nas temporadas 1973-76 da ABA e na s\u00faa primeira etapa na NBA, cando o uniforme era prateado. At\u00e9 a temporada no uniforme visitante aparec\u00eda a lenda \"San Antonio\" na parte frontal da camisola, mentres que no uniforme local aparec\u00eda o nome de \"Spurs\" coa mesma tipograf\u00eda que o logotipo. Desde 1973 at\u00e9 1982, as letras do uniforme visitante eran de cor negra con adornos prateados. Con todo, desde a temporada o uniforme do equipo permanece practicamente intacto, co uniforme visitante utilizando agora o alcume do equipo en lugar do nome da cidade. Na temporada fix\u00e9ronse algunhas pequenas mudanzas, como a inclusi\u00f3n doutra trama ao redor dos n\u00fameros. Os Spurs visten tam\u00e9n tenis e calcet\u00edns negros como visitantes e brancos na casa (excepto nalg\u00fans encontros concretos nos que levan prateados). Cando a NBA asinou un contrato coa compa\u00f1\u00eda t\u00e9xtil Adidas, os Spurs adoptaron un dese\u00f1o para o pescozo en \"V\" e eliminaron as bandas na cintura do pantal\u00f3n.\nO 19 de setembro de 2012, os Spurs presentaron un uniforme alternativo de cor prateada. Rompendo coa tradicional pr\u00e1ctica de figurar na camisola o nome do equipo ou da cidade, neste uniforme alternativo s\u00f3 figura o logo da espora. O n\u00famero en cor negra con detalles brancos e prateados, est\u00e1 situado arriba \u00e1 dereita. Na parte traseira figuraba o logotipo do equipo xusto cima do nome, mais este foi substitu\u00eddo na temporada polo logo da NBA. En canto ao pantal\u00f3n, na perna esquerda aparecen as iniciais \"SA\" (de San Antonio) con tipograf\u00eda Eurostile. Por \u00faltimo, tanto no costado da camisola como no pantal\u00f3n, hai unha serie de franxas verticais de cores branca, negra e prata. Este uniforme s\u00f3 \u00e9 usado para certos partidos na casa. Unha variaci\u00f3n deste uniforme con detalles de camuflaxe militar foi utilizada durante dous partidos na temporada . Outras variaci\u00f3ns incl\u00faen a versi\u00f3n con mangas utilizada en e a versi\u00f3n negra en .\nAlgunha vez ao longo da temporada, os Spurs levan unha camisola na que figura a lenda \"Los Spurs\" en reco\u00f1ecemento dos seareiros latinoamericanos tanto na casa como f\u00f3ra. De feito, os Spurs foron un dos primeiros equipos da competici\u00f3n en facer este tipo de agradecemento. Este evento \u00e9 co\u00f1ecido pola NBA como \"Noches Latinas\", e l\u00e9vase celebrando desde a temporada como parte da campa\u00f1a de mercadotecnia \"\u00e9ne-b\u00e9-a\". Son seis os equipos que participan na iniciativa. Os Spurs son un dos equipos da liga no que militaron m\u00e1is xogadores procedentes de Latinoam\u00e9rica. Al\u00e9n deste uniforme, o equipo tam\u00e9n ten vestido o equipamento dos Dallas / Texas Chaparrals en homenaxe \u00e1 s\u00faa etapa na American Basketball Association (ABA).\nTempadas.\n\"Nota: As estat\u00edsticas est\u00e1n actualizadas at\u00e9 a temporada .\"\nXogadores.\nL\u00edderes hist\u00f3ricos.\nNegra indica que o xogador segue en activo na franqu\u00eda. \"Cursiva\" indica que o xogador segue en activo, mais non na franqu\u00eda. \"Nome*\" incl\u00fae puntos anotados para o equipo na \u00e9poca da ABA.\nPuntos anotados (temporada regular) (a finais da temporada )\nOutras estat\u00edsticas (temporada regular) (a finais da temporada )\nMinutos xogados\nRebotes\nAsistencias\nRoubos\nTap\u00f3ns\nDorsais retirados.\nOs seguintes son os dorsais retirados polos San Antonio Spurs para honrar a alg\u00fans dos xogadores m\u00e1is importantes da historia da franqu\u00eda. O 9 de xullo de 2015, os Spurs permitiron utilizar o dorsal co n\u00famero 12 a LaMarcus Aldridge coa aprobaci\u00f3n de Bruce Bowen.\nGalard\u00f3ns individuais.\nPremio MVP\nMVP das Finais\nRookie do Ano\nXogador Defensivo do Ano\nSexto Home do Ano\nXogador con Mellor Progresi\u00f3n\nMVP do All-Star\nPrimeiro equipo All-NBA\nSegundo equipo All-NBA\nTerceiro equipo All-NBA\nPrimeiro equipo defensivo\nPrimeiro equipo rookie\nAll-Star"}
{"id": "35646", "revid": "83328", "url": "https://gl.wikipedia.org/wiki?curid=35646", "title": "Seminario de Ling\u00fc\u00edstica Inform\u00e1tica", "text": "O Seminario de Ling\u00fc\u00edstica Inform\u00e1tica (SLI) da Universidade de Vigo ad\u00edcase \u00e1 investigaci\u00f3n na \u00e1rea da ling\u00fc\u00edstica computacional. Fundado por Xavier G\u00f3mez Guinovart, as li\u00f1as de investigaci\u00f3n prioritarias do SLI c\u00e9ntranse no \u00e1mbito das tecnolox\u00edas da lingua galega: procesamento de c\u00f3rpora textuais, aplicaci\u00f3ns lexicogr\u00e1ficas e terminol\u00f3xicas, an\u00e1lise ling\u00fc\u00edstica autom\u00e1tica, traduci\u00f3n autom\u00e1tica, e correctores ortogr\u00e1ficos e gramaticais.\nAlg\u00fans dos principais recursos p\u00fablicos desenvolvidos polo SLI son tradutores autom\u00e1ticos, correctores ortogr\u00e1ficos en li\u00f1a, dicionarios t\u00e9cnicos, corpus ling\u00fc\u00edsticos e ferramentas de an\u00e1lise ling\u00fc\u00edstica en li\u00f1a (v\u00e9xanse as ligaz\u00f3ns externas para m\u00e1is detalles).\nOs recursos est\u00e1n dispo\u00f1\u00edbeis na p\u00e1xina Tecnolox\u00edas e Aplicaci\u00f3ns da Lingua Galega."}
{"id": "35647", "revid": "85894", "url": "https://gl.wikipedia.org/wiki?curid=35647", "title": "Marbella", "text": "Marbella \u00e9 unha cidade e concello da provincia de M\u00e1laga, en Andaluc\u00eda. \u00c9 a capital da comarca da Costa del Sol Occidental. Est\u00e1 situada \u00e1 beira do Mediterr\u00e1neo, entre M\u00e1laga e o estreito de Xibraltar e \u00f3 car\u00f3n dos Picos Serra Blanca e Juanar. Segundo os datos do INE a poboaci\u00f3n en 2005 era de 124.333 habitantes e a s\u00faa extensi\u00f3n de 114,3\u00a0km2, cunha lonxitude de costa de 26\u00a0km.\nCaracter\u00edsticas.\nMarbella \u00e9 unha das cidades tur\u00edsticas m\u00e1is importantes da Costa do Sol e durante a maior parte do ano \u00e9 centro de atracci\u00f3n do turismo internacional a causa principalmente do seu clima c\u00e1lido, as s\u00faas infraestruturas, a s\u00faa cualificada dotaci\u00f3n de establecementos de industria hoteleira e os seus reco\u00f1ecidos campos de golf. A cidade experimentou unha expansi\u00f3n e crecemento continuos \u00f3 longo das \u00faltimas d\u00e9cadas.\nEn Marbella existen dous n\u00facleos principais de poboaci\u00f3n: Marbella e San Pedro Alc\u00e1ntara. O resto da poboaci\u00f3n at\u00f3pase dispersa en multitude de urbanizaci\u00f3ns, entre as que destacan Nueva Andaluc\u00eda e Las Chapas.\nXeograf\u00eda.\nO termo municipal marbell\u00ed ocupa unha franxa que se estende ao longo de 27 quil\u00f3metros de costa, refuxiada polas ladeiras do Cord\u00f3n Monta\u00f1oso Litoral penib\u00e9tico que forman as serras Bermeja, Palmitera, Real, Blanca e Alpujata. Debido \u00e1 proximidade da serra coa costa, a cidade presenta un gran desnivel entre as zonas norte e sur, propiciando as\u00ed vistas do mar e a monta\u00f1a desde case todos os puntos da cidade. O litoral est\u00e1 densamente urbanizado. A maior parte do chan non edificado corresponde a campos de golf ou a pequenas zonas residuais. Marbella limita ao norte cos municipios de Ist\u00e1n e Oj\u00e9n, ao noroeste con Benahav\u00eds, ao oeste con Estepona, ao leste con Mijas e ao sur co mar Mediterr\u00e1neo.\nLugares de interese.\nPraias.\nO 27\u00a0km de litoral do termo de Marbella div\u00eddense en 24 praias de diferentes caracter\u00edsticas, a\u00ednda que, debido \u00e1 expansi\u00f3n urban\u00edstica do municipio, todas son praias urbanas ou semiurbanas. En xeral tr\u00e1tase de praias de ondada moderada con area dourada ou escura de gran fino, medio ou groso, sendo posible tam\u00e9n atopar algunha de grava. O grao de ocupaci\u00f3n adoita ser alto ou medio, especialmente durante os meses de ver\u00e1n, cando se concentra a chegada de turistas. Entre elas, poden citarse a praia de Artola ou Cabopino, situada na zona protexida das Dunas de Artola, xunto ao porto de Cabopino, por ser unha das poucas praias nudistas de Marbella; as de Venus e La Fontanilla, c\u00e9ntricas e moi frecuentadas; e as de Puerto Ban\u00fas e San Pedro Alc\u00e1ntara, que contan con bandeira azul. As praias m\u00e1is famosas de Marbella son, a praia de Puente Romano, as praias de Las chapas como Cabo Pino ou a de Don Carlos, que son praias de area fina e apenas te\u00f1en pedras. Logo no centro de Marbella destacan a praia de El Faro, a praia de El Cable e mesmo a praia de Funny Beach que \u00e9 a que m\u00e1is pr\u00f3xima ao arco de Marbella. Por \u00faltimo at\u00f3pase unha das praias m\u00e1is solicitadas polo turismo, a praia de Porto Ban\u00fas."}
{"id": "35648", "revid": "98629", "url": "https://gl.wikipedia.org/wiki?curid=35648", "title": "Nebulosa planetaria", "text": "Nebulosa planetaria \u00e9 unha denominaci\u00f3n que d\u00e1 lugar a erro, xa que nada te\u00f1en que ver con planetas nin con ning\u00fan sistema estelar. Moitas est\u00e1n asociadas cunha estrela central, rodeada dunha envoltura discoidal de nebulosidade. A estrela central acostuma estar moi quente e a s\u00faa emisi\u00f3n \u00e9 maior na parte ultravioleta do espectro; por\u00e9n, opticamente a nebulosa parece s\u00f3 un tenue anel. A medici\u00f3n do efecto Doppler do seu espectro indica a existencia de turbulencias e movemento na nube. Estas nebulosas exp\u00e1ndense a unha velocidade dalg\u00fans quil\u00f3metros por segundo.\nO nome d\u00e9bese a que os seus descubridores, no s\u00e9culo XVIII, observaron a s\u00faa semellanza aos planetas gasosos vistos ao traverso dos telescopios \u00f3pticos da \u00e9poca, a\u00ednda que en realidade non te\u00f1en ningunha relaci\u00f3n cos planetas.\nAo final da vida das estrelas que acadan a fase de xigante vermella, as capas exteriores da estrelas son expulsadas debido \u00e1s pulsaci\u00f3ns e a intensos ventos estelares. En ausencia destas capas, fica un pequeno n\u00facleo da estrela a unha grande temperatura, brillando moi intensamente. A radiaci\u00f3n ultravioleta emitida por este n\u00facleo ioniza as capas externas que a estrela expulsara. Tr\u00e1tase dun fen\u00f3meno relativamente breve en termos astron\u00f3micos, que dura da orde de decenas de miles de anos (o tempo de vida dunha estrela com\u00fan rolda os mil mill\u00f3ns de anos).\nObservaci\u00f3ns.\nAs nebulosas planetarias adoitan a ser obxectos tenues e non son visibles a simple vista. A primeira delas descuberta foi a nebulosa Dumbbell na constelaci\u00f3n de Vulpecula, observada por Charles Messier en 1764 e listada como M27 no seu cat\u00e1logo de obxectos nebulosos. Para os primeiros observadores con telescopios de pouca resoluci\u00f3n, M27 e as seguintes nebulosas planetarias descubertas parec\u00edanselle aos planetas xigantes como Urano, e William Herschel, discubridor dese planeta, verer of this planet, finalmente cu\u00f1ou o termo \u201cnebulosa planetaria\u201d para eses obxectos, a\u00ednda que, como se sabe agora, son moi distintos aos planetas.\nA natureza das nebulosas planetarias foi desco\u00f1ecida ata que se realizaron as primeiras observaci\u00f3ns espectrosc\u00f3picas, a mediados do s\u00e9culo XIX. William Huggins foi un dos primeiros astr\u00f3nomos en estudar o espectro \u00f3ptico dos obxectos astron\u00f3micos, usando un prisma para dispersar a s\u00faa luz. O 29 de agosto de 1864, Huggins foi o primeiro en obter o espectro dunha nebulosa planetaria cando analizou NGC 6543. As s\u00faas observaci\u00f3ns de estrelas amosaron que o seu espectro consist\u00eda nun continuo con moitas li\u00f1as escuras superpostas nel, e posteriormente atopou que moitos obxectos nebulosos como a nebulosa de Andr\u00f3meda (como se co\u00f1ec\u00eda ent\u00f3n) ti\u00f1an espectros semellantes a este e posteriormente demostrar\u00edase que eran galaxias.\nPor\u00e9n, cando observou a nebulosa Ollo de gato, atopou un espectro moi distinto. Na vez de atopar un forte continuo con li\u00f1as de absorci\u00f3n superpostas, a nebulosa Ollo de gato e outros obxectos semellantes amosaban s\u00f3 un pequeno n\u00famero de li\u00f1as de emisi\u00f3n. O m\u00e1is brillante destas ti\u00f1a unha lonxitude de onda de 500.7 nanometros, que non correspond\u00eda coa li\u00f1a de calquera elemento co\u00f1ecido. Nun principio apareceu a hip\u00f3tese de que a li\u00f1a poder\u00eda deberse a un elemento desco\u00f1ecido, que foi bautizado como \"nebulium\" (unha idea semellante levou ao descubrimento do helio pola an\u00e1lise do espectro do Sol en 1868).\nMentres que o helio foi illado na Terra pouco despois do descubrimento do seu espectro no Sol, o nebulium non. A comezos do s\u00e9culo XX Henry Norris Russell propuxo que, no canto de ser un novo elemento, a li\u00f1a de 500.7\u00a0nm deb\u00edase a un elemento familiar en condici\u00f3ns desco\u00f1ecidas.\nOs f\u00edsicos amosaron nos anos 20 que no gas en densidades moi baixas, os electr\u00f3ns poden encher excitados os niveis de enerx\u00eda metaestables en \u00e1tomos e i\u00f3ns que a densidades m\u00e1is altas son rapidamente des-excitados por colisi\u00f3ns. As transici\u00f3ns de electr\u00f3ns dende eses niveis en i\u00f3ns de nitr\u00f3xeno e os\u00edxeno (O2+ ou OIII, O+ e N+) dan lugar \u00e1 li\u00f1a de 500,7\u00a0nm e a outras li\u00f1as. Esas li\u00f1as espectrais, que s\u00f3 poden verse en gases de moi baixa densidade, son chamadas \"li\u00f1as prohibidas\". Observaci\u00f3ns co espectroscopio tam\u00e9n amosan que as nebulosas est\u00e1n compostas de gas extremadamente enrarecido.\nAs estrelas centrais nas nebulosas planetarias est\u00e1n moi quentes. S\u00f3 unha vez que a estrela remata o seu combustible nuclear pode colapsar nun tama\u00f1o tan pequeno, polo que as nebulosas planetarias vi\u00f1eron a ser entendidas como unha fase final da evoluci\u00f3n estelar. Observaci\u00f3ns co espectroscopio amosan que todas as nebulosas planetarias estanse expandindo. Isto leva \u00e1 idea de foron causadas polas capas exteriores das estrelas lanzadas ao espazo despois da s\u00faa vida.\nCara finais do s\u00e9culo XX, as melloras tecnol\u00f3xicas axudaron a afondar o estudo das nebulosas planetarias. Os telescopios espaciais permit\u00edronlle aos astr\u00f3nomos a estudar a luz emitida m\u00e1is al\u00e1 do espectro visible, que non \u00e9 detectada polos observatorios baseados en terra (debido a que s\u00f3 as ondas de radio e a luz visible poden penetrar a atmosfera terrestre).\u00a0Estudos infravermellos e ultravioletas\u00a0das nebulosas planetarias permitiron determinar de xeito m\u00e1is preciso as s\u00faas temperaturas e densidades. A tecnolox\u00eda dos dispositivos CCD (Charge-coupled device) permitiu medir con m\u00e1is precisi\u00f3n li\u00f1as espectrais moito m\u00e1is tenues do que antes era posible. O telescopio espacial Hubble tam\u00e9n amosou que, mentres moitas nebulosas parecen ter estruturas sinxelas e regulares dende a superficie da Terra, a alta resoluci\u00f3n \u00f3ptica conseguida por un telescopio sobre a atmosfera revela morfolox\u00edas extremadamente complexas.\nNebulosas protoplanetarias.\nSon entidades que, nun relativamente curto tempo (a nivel astron\u00f3mico) de varios milleiros de anos, dan lugar a nevbulosas planetarias. durante a fase de nebulosa preplanetaria, a estrela central despr\u00e9ndese de xeito peri\u00f3dico de capas externas, que son ent\u00f3n iluminadas pola estela moribunda central. \u00d3 parar na emisi\u00f3n peri\u00f3dica de materiais, e permanecer o centro quente, ilum\u00ednase o globo excitado e en expansi\u00f3n, pasando a ser unha nebulosa planetaria.\nUn exemplo deste tipo de nebulosas \u00e9 a Nebulosa do Ovo."}
{"id": "35653", "revid": "27249", "url": "https://gl.wikipedia.org/wiki?curid=35653", "title": "Barbantesa", "text": "Unha barbantesa (\"Mantis religiosa\"), tam\u00e9n chamada barbatesa, galbana, parraguesa ou carballesa \u00e9 un insecto da familia dos m\u00e1ntidos (Mantidae), orde Mantodea.\nAdoitan ser de cor verdosa ou casta\u00f1a por mor da camuflaxe, e pos\u00faen un abdome alongado que representa 2 terzos da s\u00faa lonxitude, que rolda os 6-8 cm ().\nA femia \u00e9 significativamente m\u00e1is robusta c\u00f3 macho, o cal provoca un conflito durante a c\u00f3pula, pois \u00e9 frecuente que durante esta o macho sexa devorado pola femia. A ra\u00edz deste impedimento evolutivo, a especie evolucionou o seu sistema nervioso de tal modo que est\u00e1 descentralizado. Isto significa que a c\u00f3pula prosegue a\u00ednda cando o macho est\u00e1 sendo devorado ."}
{"id": "35654", "revid": "197", "url": "https://gl.wikipedia.org/wiki?curid=35654", "title": "Excel", "text": ""}
{"id": "35655", "revid": "6460226", "url": "https://gl.wikipedia.org/wiki?curid=35655", "title": "Microsoft Excel", "text": "Microsoft Excel \u00e9 un programa de folla de c\u00e1lculo integrado no paquete inform\u00e1tico Microsoft Office. Xunto co resto dos programas do paquete, est\u00e1 traducido \u00f3 galego. Presentado \u00f3 longo do tempo en varias versi\u00f3ns, ten un paralelo no programa Calc de LibreOffice, tam\u00e9n traducido \u00f3 galego pero baixo licenza de software libre.\nPor defecto, os novos documentos en branco presentan tres follas, pero poden ampliarse teoricamente ata un n\u00famero indefinido mentres o soporte a memoria do ordenador. Para eliminar, engadir, copiar ou mover de posici\u00f3n as follas abonda con premer as pestanas co bot\u00f3n secundario (esquerdo en ratos para destros e dereito en ratos configurados para xergos) e escoller a opci\u00f3n no men\u00fa contextual. Dentro de cada folla, existe unha estrutura de dobre entrada onde cada cela refer\u00e9nciase coa combinaci\u00f3n da letra correspondente \u00e1 columna onde est\u00e1 localizada e o n\u00famero da s\u00faa ringleira. Existe tam\u00e9n un m\u00e9todo de denominaci\u00f3n independente onde \u00e1 cela ou rango de celas que se especifiquen se lles pode asignar un nome definido polo usuario e remitirse a el para codificar as funci\u00f3ns e operadores. O alto das follas abrangue 65536 ringleiras e ten un ancho de 256 columnas, que chega ata a columna denominada IV (cando se rematan as letras simples para designar as columnas p\u00e1sase a utilizar combinaci\u00f3ns de d\u00faas letras: \"X, Y, Z, AA, AB, ...\")\nO programa permite realizar c\u00e1lculos de gran complexidade debido \u00e1s enormes virtudes destas referencias e \u00f3 ani\u00f1amento de funci\u00f3ns, a\u00ednda que hai dous obst\u00e1culos fundamentais:\nExcel permite tam\u00e9n representar en gr\u00e1ficos (segundo os modelos incorporados nunha biblioteca predefinida) en base os datos que aparecen nas s\u00faas celas, dende diagramas de sectores circulares, barras ou li\u00f1as ata dispersi\u00f3ns estat\u00edsticas, correlaci\u00f3ns, tridimensionais, evoluci\u00f3ns temporais ou variaci\u00f3ns en tolerancia ou de m\u00e1ximos e m\u00ednimos bolsista."}
{"id": "35656", "revid": "1131", "url": "https://gl.wikipedia.org/wiki?curid=35656", "title": "Xornada Mundial da Xuventude 2005", "text": "A Xornada Mundial da Xuventude 2005 tivo lugar entre o 15 e o 21 de agosto do 2005 na cidade alem\u00e1 de Colonia. Foi a primeira viaxe f\u00f3ra de Italia do pont\u00edfice Bieito XVI.\nO tema do encontro foi \"Vimos adoralo\" (Mt 2,2): con esta frase o Papa invitou \u00f3s mozos a meterse na actitude interior dos Magos que viaxaron at\u00e9 Bel\u00e9n a adorar a Xes\u00fas.\nXunt\u00e1ronse preto de 1.200.000 mozos e mozas duns 120 estados.\nA escolla de Colonia por Xo\u00e1n Paulo II.\nO Papa Xo\u00e1n Paulo II anunciou oficialmente a celebraci\u00f3n da XX XMX \u00f3 termo da Xornada Mundial da Xuventude 2002 que tivo lugar en Toronto con estas palabras:\nXo\u00e1n Paulo II elixiu Colonia para que fose unha das primeiras Xornadas Mundiais da Xuventude do novo milenio, porque \"de Alema\u00f1a vi\u00f1eron no s\u00e9culo pasado cat\u00e1strofes graves para a humanidade, e \u00e9 fermoso que ve\u00f1a hoxe un gran signo de esperanza\".\nO logo da XMX.\nO logo da XMX 2005 est\u00e1 composto de 5 s\u00edmbolos: \nDurante a cerimonia de clausura o grande logo da explanada de Marienfeld foi desmantelado e cada pedazo foi dado a 5 representantes dos cinco continentes.\nO programa da Xornada.\nMartes 16 de agosto.\nO mesmo tempo celebr\u00e1banse outras d\u00faas Misas en Bonn e en D\u00fcsseldorf, as outras d\u00faas cidades que hospedaban e participaban nesta XMX.\nS\u00e1bado 20 de agosto.\nO Papa concedeu unha indulxencia plenaria a aqueles presentes na XMX, e parcial para aqueles que pregasen por que os mozos\nConcesi\u00f3n de indulxencia plenaria.\nO Papa decidiu conceder indulxencia plenaria a \u00f3s que participaron na Xornada Mundial da Xuventude de Colonia e indulxencia parcial a aqueles outros fieis que pregasen polos mozos nos d\u00edas da XMX.\nA indulxencia plenaria tivo lugar coas condici\u00f3ns usuais esixidas pola Igrexa, \u00e9 dicir : terse confesado e comungado no prazo dunha semana antes ou despois do evento, e ter pregado \"polas intenci\u00f3ns do Sumo Pont\u00edfice\". Tal indulxencia foi concedida \"\u00f3s fieis que, con \u00e1nimo afastado de calquera tipo de pecado, participaron atentamente e devotamente a calquera acto, durante a XX Xornada Mundial da Xuventude de Colonia e \u00e1 s\u00faa solemne conclusi\u00f3n\".\n\u00d3s outros fieis, v\u00e9uselles concedida a indulxencia parcial se, \"con \u00e1nimo de arrepentimento, fal\u00e1ndolle a Deus, con oraci\u00f3n fervente, que os mozos cristi\u00e1ns se reforzasen na profesi\u00f3n da fe, se confirmasen no amor e no respecto \u00f3s seus proxenitores, e se determinasen firmemente \u00e1 modelar de acordo coas sagradas regras do Evanxeo e da Nai Igrexa a nova familia que estivesen a crear ou que crear\u00e1n, ou a vida actual de acordo coa vocaci\u00f3n que Deus ten indicado a cada un\".\nAsistencia.\nO elevado n\u00famero de persoas asistentes d\u00e1 unha idea das proporci\u00f3ns do evento. Na semana da Xornada Mundial da Xuventude estiveron presentes en Colonia m\u00e1is de 400.000 mozos e mozas, dos que uns 100.000 eran alem\u00e1ns e outros 100.000 proced\u00edan de Italia, o grupo estranxeiro m\u00e1is numeroso. Xunt\u00e1ronse m\u00e1is de 1.200.000 de participantes na Misa final. Houbo 20.000 mozos voluntarios de toda Alema\u00f1a.\nO gran n\u00famero de participantes creou moitas dificultades \u00e1 organizaci\u00f3n: o momento m\u00e1is cr\u00edtico foi a distribuci\u00f3n da comida e bebida na cerimonia conclusiva que tivo lugar en Marienfeld (a 20 quil\u00f3metros do centro de Colonia).\nHimno.\nO himno oficial da XX XMX foi Venimus Adorare Eum (Gregor Lin\u00dfen)."}
{"id": "35658", "revid": "736", "url": "https://gl.wikipedia.org/wiki?curid=35658", "title": "Kolmogorov", "text": ""}
{"id": "35659", "revid": "736", "url": "https://gl.wikipedia.org/wiki?curid=35659", "title": "Andrei Kolmogorov", "text": ""}
{"id": "35660", "revid": "85894", "url": "https://gl.wikipedia.org/wiki?curid=35660", "title": "Lista dos patriarcas ecum\u00e9nicos de Constantinopla", "text": "Esta \u00e9 unha lista dos patriarcas de Constantinopla, e dos seus antecesores os bispos de Bizancio e os arcebispos de Constantinopla. Antes do Gran Cisma (comunmente datado en 1054), as Igrexas cat\u00f3lica e ortodoxa estaban unidas. Dende ent\u00f3n, o Patriarca Ecum\u00e9nico de Constantinopla, como primado da igrexa ortodoxa de Constantinopla, ten exercido como principal l\u00edder espiritual dos ortodoxos, como \"primus inter pares\".\nAt\u00e9 o Gran Cisma, por tanto, non hab\u00eda distinci\u00f3n entre cat\u00f3licos e ortodoxos. Logo do cisma, existiu durante un tempo un Patriarcado Latino de Constantinopla, cat\u00f3lico, que logo foi transformado en s\u00e9 titular. Existe tam\u00e9n un Patriarca Armenio de Constantinopla, da Igrexa Apost\u00f3lica Armenia."}
{"id": "35666", "revid": "624", "url": "https://gl.wikipedia.org/wiki?curid=35666", "title": "Adri\u00e1tico", "text": ""}
{"id": "35667", "revid": "5863", "url": "https://gl.wikipedia.org/wiki?curid=35667", "title": "Focio I, patriarca de Constantinopla", "text": "Focio (en ), nado en Constantinopla ca. 820 e finado en Bordi (Armenia) o 6 de febreiro de 886, foi patriarca de Constantinopla e escritor bizantino, santo para a Igrexa ortodoxa e herexe para a Igrexa cat\u00f3lica, pois separou \u00e1 igrexa ortodoxa da cat\u00f3lica no chamado Cisma de Focio, precursor do Cisma de Oriente.\nTraxectoria.\nDe familia nobre e moi relixiosa, emparentada cos Bardas, recibiu unha esmerada educaci\u00f3n e chegou a ser un dos homes m\u00e1is cultos do seu tempo en todas as ramas do saber que practicou: Gram\u00e1tica, Dial\u00e9ctica, Oratoria, Escrituras, Teolox\u00eda, Dereito. Dedicouse nun principio \u00e1 docencia e logo pasou \u00e1 Corte; durante o reinado do emperador Miguel III, foi presidente da Chancelar\u00eda imperial e realizou delicadas misi\u00f3ns diplom\u00e1ticas, por exemplo a embaixada ante o califa de Bagdad.\nTrala deposici\u00f3n de Ignacio, o emperador Miguel III designou a Focio como patriarca de Constantinopla no ano 858. O nomeamento non recibiu a confirmaci\u00f3n do papa Nicolao I, pois Focio non era eclesi\u00e1stico e en poucos d\u00edas, do 22 ao 25 de decembro do ano 858, recibiu desde a tonsura ata a consagraci\u00f3n episcopal; \u00e9 m\u00e1is, o bispo consagrante foi Gregorio Asbesta, que naquel momento estaba suspendido e excomungado tanto polo patriarca Ignacio como polo papa Bieito III; a lexitimidade do novo patriarca era pois, como m\u00ednimo, discut\u00edbel. O papa condenou a Focio en 863.\nPara resolver a disputa entre os partidarios do deposto Ignacio, os do papa e os partidarios de Focio encabezados polo emperador mesmo convocouse un concilio no que Focio estableceu as bases da futura separaci\u00f3n entre as Igrexas de Constantinopla e Roma. A Igrexa romana foi acusada por el de alterar o credo e de considerar ao patriarca de Constantinopla a inferior nivel que o pont\u00edfice romano. A\u00ednda se embrollou m\u00e1is o asunto e no ano 867 Focio era deposto polo emperador Basilio I, sendo substitu\u00eddo por Ignacio, mentres que o VIII Concilio Ecum\u00e9nico (869-870) o condenaba. A morte de Ignacio no ano 878 motivou a reelecci\u00f3n de Focio como patriarca, o que provocou que o papa Xo\u00e1n VIII decidise excomungalo. Como Patriarca de Constantinopla tivo preocupaci\u00f3ns apost\u00f3licas e pastorais, enviando misioneiros a Bulgaria. Tras subir ao trono Le\u00f3n VI, Focio foi deposto e tivo que se exiliar a Armenia, onde morreu.\nObras.\nFoi a figura literaria m\u00e1is importante no Imperio Bizantino mentres viviu. A s\u00faa produci\u00f3n literaria \u00e9 consider\u00e1bel e moi variada; ocupa catro volumes da \"Patrolox\u00eda grega\" de Jacques Paul Migne (\"PG\", 101-104). Hai obras de erudici\u00f3n (\"Miriobilion\" ou \"Biblioteca\", unha colecci\u00f3n de ep\u00edtomes en 280 cap\u00edtulos de obras antigas e modernas, grazas ao cal co\u00f1ecemos a obra de Ctesias, Memn\u00f3n de Heraclea, Con\u00f3n e as obras perdidas de Arrio e Diodoro de Sicilia), lexicogr\u00e1ficas (\"L\u00e9xikon\"); teol\u00f3xicas (\"Anfiloquia\"; \"Comentarios b\u00edblicos\"; \"Tratado contra os maniqueos\"; \"Tratado sobre o Esp\u00edrito Santo\"; \"Tratados pol\u00e9micos sobre as pretensi\u00f3ns romanas\"); can\u00f3nicas (\"Nomocanon\"; \"Decisi\u00f3ns can\u00f3nicas\"); obras de oratoria, cartas e moitas outras obras. \nVeneraci\u00f3n.\nA Igrexa Ortodoxa venera a Focio como santo; o seu d\u00eda de festa \u00e9 o 6 de febreiro."}
{"id": "35668", "revid": "1987", "url": "https://gl.wikipedia.org/wiki?curid=35668", "title": "Hadri\u00e1n II, papa", "text": "Hadri\u00e1n II (792 \u2014 872), foi, xa con avanzada idade, papa da Igrexa cat\u00f3lica a partir do 867 a 872, era membro dunha familia romana nobre."}
{"id": "35669", "revid": "54336", "url": "https://gl.wikipedia.org/wiki?curid=35669", "title": "Hadri\u00e1n III, papa", "text": "Hadri\u00e1n III, nado en Roma e finado en San Cesario sul Panaro, M\u00f3dena o 17 de setembro de 885, foi Papa da Igrexa cat\u00f3lica do 884 ao 885.\nTraxectoria.\nDurante o seu breve pontificado, e seguindo a li\u00f1a da s\u00faa predecesor, Mari\u00f1o I, renovou a excomu\u00f1\u00f3n do antigo patriarca de Constantinopla Focio.\nManifestou que a consagraci\u00f3n do Papa non precisaba do consentimento imperial, pero respondeu \u00e1 petici\u00f3n do emperador Carlos III o Gordo para que acudise \u00e1 Dieta, que co obxectivo de resolver a sucesi\u00f3n do trono imperial, se celebrar\u00eda en Worms. Cando o Papa se dirix\u00eda ao encontro, morreu preto de M\u00f3dena, o 7 de setembro do 885 e foi enterrado no mosteiro de Nonantula.\nVeneraci\u00f3n.\nAo pouco da s\u00faa morte foi proclamado santo, sen que se co\u00f1ezan os motivos. Parece que durante unha carest\u00eda o seu auxilio \u00e1 poboaci\u00f3n de Roma o fixo moi popular. Venerado, a s\u00faa canonizaci\u00f3n foi impugnada, e non foi confirmada, pero si tolerada, ata que Le\u00f3n XIII, o 2 de decembro do 1891, decretou o culto oficial."}
{"id": "35672", "revid": "65337", "url": "https://gl.wikipedia.org/wiki?curid=35672", "title": "Flavio Severo", "text": "Flavio Valerio Severo, en lat\u00edn Flavius Valerius Severus, falecido o 16 de setembro do ano 307, foi un emperador romano de Occidente. Foi un militar romano de orixe iliria, nacido no seo dunha familia humilde.\nTraxectoria.\nBaixo o nome de Severo II, foi un militar brillante, pero de escasa mentalidade pol\u00edtica. Cando no 305, Diocleciano abdica e Maximiano, augustus de Occidente tam\u00e9n o fai obrigado. Galerio nomea a Flavio Severo c\u00e9sar de Occidente, pasando por riba das intenci\u00f3ns de Constancio I Cloro, que quer\u00eda nomear o seu fillo Constantino. Ademais, Maxencio, o fillo do emperador Maximiano, tam\u00e9n consideraba que ti\u00f1a dereitos sobre o trono, e como tal, reb\u00e9lase, faise proclamar augustus en Roma, e chama o seu pai para o seu car\u00f3n co fin de gobernar \u00e1mbolos dous como augustus.\nGalerio, augustus de Oriente, at\u00f3pase de s\u00fapeto con catro augustus en occidente. Constancio I Cloro, Severo II, Maxencio e Maximiano. Constancio I Cloro morre en Britania nunha expedici\u00f3n contra os pictos, pero as lexi\u00f3ns nomean o seu fillo Constantino augustus.\nGalerio env\u00eda a Severo II a Italia para rematar coas intenci\u00f3ns de Maxencio e Maximiano, nomeados despois da rebeli\u00f3n do pobo de Roma en contra da designaci\u00f3n de Severo II como c\u00e9sar. Pero as tropas abandonan a Severo II que ten que fuxir cara a R\u00e1vena. Al\u00f3 \u00e9 convencido por Maximiano de que se lle respectara a s\u00faa vida a cambio da s\u00faa abdicaci\u00f3n, cousa que fai, entreg\u00e1ndose \u00f3s seus persecutores.\nPero Galerio, emperador en Oriente, non acepta esta situaci\u00f3n e prepara a invasi\u00f3n de Italia. Cando chega para se enfrontar \u00f3s seus \"augustus\" rivais, Maxencio manda asasinar a Severo II, que se atopaba prisioneiro en Roma no ano 307."}
{"id": "35673", "revid": "5312", "url": "https://gl.wikipedia.org/wiki?curid=35673", "title": "Manuel Aza\u00f1a", "text": "Manuel Aza\u00f1a D\u00edaz, nado en Alcal\u00e1 de Henares (Madrid), o 10 de xaneiro de 1880 e finado en Montauban (Francia) o 3 de novembro de 1940, foi un pol\u00edtico e escritor espa\u00f1ol, segundo presidente da Segunda Rep\u00fablica Espa\u00f1ola (1936-1939). Foi un dos pol\u00edticos e oradores m\u00e1is importantes da pol\u00edtica espa\u00f1ola do s\u00e9culo XX, ademais de ser un consolidado escritor (acadou o Premio Nacional de Literatura en 1926 por \"Vida de Juan Valera)\". As s\u00faas memorias son un documento moi importante para co\u00f1ecer a sociedade da \u00e9poca.\nTraxectoria.\nNaceu nunha familia de clase media-alta, seu pai Esteban Aza\u00f1a Catarineu, home de negocios e propietario, foi alcalde da s\u00faa cidade natal e seu av\u00f3 paterno fora un l\u00edder liberal progresista local. Orfo dende moi neno, en 1889 morreu s\u00faa nai (Josefina D\u00edaz Gallo-Muguruza) e en 1890 seu pai, estudou desde os trece anos no Mosteiro do Escorial cos freires agosti\u00f1os. Estudou dereito na Universidade de Zaragoza, e doutorouse na Universidade Central de Madrid coa tese titulada \"La responsabilidad de las multitudes\", m\u00e1is tarde opositou con \u00e9xito, sendo o n\u00famero dous da s\u00faa promoci\u00f3n, a letrado da Direcci\u00f3n Xeral dos Rexistros e do Notariado. Pasou o curso 1911-1912 estudando na Sorbona de Par\u00eds grazas a unha bolsa de estudos da Xunta de Ampliaci\u00f3n de Estudos.\nVida pol\u00edtica.\nEn 1914 af\u00edliase ao Partido Reformista, liderado por Melqu\u00edades \u00c1lvarez, sendo elixido nese ano secretario do Ateneo de Madrid. Presentouse a Deputado as Cortes polo partido xudicial toledano de Puente del Arzobispo, presentouse d\u00faas veces e en ningunha das d\u00faas logrou o escano. Durante a primeira guerra mundial visitou as frontes italiana e austr\u00edaca e fixo campa\u00f1a a favor dos aliados. Nesa \u00e9poca colabora con \"El Sol\" e \"El Imparcial\" e fundou xunto a Jos\u00e9 Ortega y Gasset a Liga de Educaci\u00f3n Pol\u00edtica.\nEn 1920 funda a revista \"La pluma\", e en 1920 pasa a dirixir o semanario \"Espa\u00f1a\".\nMoi cr\u00edtico coa ditadura de Primo de Rivera, publica en 1924 un forte manifesto contra o ditador e o rei Afonso XIII, fundando ao ano seguinte o partido Acci\u00f3n Republicana. En 1926 obtivo o Premio Nacional de Literatura por \"Vida de don Juan Valera\".\nEn 1930 participa no Pacto de San Sebasti\u00e1n, de onde aparecer\u00eda a futura rep\u00fablica, que xurdir\u00eda tras as elecci\u00f3ns municipais do 12 de abril de 1931, polo que condena ao exilio ao rei Afonso XIII.\nEtapa no goberno.\nNomeado Ministro da Guerra no goberno provisional da xa formada Segunda Rep\u00fablica, o 14 de abril substit\u00fae a Niceto Alcal\u00e1-Zamora como presidente do goberno provisional (outubro do mesmo 1931), debido \u00e1 dimisi\u00f3n de Alcal\u00e1-Zamora por cuesti\u00f3ns de tema relixioso.\nComo presidente do goberno de coalici\u00f3n republicano-socialista leva a cabo as principais reformas programadas no proxecto republicano: Reforma do ex\u00e9rcito, Reforma Agraria, Reforma da Ensinanza etc. Tivo tam\u00e9n oportunidade de publicar o seu drama \"La Corona\". Todas estas cuesti\u00f3ns pol\u00edticas, conxuntamente coa tensi\u00f3n social que exist\u00eda en gran parte do pa\u00eds, tr\u00e1enlle consigo moitos problemas, sobre todo co ex\u00e9rcito e coa Igrexa. Finalmente os Sucesos de Casas Viejas, Castilblanco e Ernedo motivaron o seu cesamento por parte do presidente da Rep\u00fablica Niceto Alcal\u00e1-Zamora.\nGoberno da CEDA.\nO 19 de novembro de 1933, triunfa nas elecci\u00f3ns a coalici\u00f3n formada polo Partido Republicano Radical de Alejandro Lerroux e a Confederaci\u00f3n Espa\u00f1ola de Derechas Aut\u00f3nomas (CEDA) de Jos\u00e9 Mar\u00eda Gil-Robles, o que trae por consecuencia a retirada da pol\u00edtica de Aza\u00f1a durante a duraci\u00f3n deste goberno de coalici\u00f3n. Nesta \u00e9poca volve a s\u00faa faceta de escritor e editor. Neste ano escribe os libros: \"Una pol\u00edtica\" e \"En el poder y en la oposici\u00f3n\".\nTras este distanciamento coa pol\u00edtica, funda en 1934 o partido Izquierda Republicana, xurdido da uni\u00f3n de Acci\u00f3n Republicana co Radical-Socialista, liderado por Marcelino Domingo e a Organizaci\u00f3n Republicana Gallega Aut\u00f3noma (ORGA) liderada por Santiago Casares Quiroga.\nEn 1934 te\u00f1en lugar en Asturias e Barcelona distintos sucesos revolucionarios. Aza\u00f1a, acusado de ser o ideador destes sucesos \u00e9 encarcerado no destrutor S\u00e1nchez Barc\u00e1iztegui, situado no porto de Barcelona, m\u00e1is tarde, o xu\u00edz Salvador Alarc\u00f3n o absolveu dos cargos deix\u00e1ndoo en liberdade.\nEtapa de presidente.\nO 16 de febreiro de 1936, ga\u00f1a as elecci\u00f3ns a coalici\u00f3n de partidos de esquerda que se denominou Frente Popular, sendo encargado Aza\u00f1a de formar novo goberno. Tras a destituci\u00f3n de Alcal\u00e1-Zamora, \u00e9 nomeado Presidente da Rep\u00fablica de 10 de maio de 1936.\nO comezo da guerra civil, e tras in\u00fatiles intentos por convencer as forzas republicanas dos perigos da desuni\u00f3n, suponlle un duro golpe moral. O 18 de xullo de 1938, pronunciou un soado discurso ante as Cortes reunidas en Valencia, baixo o lema \"Paz, Piedad, Perd\u00f3n\".\nTomada Barcelona polas tropas de Franco o 26 de xaneiro de 1939 e Xirona o 5 de febreiro dese mesmo ano, retirase a Francia, e al\u00ed, o 27 de febreiro presenta a s\u00faa dimisi\u00f3n como Presidente da Rep\u00fablica, sendo substitu\u00eddo por Diego Mart\u00ednez Barrio.\nExilio.\nRefuxiado en Rosell\u00f3n, con media Francia ocupada polo ex\u00e9rcito alem\u00e1n, \u00e9 vixiado polos axentes do r\u00e9xime de Franco, que o pretenden prender e devolvelo a Espa\u00f1a. Finalmente deciden detelo. Por\u00e9n, o embaixador de M\u00e9xico, Lu\u00eds Rodr\u00edguez, perante o r\u00e9xime de Vichy, consegue liberalo e trasladalo ao H\u00f4tel du Midi, en Montauban, onde varios refuxiados espa\u00f1ois se refuxian, al\u00ed, nese mesmo hotel, avellentado e esgotado, morreu na habitaci\u00f3n 11 o 4 de novembro de 1940.\nO mariscal P\u00e9tain prohibiu que fose soterrado con honores de Xefe de Estado, soamente accedeu a que o seu f\u00e9retro fose cuberto coa bandeira espa\u00f1ola, coa condici\u00f3n de que fose a bicolor do lado nacionalista, pero de ning\u00fan modo a da Rep\u00fablica. O embaixador de M\u00e9xico decidiu que fose soterrado coa bandeira mexicana. Segundo conta nas s\u00faas memorias, o embaixador d\u00edxolle ao mariscal franc\u00e9s: \"\"Lo cubrir\u00e1 con orgullo la bandera de M\u00e9xico- Para nosotros ser\u00e1 un privilegio; para los republicanos, una esperanza, y para ustedes, una dolorosa lecci\u00f3n\".\"Cubrirao con orgullo a bandeira de M\u00e9xico- Para n\u00f3s ser\u00e1 un privilexio; para os republicanos, unha esperanza, e para vostedes, unha dolorosa lecci\u00f3n\"\"."}
{"id": "35674", "revid": "624", "url": "https://gl.wikipedia.org/wiki?curid=35674", "title": "Xo\u00e1n I, patriarca de Constantinopla", "text": ""}
{"id": "35675", "revid": "98629", "url": "https://gl.wikipedia.org/wiki?curid=35675", "title": "Xo\u00e1n Cris\u00f3stomo", "text": "Xo\u00e1n Cris\u00f3stomo naceu en Antioqu\u00eda (Siria), no ano 347. Naquel ent\u00f3n, dita cidade era a segunda m\u00e1is importante do Imperio Romano de Oriente. O pai de Xo\u00e1n, Secundo, era un alto oficial do ex\u00e9rcito sirio e morreu pouco tempo despois do nacemento de Xo\u00e1n polo que a s\u00faa irm\u00e1 m\u00e1is vella e el quedaron totalmente a cargo de Antusa, a nai cristi\u00e1 de ambos.\nTraxectoria.\nXo\u00e1n foi bautizado en 370, \u00e1 idade de 23 anos e foi ordenado lector (unha das ordes menores da Igrexa). Comezou estudos co fil\u00f3sofo Andragatio e continuou con Libanio, que ent\u00f3n era un famoso orador e o m\u00e1is fervente partidario do esmorecente paganismo romano.\nLibanio quedou marabillado coa elocuencia do seu disc\u00edpulo e previu para o mesmo unha brillante carreira como estadista ou lexislador. Con todo, un encontro co bispo Melecio resultou decisivo na vida de Xo\u00e1n, quen comezou a estudar teolox\u00eda con Diodoro de Tarso (un dos l\u00edderes da antiga escola de Antioqu\u00eda) mentres manti\u00f1a un ascetismo extremo.\nPor\u00e9n, as ansias dunha vida m\u00e1is perfecta lev\u00e1rono a converterse nun eremita (ao redor de 375) condici\u00f3n na que permaneceu ata que a s\u00faa quebrantada sa\u00fade por excesivas vixilias e xax\u00fans durante o inverno o obrigaron a volver a Antioqu\u00eda, onde retomou a s\u00faa actividade como lector. Cris\u00f3stomo foi sempre un admirador dun monacato activo e utilitario e pronunciouse contra os perigos dunha contemplaci\u00f3n ociosa.\nEn 381 foi ordenado di\u00e1cono por Melecio de Antioqu\u00eda e en 386 foi ordenado sacerdote polo bispo Flaviano I de Antioqu\u00eda. Ao parecer foi este o momento m\u00e1is feliz da s\u00faa vida. A s\u00faa principal tarefa durante doce anos consistiu en predicar. Adquiriu gran popularidade pola s\u00faa elocuencia. Dignos de mencionar son os comentarios que fixo a pasaxes b\u00edblicas e a exposici\u00f3n de ensinanzas morais, moitas delas recompiladas nas s\u00faas \"Homilias\".\nCo transcurso do tempo Cris\u00f3stomo chegou a ser o sucesor de Flaviano I. Durante a s\u00faa misi\u00f3n como bispo mostrou gran preocupaci\u00f3n polas necesidades espirituais e materiais dos pobres. Tam\u00e9n se pronunciou en contra dos abusos dos poderosos e da propiedade persoal. A s\u00faa interpretaci\u00f3n directa das Escrituras (en contraste coa tendencia de Alexandr\u00eda onde se recorr\u00eda a unha interpretaci\u00f3n aleg\u00f3rica) conduciuno a seleccionar para as s\u00faas charlas temas eminentemente sociais que explicaban o concepto da vida cristi\u00e1.\n\u00c1 morte de Nectario o 27 de setembro de 397 foi institu\u00eddo de certa forma en contra da s\u00faa vontade como metropolitano de Constantinopla (pola s\u00faa calidade de vila imperial, o metropolitano de Constantinopla recibiu posteriormente o t\u00edtulo de Patriarca). Para poder abandonar a cidade de Antioqu\u00eda onde era tan querido unha escolta militar tivo que acompa\u00f1alo para as\u00ed evitar a conmoci\u00f3n do pobo. Quedou institu\u00eddo como metropolitano o 26 de febreiro de 398 por Te\u00f3filo, quen con gran desgano levou a cabo o pedido do emperador Arcadio.\nBispo de Constantinopla.\nConstantinopla, constru\u00edda por Constantino en 330 no lugar de Bizancio, ao se converter na capital do Imperio Romano de Oriente pasou a ser a principal s\u00e9 episcopal do Oriente e converteuse no centro da teolox\u00eda oficial, das intrigas de palacio e das controversias teol\u00f3xicas. A Cris\u00f3stomo desgust\u00e1banlle os privilexios que lle foron conferidos pola s\u00faa condici\u00f3n de metropolitano. Durante o seu mandato negouse a ofrecer recepci\u00f3ns suntuosas e criticou o alto nivel de vida que levaba o clero. Os seus esforzos por reformar a Igrexa de Constantinopla chocaron coa oposici\u00f3n dos poderosos e do clero corrupto e tiveron pouco \u00e9xito a\u00ednda que incrementaron a s\u00faa popularidade entre as persoas com\u00fans.\nA s\u00faa estancia en Constantinopla resultou moi dif\u00edcil.\nTe\u00f3filo, o patriarca de Alexandr\u00eda, quer\u00eda someter a Constantinopla ao seu poder e op\u00faxose ao liderado de Cris\u00f3stomo. Como era un forte opo\u00f1ente das ensinanzas de Or\u00edxenes, Te\u00f3filo acusou a Cris\u00f3stomo de parcialidade ante as ensinanzas dese mestre e sacou proveito do episodio dos catro monxes de Exipto a quen condenara polo seu apoio \u00e1s teor\u00edas de Or\u00edxenes. Os devanditos monxes fuxiron da represalia de Te\u00f3filo e foron acollidos por Cris\u00f3stomo en Constantinopla. Ademais Cris\u00f3stomo ga\u00f1ouse a outro inimigo na persoa de Elia Eudoxia, a esposa do emperador Arcadio que se viu identificada nas cr\u00edticas do metropolitano contra as extravagancias no vestir das mulleres.\nP\u00f3dese dicir que Cris\u00f3stomo se caracterizou pola falta de tacto e temeridade ao denunciar as ofensas das instancias superiores e a s\u00faa actitude conduciu a que se crease unha alianza na s\u00faa contra entre Eudoxia, Te\u00f3filo e o clero molesto, quen convocaron un s\u00ednodo en 403 e acusaron a Cris\u00f3stomo de favorecer os ensinos de Or\u00edxenes. O s\u00ednodo (chamado \"da Aci\u00f1eira\") pronunciouse pola deposici\u00f3n de Cris\u00f3stomo.\nCon todo, ao pouco tempo foi restitu\u00eddo por Arcadio medorento da ira do pobo e porque a emperatriz atribu\u00edu \u00e1 ira de Deus un incidente que ocorreu en palacio. Con todo a paz foi curta. Unha estatua de prata que Eudoxia se fixo erixir fronte \u00e1 catedral foi denunciada por Cris\u00f3stomo e unha vez m\u00e1is foi suspendido e enviado a unha rexi\u00f3n afastada na fronteira con Armenia.\nCando o papa Inocencio I soubo as circunstancias da deposici\u00f3n de Cris\u00f3stomo presentou a s\u00faa protesta pero non foi escoitado. Cris\u00f3stomo continuou escribindo cartas que resultaban de grande influencia dentro de Constantinopla e como\na s\u00faa vida se prolongaba m\u00e1is do desexado polos seus adversarios, determinouse desterralo a un extremo fronteirizo preto do C\u00e1ucaso. Por\u00e9n este nunca chegou ao seu novo destino porque morreu na viaxe o 14 de setembro de 407 . As s\u00faas \u00faltimas palabras foron: \u03b4\u03cc\u03be\u03b1 \u03c4\u1ff7 \u03b8\u03b5\u1ff7 \u03c0\u03b1\u03bd\u03c4\u1ff6\u03bd \u1f15\u03bd\u03b5\u03ba\u03b5\u03bd \"Doxa to theo panton eneken \" ('Gloria a Deus por todo') [Paladio, xi. 38]. O 27 de xaneiro de 438 o seu corpo foi trasladado a Constantinopla e enterrado na Igrexa dos Ap\u00f3stolos onde xac\u00eda Eudoxia desde o 404.\nCris\u00f3stomo foi un excelente predicador que polos seus discursos p\u00fablicos e pola s\u00faa denuncia dos abusos das autoridades imperiais e da vida licenciosa do clero recibiu o devandito sobrenome que prov\u00e9n do grego \u03c7\u03c1\u03c5\u03c3\u03cc\u03c3\u03c4\u03bf\u03bc\u03bf\u03c2 \"chrys\u00f3stomos\" e significa \"boca de ouro\" (\u03c7\u03c1\u03c5\u03c3\u03cc\u03c2 \"khrys\u00f3s\", \"ouro\", \u03c3\u03c4\u03cc\u03bc\u03b1 \"st\u03ccma\", \"boca\")\nAs frecuentes deposici\u00f3ns das que foi obxecto demostran a influencia do poder temporal sobre a Igrexa de Oriente no devandito per\u00edodo a par da rivalidade entre Constantinopla e Alexandr\u00eda por ser reco\u00f1ecidas como a s\u00e9 principal do Oriente. As hostilidades entre os patriarcas de ambas urbes foron causa de grandes sufrimentos e rupturas dentro da Igrexa.\nCris\u00f3stomo \u00e9 considerado pola Igrexa Cat\u00f3lica Romana un dos catro orixinais Doutores da Igrexa do Oriente, e pola s\u00faa propia Igrexa, a Ortodoxa Grega un dos m\u00e1is grandes te\u00f3logos e un dos tres Alicerces da Igrexa, xuntamente con Basilio e Gregorio."}
{"id": "35676", "revid": "624", "url": "https://gl.wikipedia.org/wiki?curid=35676", "title": "San Xo\u00e1n Cris\u00f3stomo", "text": ""}
{"id": "35677", "revid": "19415", "url": "https://gl.wikipedia.org/wiki?curid=35677", "title": "Sucesos de Casas Viejas", "text": "Co\u00f1\u00e9cese como Sucesos de Casas Viejas un dos episodios m\u00e1is tr\u00e1xicos polos que pasou a Segunda Rep\u00fablica Espa\u00f1ola e foi o catalizador da ca\u00edda do goberno de Manuel Aza\u00f1a, a\u00ednda que posteriormente volver\u00eda \u00e1 Presidencia da Rep\u00fablica en 1936.\nHistoria e caracter\u00edsticas.\nO 11 de xaneiro de 1933 tivo lugar na localidade gaditana de Casas Viejas (hoxe co\u00f1ecida como Benalup-Casas Viejas) unha revolta protagonizada por un grupo de anarquistas da CNT que decidiu facer a revoluci\u00f3n pola s\u00faa propia conta e impor o comunismo libertario, destitu\u00edndo ao alcalde e intentando tomar o cuartel da Garda Civil onde se atopaban un sarxento e tres n\u00fameros. Feren de morte ao sarxento e a un dos n\u00fameros, pero non conseguen os seus prop\u00f3sitos.\nInmediatamente, decatado o goberno, enviou forzas da Garda Civil e da Garda de Asalto que entraron a tiros na vila, incendiaron a casa na que se refuxiaban alg\u00fans dirixentes da insurrecci\u00f3n, entre eles o co\u00f1ecido como \"Seisdedos\" (de nome real Francisco Cruz Guti\u00e9rrez, carboeiro de 72 anos), e logo procederon cunha serie de xu\u00edzos sumar\u00edsimos, fusilando a participantes e sospeitosos de participar nos feitos. O balance definitivo foi de dezanove homes, d\u00faas mulleres e un neno, as\u00ed como tres gardas mortos.\nCo\u00f1ecidos os feitos en toda Espa\u00f1a, produciuse un grande esc\u00e1ndalo parlamentario e period\u00edstico que produciu a ca\u00edda do goberno de Aza\u00f1a e favoreceu a chegada da dereita ao goberno.\nO peri\u00f3dico da CNT describiu os feitos como:"}
{"id": "35680", "revid": "98629", "url": "https://gl.wikipedia.org/wiki?curid=35680", "title": "Maxencio", "text": "Marcus Aurelius Valerius Maxentius (c. 278 \u2014 28 de outubro de 312) foi un emperador romano.\nMaxencio era fillo do emperador Maximiano e a s\u00faa esposa siria Eutropia. Cando no 305 o seu pai e mais Diocleciano abdicaron do trono imperial, os dous c\u00e9sares nomeados foron os que se acolleron a p\u00farpura imperial. Todo o mundo consideraba que os novos nomeamentos de c\u00e9sares ti\u00f1an que recaer en Maxencio ou Constantino I o Grande, pero Galerio, emperador de oriente e deica esa intre c\u00e9sar oriental, considerou que ocupaba o mesmo lugar que Diocleciano, polo que nomeou el mesmo os dous c\u00e9sares novos, que recaeron en Flavio Severo para occidente e Maximino Daia para oriente.\nTraxectoria.\nMaxencio en toda a s\u00faa xuventude, ao parecer non ocupara ning\u00fan cargo p\u00fablico, nin pol\u00edtico nin militar, polo que non o consideraban preparado para ser nomeado c\u00e9sar. Pero, pouco antes, no 293, cando se completou a tetrarqu\u00eda por Diocleciano, e para unir os lazos en com\u00fan, os c\u00e9sares nomeados casaron coas fillas dos augustus. As\u00ed Galerio casou con Valeria, filla de Diocleciano e Teodora, filla e irm\u00e1 de Maxencio, casou con Constancio I Cloro. Neste repartimento de ligaz\u00f3ns, a Maxencio tocoulle casar con Valeria Maximila, filla de Galerio, polo que se coidaba que Maxencio ser\u00eda o vindeiro c\u00e9sar, despois das abdicaci\u00f3ns dos dous emperadores, cousa que non ocorreu o 1 de maio de 305. Maxencio no seu matrimonio tivo dous fillos, o primeiro Valerio R\u00f3mulo e o segundo de nome desco\u00f1ecido para n\u00f3s.\nAscensi\u00f3n ao trono.\nO nomeamento de Galerio foi mal aceptado, xa que tanto Constancio I Cloro como Maximiano esperaban o nomeamento para os seus respectivos fillos. Pero, a morte de Constancio Cloro en Britania no 306, deu aberta a crise, xa que as tropas de Constancio nomearon augustus o seu fillo, Constantino I o Grande. Galerio nomeou augustus tam\u00e9n a Flavio Severo e reco\u00f1eceu a Constantino como c\u00e9sar.\nMaxencio resid\u00eda nas aforas de Roma. Pronto chegaron \u00e1 cidade os rumores dos novos nomeamentos e da intenci\u00f3n de lle retirar a Roma as tropas, xa que Constantino I estaba en Tr\u00e9veris, Flavio Severo en Mil\u00e1n. Alg\u00fans oficiais pretorianos foron falar con Maxencio para lle ofrecer a p\u00farpura imperial, xa que Constantino o grande fora reco\u00f1ecido coma cesar o ser fillo dun emperador, o mesmo pod\u00eda ocorrerlle a el por parte do emperador decano, que era Galerio. Foi aclamado en p\u00fablico a finais do 306, sendo reco\u00f1ecido polas provincias centrais de Italia, C\u00f3rsega, Sarde\u00f1a, Sicilia e o norte de \u00c1frica.\nNun primeiro intre, Maxencio non tomou o t\u00edtulo de augustus, sen\u00f3n de Princeps Invictus, para facilitar o reco\u00f1ecemento. Pero Galerio non o fixo, xa que pod\u00eda ser un exemplo negativo para que calquera puidese declararse emperador. Ademais, as tropas coas que contaba eran poucas e Constantino e Flavio Severo ti\u00f1an mellor ex\u00e9rcito. Con este argumento, ordenou a Flavio Severo a toma de Roma e a eliminaci\u00f3n do problema de Maxencio. Este encami\u00f1ouse cara a cidade eterna, pero Maxencio foise a enfrontar coas antigas tropas do seu pai. Este acudiu en axuda do seu fillo, e as tropas pas\u00e1ronse ao car\u00f3n de Maxencio, quen distribu\u00edu gran cantidade de cartos entre elas. Flavio Severo veuse na obriga de volver e escapar cara a R\u00e1vena, onde Maximiano o convenceu de que abdicase co perd\u00f3n da s\u00faa vida. Maxencio, o quedar baldeiro o trono, proclamouse augustus, e ademais conquistou as terras baixo o control de Flavio Severo.\nAugustus.\nPero esta proclamaci\u00f3n e a morte de Flavio Severo na primavera do 307 en Tres Tabernas (as circunstancias da s\u00faa morte non est\u00e1n clarexadas), fixeron que Galerio formase un ex\u00e9rcito e invadise Italia. Pero durante as negociaci\u00f3ns, Maxencio e mais Maximiano prometeron unha gran cantidade de cartos aos soldados, que acabaron pas\u00e1ndose ao outro bando, tendo Galerio que dar volta. Ademais, Maximiano para acadar apoios, foi a Tr\u00e9veris, na Galia, para casar a s\u00faa filla Fausta con Constantino I o Grande, que se ben non se puxo a seu favor, tampouco se illou de Galerio. No 308, Maximiano tentou po\u00f1er as tropas a seu favor, para separar o seu fillo do trono, pero estas reco\u00f1eceron ao seu fillo, polo que se viu forzado a sa\u00edr de Roma e refuxiarse en casa de Constantino o grande e mais a s\u00faa filla.\nNo mesmo 308, e convocada por Diocleciano, cel\u00e9brase unha conferencia, onde se acordou degradar a Constantino I o Grande como c\u00e9sar, a Galerio como augustus de oriente, a Licinio nome\u00f3uselle augustus de occidente sen ter pasado polo posto de c\u00e9sar, coa tarefa de acabar con Maxencio, que fora posto fora da lei como inimigo publico. Maximiano volveu de novo a ser Senior Augustus (emperador retirado).\nNos derradeiros d\u00edas do 308, en Cartago foi nomeado emperador L. Domitius Alexander, pechando a chegada de gran, dunha importancia capital para Roma. Estalou unha sublevaci\u00f3n que rematou con m\u00e1is de 6000 mortos. Maxencio veuse na obriga de enviar un ex\u00e9rcito ao norte de \u00c1frica que, baixo as ordes do prefecto do pretorio Rufius Volusianus, derrotou e matou a Alexander, traendo unha gran cantidade de gran para Roma. Licinio, mentres tanto conquistara a provincia de Istria, pero tivo que deixar a campa\u00f1a pola grave enfermidade de Galerio, que acabar\u00eda coa s\u00faa vida no 311\nPero despois da morte de seu pai, as cousas non \u00edan ben, xa que se inimizara con Constantino e con Licinio, agora aliados contra Maxencio. Ademais, o Senado cominara a Constantino a que dende a Galia tomase cami\u00f1o de Italia para desaloxar a Maxencio do poder.\nA s\u00faa Morte.\nNo seu avance, Constantino venceu en Verona a Pompeiano, o m\u00e1is experto dos xenerais de Maxencio. Avanzou cara Roma e no aniversario da s\u00faa proclamaci\u00f3n como augustus, o 28 de outubro, enfrontouse a Maxencio na batalla da Ponte Milvio, preto de Roma, na v\u00eda Flaminia.\nPouco se sabe da batalla, pero moito do so\u00f1o de Constantino, no que, dic\u00eda se lle ordenaba loitar baixo o s\u00edmbolo da cruz para vencer. As\u00ed o fixo, ao parecer, e as tropas de Maxencio fuxiron cara ao r\u00edo T\u00edber, onde Maxencio caeu dende a ponte e afogou, sendo o seu cad\u00e1ver recuperado o d\u00eda seguinte, sendo paseado pola cidade de Roma, e m\u00e1is tarde enviado a \u00c1frica para que ollasen o corpo do emperador morto. Era o ano 312."}
{"id": "35681", "revid": "27249", "url": "https://gl.wikipedia.org/wiki?curid=35681", "title": "Acoso", "text": "Acoso p\u00f3dese referir a:"}
{"id": "35682", "revid": "177766", "url": "https://gl.wikipedia.org/wiki?curid=35682", "title": "Nunca m\u00e1is", "text": ""}
{"id": "35683", "revid": "177767", "url": "https://gl.wikipedia.org/wiki?curid=35683", "title": "Plataforma Nunca M\u00e1is", "text": ""}
{"id": "35684", "revid": "65337", "url": "https://gl.wikipedia.org/wiki?curid=35684", "title": "Maximino Daia", "text": "Caius Galerius Valerius Maximinus (Iliria, arredor do 270 - Tarso, agosto de 313) foi un emperador romano.\nTraxectoria.\nMaximino Daia era fillo dunha irm\u00e1 do emperador Galerio, quen o adoptou. O seu nomeamento como c\u00e9sar tivo lugar despois da abdicaci\u00f3n de Diocleciano no 305, encarreg\u00e1ndose das provincias de Siria e as provincias orientais. Os acontecementos de occidente, coa Conferencia de Carnutum, onde sa\u00edu Licinio elixido coma Augustus, non \u00edan resolver a situaci\u00f3n, pero Maximino Daia non trocou a s\u00faa pol\u00edtica nin a s\u00faa lealdade a Galerio. No ano 310, estando xa Galerio moi enfermo, declarouse augustus, pero nada trocou at\u00e9 a morte do seu t\u00edo no 311.\nNo 312, Maxencio, que usurpara o trono en Italia, f\u00edxose o seu aliado, xa que estaba enfrontado con Constantino. Pero este era aliado de Licinio, o que converteu a Maximino Daia no seu inimigo.\nMaxencio foi derrotado e Constantino quedou coma augustus da parte occidental do Imperio. O acordo ao que chegaran Maximino Daia e Licinio pola repartici\u00f3n das terras quedou rachado e o enfrontamento de ambos os dous era claro. Con motivo dunha xuntanza en Mil\u00e1n no 313 entre Licinio e Constantino o grande, Maximino viu a oportunidade para atacar a Licinio. Pero este, cun pequeno pero organizado ex\u00e9rcito, venceu na batalla de Campus Ergenus, e Maximino fuxiu disfrazado de escravo.\nChegou a Nicomedia e tratou de fortificar as portas de Cilicia, pero non aguantou a presi\u00f3n de Licinio, quen o perseguiu at\u00e9 Tarso, onde o venceu e lle d\u00e1 morte en agosto do 313.\nToda a s\u00faa familia foi condenada a morte e executada. A s\u00faa esposa foi tirada viva ao r\u00edo Orontes, ao igual que outras moitas mulleres cristi\u00e1s que fixera tirar Maximino Daia."}
{"id": "35685", "revid": "624", "url": "https://gl.wikipedia.org/wiki?curid=35685", "title": "Miguel I, patriarca de Constantinopla", "text": ""}
{"id": "35686", "revid": "98629", "url": "https://gl.wikipedia.org/wiki?curid=35686", "title": "Miguel Cerulario", "text": "Miguel I Cerulario, en grego medieval \u039c\u03b9\u03c7\u03b1\u03ae\u03bb \u0391' \u039a\u03b7\u03c1\u03bf\u03c5\u03bb\u03ac\u03c1\u03b9\u03bf\u03c2, e en lat\u00edn Michael I Cerularius, nado en Constantinopla contra o ano 1000 e finado o 21 de xaneiro de 1059, foi patriarca de Constantinopla do 25 de marzo de 1043 ao 2 de novembro de 1058.\nTraxectoria.\nFoi un dos axentes da ruptura entre as Igrexas de Constantinopla e de Roma en 1054 (Gran Cisma de Oriente). Foi excomungado por Le\u00f3n IX.\nEn 1056, rexeitou aliarse con Teodosio, curm\u00e1n do emperador Constantino IX Mon\u00f3maco na s\u00faa loita polo poder contra Miguel VI. S\u00e1bese, con todo, que se opu\u00f1a \u00e1 facci\u00f3n que estaba no poder en Constantinopla. Foi enviado ao exilio, pois o emperador sospeitaba que quer\u00eda ocupar o seu posto. Unha vez morto, f\u00edxose regresar o seu corpo a Constantinopla para o enterrar con grande pompa. Miguel Psellos, un dos seus m\u00e1is vivos opositores, escribe unha oraci\u00f3n f\u00fanebre e un panex\u00edrico. Cerulario era extraordinariamente popular e o poder vixente quer\u00eda aproveitarse do fervor do pobo con vistas aos seus prop\u00f3sitos. A s\u00faa sobri\u00f1a, Eudocia Makrembolitissa, muller do emperador Constantino X, far\u00e1 del o portaestandarte da independencia da Igrexa Ortodoxa con respecto \u00e1 romana despois do cisma de 1054."}
{"id": "35687", "revid": "92340", "url": "https://gl.wikipedia.org/wiki?curid=35687", "title": "Eudocia Makrembolitissa", "text": "Eudocia Makrembolitissa ou Eudoxia Macrembolitissa (en grego: \u0395\u03c5\u03b4\u03bf\u03ba\u03af\u03b1 \u039c\u03b1\u03ba\u03c1\u03b5\u03bc\u03b2\u03bf\u03bb\u03af\u03c4\u03b9\u03c3\u03c3\u03b1), foi unha emperatriz bizantina. Morta en 1096, era sobri\u00f1a do patriarca Miguel Cerulario\nCasa de primeiras en 1050 con Constantino X Ducas (\u2020 1067), emperador bizantino. \u00c1 morte deste \u00faltimo, exerceu a rexencia no nome dos seus tres fillos Miguel VII, Andr\u00f3nico e Constantino. Volveu casar con Romano IV Di\u00f3xenes.\nEudocia asegurou a canonizaci\u00f3n de Cerulario pouco tempo despois da s\u00faa morte, facendo del o campi\u00f3n da independencia espiritual dos gregos despois do Gran Cisma de Oriente de 1054.\nFoi apartada do poder polo seu fillo m\u00e1is vello Miguel VII en 1071, e mandada ao exilio nun mosteiro do B\u00f3sforo. Nic\u00e9foro III Botaniates, que derrocou a Miguel VII en 1078, f\u00edxoa volver \u00e1 capital e colmouna de favores."}
{"id": "35688", "revid": "624", "url": "https://gl.wikipedia.org/wiki?curid=35688", "title": "Eudocia Macrembolitissa", "text": ""}
{"id": "35691", "revid": "7596", "url": "https://gl.wikipedia.org/wiki?curid=35691", "title": "Manuel Mar\u00eda Manso Quijano", "text": "Manuel Mar\u00eda Manso Quijano, nado en Ferrol o 5 de outubro de 1918 e finado en Madrid o 4 de agosto de 2006, foi un militar da Mari\u00f1a almirante da Armada, Capit\u00e1n xeneral da zona mar\u00edtima do Mediterr\u00e1neo e xefe do Cuarto Militar del-Rei.\nCarreira profesional.\nAos 18 anos, ao comezar a guerra civil, incorporouse \u00e1 Armada como mari\u00f1eiro voluntario no lado nacional; estivo embarcado no Almirante Cervera desde setembro de 1936 a xu\u00f1o de 1938.\nObtivo os graos de gardamari\u00f1a de segunda (1938), de primeira (1940) e alf\u00e9rez de nav\u00edo (1942). Destinado, como alumno en pr\u00e1cticas, no buque escola Juan Sebasti\u00e1n Elcano e no minador Neptuno, formou parte da dotaci\u00f3n de oficiais dos buques Escano, Minador Eolo, Almirante Cervera, Vulcano e Juan Sebasti\u00e1n Elcano. Foi segundo comandante do destrutor Melilla (1945). Ascendeu a capit\u00e1n de corveta en 1950.\nNeste tempo estivo destinado no Alto Estado Maior (1951), no Estado Maior da Escuadra e no Estado Maior da Frota como xefe de operaci\u00f3ns (1952-1953). Exerceu o mando do cazasubmari\u00f1os Audaz e asumiu a xefatura de operaci\u00f3ns do Estado Maior da Frota entre os anos 1961 e 1962. En 1960, como capit\u00e1n de fragata, foi comandante do destrutor Jorge Juan (1962-1964), logo xefe de operaci\u00f3ns e segundo xefe do Estado Maior da Frota (1964-1965), e segundo comandante da Escola Naval Militar de Mar\u00edn (1965-1968).\nA bordo do Galicia, escribiu unhas reflexi\u00f3ns sobre \"Camarader\u00eda, compa\u00f1eirismo e amizade\". En marzo de 1975 foi ascendido a contralmirante e a vicealmirante o 24 de novembro de 1977. Destinado ao Estado Maior da Armada, primeiro como xefe da divisi\u00f3n de Estratexia e, un ano despois, como segundo xefe do EMA (1978). O 3 de marzo de 1982 ascende a almirante e cesa na Frota para desempe\u00f1ar a capitan\u00eda xeneral da zona mar\u00edtima do Mediterr\u00e1neo en Cartagena.\nO 14 de xaneiro de 1983 asumiu a xefatura do Cuarto Militar da Casa del Rei, sendo o primeiro almirante da Armada que ocupa este destino, substitu\u00edndo o tenente xeneral do Ex\u00e9rcito Joaqu\u00edn de Valenzuela.\nDatos persoais.\nEra fillo de Mar\u00eda do Carme Quijano G\u00f3mez e de Xos\u00e9 Manso D\u00edaz, terceiro xeneral do Corpo de Maquinistas da Armada, que \u00e1 s\u00faa vez foi o primeiro maquinista que acadou o grao de xeneral de divisi\u00f3n. Manuel Mar\u00eda Manso cursou estudos de bacharelato no instituto de ensino medio de Ferrol."}
{"id": "35694", "revid": "15490", "url": "https://gl.wikipedia.org/wiki?curid=35694", "title": "Agapito II, papa", "text": "Agapito II, nado en Roma e finado en outubro de 955, foi o Papa n.\u00ba 129 da Igrexa cat\u00f3lica de 946 a 955.\nTraxectoria.\nFoi elixido papa, ao igual c\u00f3 seu predecesor, por disposici\u00f3n do pr\u00edncipe e senador romano Alberico II, que ao igual c\u00e1 s\u00faa nai Marozia, someteu durante d\u00e9cadas aos pont\u00edfices \u00e1 s\u00faa vontade.\nDurante o seu pontificado, en 947 faleceu Hugo de Arl\u00e9s cando xa abdicara como rei de Italia a favor do seu fillo Lotario. Este morreu no 950 envelenado por Berengario II de Ivrea, quen se fixo coroar rei de Italia xunto ao seu fillo Adalberto, e para afianzar a s\u00faa posici\u00f3n, quixo casar a este coa vi\u00fava de Lotario, Adelaida de Borgo\u00f1a\nAdelaida pediu auxilio ao rei xermano Ot\u00f3n I, que no 951 entrou en Italia, e en Pavia se fixo proclamar rei dos francos e os lombardos e casou con Adelaida. Ante isto, Berengario cedeu e aceptou rendirlle vasalaxe, polo que foi reco\u00f1ecido como rei de Italia.\nCon esta intervenci\u00f3n, Ot\u00f3n I persegu\u00eda ser coroado emperador polo papa Agapito II, pero Alberico op\u00faxose e obrigou ao Papa a enviar unha embaixada ao rei alem\u00e1n na que lle comunicaba a s\u00faa negativa \u00e1 coroaci\u00f3n imperial.\nEsta non foi a \u00faltima proba de forza por parte de Alberico II, pois antes de morrer no 954, fixo xurar ao pobo romano e ao papa Agapito que ao falecer este ser\u00eda elixido como pont\u00edfice o seu propio fillo Octaviano."}
{"id": "35698", "revid": "98629", "url": "https://gl.wikipedia.org/wiki?curid=35698", "title": "Alexandre VIII, papa", "text": "Alexandre VIII, nado co nome de Pietro Vito Ottoboni en Venecia o 22 de abril de 1610 e finado en Roma o 1 de febreiro de 1691, foi papa da Igrexa cat\u00f3lica entre 1689 e 1691.\nTraxectoria.\nPertenc\u00eda a unha ilustre familia veneciana de orixe d\u00e1lmata: foi o m\u00e1is novo dos nove fillos de Marco Ottoboni, Gran Chanceler da Rep\u00fablica de Venecia, e da s\u00faa esposa Vittoria Tornielli.\nRealizou os seus estudos con brillantez na Universidade de Padua, onde en 1627 completou un doutoramento en dereito civil e can\u00f3nico.\nFoi a Roma durante o pontificado de Urbano VIII, que o nomeou referendario do Tribunal da Signatura Apost\u00f3lica, e posteriormente gobernador das cidades de Terni, Rieti Spoleto.\nDesco\u00f1\u00e9cense as circunstancias da s\u00faa ordenaci\u00f3n sacerdotal.\nCardealado e episcopado.\nA petici\u00f3n da Rep\u00fablica de Venecia, en 1652 o papa Inocencio X ordenouno cardeal do t\u00edtulo de \"San Salvatore in Lauro\".\nEn 1654 foi consagrado bispo de Brescia. En 1660 mudou o seu t\u00edtulo cardinalicio polo de \"San Marco\". Dimitiu da s\u00faa s\u00e9 episcopal de Brescia en 1664. Tres anos despois o papa Clemente IX nomeouno datario da S\u00faa Santidade. En 1677 foi investido inquisidor de Roma e secretario do Santo Oficio polo papa Inocencio XI. Ese mesmo ano cambiou o seu t\u00edtulo cardinalicio polo de \"Santa Maria in Trastevere\". Tam\u00e9n como cardeal optou sucesivamente \u00f3 t\u00edtulo de \"Santa Prassede\" (1680), e \u00f3s bispados suburbicarios de Sabina (1681), Frascati (1683) e Porto-Santa Rufina (1687). Ese mesmo ano foi elixido vice-decano do Sacro Colexio Cardinalicio.\nParticipou nos conclaves de 1667, 1669-1670, 1676 e 1689, resultando elixido papa neste \u00faltimo.\nElecci\u00f3n papal.\n\u00c1 morte de Inocencio XI o embaixador do Rei Lu\u00eds XIV de Francia apertou o conclave para que elixise a Ottoboni, xa octoxenario e \"a priori\" bastante d\u00f3cil ante os prop\u00f3sitos franceses. Por\u00e9n, foi dif\u00edcil alcanzar unha maior\u00eda, xa que oito cardeais estaban ausentes. Ademais, no curso da reuni\u00f3n outro cardeal faleceu e dous m\u00e1is tiveron que abandonala por enfermidade. Despois de cincuenta d\u00edas de votaci\u00f3ns e de que funcionasen as presi\u00f3ns e as promesas de futuro, resultou elixido por unanimidade: era o 16 de outubro de 1689. Dez d\u00edas despois foi coroado papa na Patriarcal Bas\u00edlica Vaticana polo cardeal Francesco Maidalchini, protodi\u00e1cono de \"Santa Maria in Via Lata\".\nPapado.\nO seu pontificado durou s\u00f3 un ano e catro meses, pero resultou excepcionalmente activo.\n\u00c1 morte do seu predecesor o tesouro pontificio estaba en condici\u00f3ns saneadas. Inocencio VIII inverteu a situaci\u00f3n de prosperidade: rebaixou os impostos e dilapidou as finanzas papais en d\u00e1divas \u00e1 s\u00faa familia.\nContravindo as pr\u00e1cticas do pontificado anterior, inmediatamente despois de que o elixisen papa lanzouse a un nepotismo desenfreado: en Roma rexistrouse un aut\u00e9ntico desembarco de \"Ottoboni\" venecianos e de achegados a estes, todos prestos a recibiren cargos e prebendas. Cingu\u00edndose \u00f3s seus familiares m\u00e1is pr\u00f3ximos, nomeou un dos seus sobri\u00f1os, Antonio, xeneral en xefe dos ex\u00e9rcitos dos Estados da Igrexa; a outro sobri\u00f1o, Pietro, de s\u00f3 dezanove anos, nomeouno cardeal di\u00e1cono \"pro illa vice\" de \"San Lorenzo in Damaso\", gobernador de Fermo, Tivoli e Capranica, vicechanceler da Igrexa Romana, secretario de memoriais e vigairo papal no territorio de Avignon; a un terceiro sobri\u00f1o, Marco, que era chepudo e coas facultades mentais algo diminu\u00eddas, nomeouno superintendente das fortalezas e as galeras papais, e comprou para el o ducado de Fiano mediante o pago dunha aut\u00e9ntica fortuna. Disque Alexandre VIII, previndo que lle quedaba pouca vida e que o seu sucesor non ser\u00eda tan pr\u00f3digo, instaba os seus favorecidos a acapararen rapidamente o m\u00e1ximo de prebendas coa frase: \"Le 24 stanno per scoccare\" (Falta pouco para media noite).\nA finais de 1690 e mediante decreto do Santo Oficio condenou 31 proposici\u00f3ns das m\u00e1is de 200 presentadas por un grupo de te\u00f3logos xesu\u00edtas belgas, especificamente os da universidade de Lovaina, a prop\u00f3sito da graza, a penitencia e da eucarist\u00eda, as\u00ed como a teor\u00eda do \"pecado filos\u00f3fico\". Tam\u00e9n se opuxo \u00f3 \"rigorismo\" excesivo de determinadas correntes morais, contraposto \u00f3 \"laxismo\" que fora denunciado en pontificados anteriores.\nMalia o patrocino do monarca franc\u00e9s, condenou a declaraci\u00f3n realizada en 1682 polo clero deste pa\u00eds en relaci\u00f3n coas liberdades da igrexa galicana. Mediante a bula \"Inter multiciples\" de 1692 declarou anulados catro artigos daquela declaraci\u00f3n, as\u00ed como o dereito de regal\u00eda. Por\u00e9n, Lu\u00eds XIV, cunha situaci\u00f3n pol\u00edtica en momento cr\u00edtico, conseguiu ganancias coas disposici\u00f3ns pac\u00edficas do novo papa, e restitu\u00edu a este o territorio de Avi\u00f1\u00f3n e do Condado Venasino, \u00f3 tempo que renunciaba \u00f3 dereito de asilo da Embaixada francesa. En compensaci\u00f3n, Alexandre VIII nomeou o m\u00e1is f\u00e9rvido dos galicanos, o bispo de Beauvais e embaixador de Francia ante a Santa S\u00e9 Toussaint de Forbin Janson, cardeal do t\u00edtulo de \"San Agnese fuori le mura\".\nComprou os libros e manuscritos da ra\u00ed\u00f1a Cristina de Suecia para nutrir a Biblioteca Vaticana.\nAxudou \u00e1 s\u00faa Venecia natal con xenerosos subsidios na guerra en contra dos turcos.\nInstitu\u00edu na China as dioceses de Pequ\u00edn e Nanking.\nCanonizou a san Lorenzo Giustiniani, a san Xo\u00e1n de Deus e a san Pascual Bail\u00f3n.\nConvocou tres consistorios, nos que creou un total de catorce cardeais.\nMorte.\nMorreu en Roma o 1 de febreiro de 1691, e est\u00e1 sepultado na Patriarcal Bas\u00edlica Vaticana baixo un suntuoso mausoleo obra de Arrigo di San Martino.\nAs profec\u00edas de San Malaqu\u00edas ref\u00edrense a este papa como \"P\u0153nitentia gloriosa\" (A penitencia gloriosa), cita que \u00f3 parecer fai referencia \u00f3 seu nome de pila, Pedro, pois o ap\u00f3stolo Pedro \u00e9 considerado o \"gran arrepentido\", a\u00ednda que nunha segunda lectura se asocia a cita co d\u00eda en que foi elixido, consagrado a San Bruno, considerado o anxo da penitencia. Existe outra terceira explicaci\u00f3n \u00e1 cita, e \u00e9 a que fai referencia a que forzou \u00f3s bispos franceses \u00f3 arrepentimento na s\u00faa \"Declaraci\u00f3n do Clero de Francia\""}
{"id": "35699", "revid": "1987", "url": "https://gl.wikipedia.org/wiki?curid=35699", "title": "Alexandre VII, papa", "text": "Alexandre VII, nado en Siena (Gran Ducado de Toscana) o 13 de febreiro de 1599 e finado en Roma o 22 de maio de 1667, foi o 237\u00ba papa da Igrexa cat\u00f3lica e bispo de Roma dende 1655 at\u00e9 a s\u00faa morte.\nTraxectoria.\nPrimeiros anos, sacerdocio e episcopado.\nNaceu en Siena como Fabio Chigi. Foi ordenado sacerdote en decembro de 1634, e ao ano seguinte foi nomeado bispo de Nard\u00f2. Recibiu a consagraci\u00f3n episcopal o 1 de xullo de 1635, de mans do bispo de Malta Miguel Juan Balaguer Camarasa. No consistorio do 19 de febreiro de 1652, o papa Inocencio X creouno cardeal.\nPapado.\nInicialmente contrario ao nepotismo, durante o seu primeiro ano do seu papado prohibiu aos seus parentes mesmo visitar Roma. Non obstante, durante o consistorio do 2 de abril de 1656, anunciou que o seu irm\u00e1n e os seus sobri\u00f1os acudir\u00edan a asistirlle quedando a partir de ent\u00f3n en mans dos seus parentes a administraci\u00f3n eclesi\u00e1stica. Esta medida, que supuxo un novo florecemento do nepotismo, complementouna proporcionando aos membros da s\u00faa familia que resid\u00eda na s\u00faa cidade natal os postos civ\u00eds e eclesi\u00e1sticos mellor pagados as\u00ed como magn\u00edficos pazos e facendas.\nFavoreceu os espa\u00f1ois nas s\u00faas reclamaci\u00f3ns sobre Portugal, que restablecera a s\u00faa independencia en 1640.\nMantivo a condena contra o xansenismo ao defender este a maldade da natureza humana. Favoreceu aos xesu\u00edtas, conseguindo a s\u00faa readmisi\u00f3n en Venecia.\nFoi inimigo do sucesor do Cardeal Richelieu o tam\u00e9n poderoso no Reino de Francia, cardeal Mazarino. Este realizou unha pol\u00edtica a prol do seu Estado en contra dos intereses da Igrexa cat\u00f3lica en Europa.\nFomentou as\u00ed mesmo a arquitectura e o embelecemento xeral de Roma, onde se derrubaron casas para realizar un novo trazado das r\u00faas romanas, convert\u00e9ndose ademais nun gran mecenas, especialmente de Bernini, a quen encargou a construci\u00f3n da bela columnata da praza da Bas\u00edlica de San Pedro e confiou obras como a ornamentaci\u00f3n da igrexa de Santa Mar\u00eda del Popolo.\nCanonizou a Francisco de Sales, Ram\u00f3n Nonato e Tom\u00e9 de Villanueva."}
{"id": "35700", "revid": "88628", "url": "https://gl.wikipedia.org/wiki?curid=35700", "title": "Hadri\u00e1n VI, papa", "text": "Hadri\u00e1n VI, nado co nome de Adriaan Florenszoon Boeyens, tam\u00e9n co\u00f1ecido como Adriano de Utrecht, nado en Utrecht (daquela pertencente ao Sacro Imperio Romano Xerm\u00e1nico) o 2 de marzo de 1459 e finado en Roma o 14 de setembro de 1523, foi papa da Igrexa cat\u00f3lica entre o 9 de xaneiro de 1522 e o 14 de setembro de 1523.\nLonxe da avidez, as manobras e a longa espera de anteriores aspirantes ao trono de San Pedro no af\u00e1n por acadalo, Hadri\u00e1n mostrouse indiferente ao cargo, non fixo nada por acadalo e, mergullado como estaba nas intricadas tarefas da rexencia de Espa\u00f1a, nin sequera asistiu ao conclave no que foi designado. De todos modos, a s\u00faa aparente desidia por erixirse na m\u00e1xima autoridade da igrexa cat\u00f3lica estaba plenamente compensada co interese do seu egrexio disc\u00edpulo, o emperador Carlos V, que premeu canto foi necesario para lograr a chegada ao solio pontificio do seu antigo preceptor.\nTraxectoria.\nEra fillo dun ebanista, e foi educado na \"devotio moderna\", no amor \u00e1 virtude e \u00e1 ciencia. En 1479 ingresou na Universidade de Lovaina, onde m\u00e1is tarde ser\u00eda profesor de teolox\u00eda e reitor.\nFoi elixido por Maximiliano de Austria como mestre do seu neto Carlos de Gante. Exerceu o seu cometido durante dez anos (1505-1515), levando a cabo importantes misi\u00f3ns en defensa dos intereses do seu pupilo.\nEn 1516 o herdeiro das coroas de Castela e Arag\u00f3n enviou a Hadri\u00e1n como legado ante o cardeal Cisneros, rexente dos reinos trala morte en xaneiro de Fernando o Cat\u00f3lico.\nFernando fixo o seu testamento mentres presid\u00eda, xa enfermo, as Cortes de Burgos en xullo de 1515. Deixou como herdeiro ao infante Fernando. Este documento foi levado axi\u00f1a ao mestre, que recibiu plenos poderes, mesmo para tomar posesi\u00f3n da Coroa de Castela.\nXa convertido en rei de Espa\u00f1a, Carlos I agradeceu os servizos prestados polo fiel mentor impulsando o seu ascenso na carreira eclesi\u00e1stica, primeiro como bispo de Tortosa en 1516, m\u00e1is tarde como inquisidor xeneral da Coroa de Arag\u00f3n e despois da de Castela, e xa por fin como membro do colexio cardenalicio.\nRexente de Castela.\nCarlos V distinguiuno confi\u00e1ndolle a rexencia de Espa\u00f1a cando tivo que ausentarse do pa\u00eds en 1520 por mor da designaci\u00f3n como cabeza do Sacro Imperio. Non foi unha encomenda f\u00e1cil, pois nese momento os castel\u00e1ns queix\u00e1banse da soberbia e cobiza dos borgo\u00f1\u00f3ns. Ausente o rei, orixinouse a Guerra das Comunidades de Castela, que terminou coa batalla de Villalar, e a revolta das xerman\u00edas levantinas. As\u00ed, o 31 de outubro de 1520, contando con apoio suficiente inicia as hostilidades.\nPontificado.\nO 9 de xaneiro de 1522 foi elixido Papa, sucedendo a Le\u00f3n X. Nese momento estaba en Gasteiz exercendo a rexencia de Espa\u00f1a, preparando Navarra para a defensa fronte \u00e1 invasi\u00f3n francesa. A noticia chegou \u00e1 Casa do Cord\u00f3n, onde se hospedaba, o 22 dese mes. Foi o \u00faltimo Papa non italiano at\u00e9 1978, en que foi elixido o polaco Karol Wojty\u0142a (Xo\u00e1n Paulo II).\nNunha solemne declaraci\u00f3n, aceptou a elecci\u00f3n o 8 de marzo de 1522. Proclamou a s\u00faa confianza en Cristo, \u00abque lle dar\u00e1 forza, a\u00ednda sendo indigno, para defender a cristiandade contra os ataques do mal, e para reducir, ao exemplo do bo pastor, a unidade da Igrexa aos que erran e est\u00e1n enganados\u00bb. Axi\u00f1a emprendeu a viaxe, acompa\u00f1ado do seu secretario e bi\u00f3grafo, o Doutor Blas Ortiz, seguindo o curso do Ebro at\u00e9 Tarragona, onde embarcou cara a Roma. A cerimonia de coroaci\u00f3n tivo lugar o 31 de agosto.\n\u00c1 chegada do Papa na cidade hab\u00eda unha praga de peste. Ao d\u00eda seguinte da coroaci\u00f3n pediu axuda aos cardeais para o seu duplo proxecto: a uni\u00f3n dos pr\u00edncipes cristi\u00e1ns para combater o Imperio Otom\u00e1n e a reforma da curia. Tivo dificultades entre os cardeais, non habituados ao seu estilo de vida sobrio e austero. O seu costume de celebrar a misa a diario, algo ins\u00f3lito daquela, produciu rexeitamento. No consistorio do 26 de marzo de 1523 o cardeal de Santa Croce quixo pedir a confirmaci\u00f3n dos indultos e privilexios concedidos por Le\u00f3n X. Cando o cardeal lle lembrou a inaudita amabilidade coa que os cardeais o elixiran Sumo Pont\u00edfice, Hadri\u00e1n retrucou que o chamaran ao martirio e o c\u00e1rcere. Al\u00ed ti\u00f1a unha Igrexa esgotada e pobre, polo que lles deb\u00eda moi pouco; eles foran m\u00e1is ben os seus verdugos.\nCurtido nos avatares pol\u00edticos antes da chegada a Roma, o seu breve paso polo Vaticano non lle deu oportunidade de utilizar a experiencia adquirida nas tarefas de estado. E malia que deb\u00eda a elecci\u00f3n como Papa ao empe\u00f1o de Carlos V, non por iso lle foi d\u00f3cil e submiso de forma incondicional.\nHadri\u00e1n fixo esforzos por obrar con imparcialidade na pugna continuada entre Carlos e Francisco I de Francia. Malia todo, finalmente entrou en alianza secreta con Carlos V, Inglaterra e Venecia en contra de Francia. A s\u00faa morte temper\u00e1 (setembro de 1523) impediulle realizar calquera acci\u00f3n no seo de tal alianza, como tampouco lle permitiu p\u00f3r remedio alg\u00fan ao avance da Reforma protestante de Marti\u00f1o Lutero.\nDurante o seu pontificado, Hadri\u00e1n VI canonizou a Antonino de Florencia.\nAs profec\u00edas de San Malaqu\u00edas ref\u00edrense a el coma \"Leo Florentius\" (O le\u00f3n de Florencia), cita que fai referencia ao apelido familiar (Florenz), cuxo escudo de armas cont\u00e9n un le\u00f3n."}
{"id": "35701", "revid": "98629", "url": "https://gl.wikipedia.org/wiki?curid=35701", "title": "Fiz V, antipapa", "text": "Amadeu VIII de Savoia, nado en Chamb\u00e9ry o 4 de setembro de 1383 e finado en Thonon-les-Bains o 6 de xaneiro de 1451, foi conde (1391-1416) e duque (1416-1440) de Savoia. De 1439 ao 1449 foi antipapa co nome de Fiz V ou F\u00e9lix V.\nTraxectoria.\nAo morrer o seu pai, Amadeu VII de Savoia, o novo conde era moi novo polo que a s\u00faa nai Bona de Berry asumiu a rexencia pero foi apartada do poder por intrigas palacianas. Arredor de 1400 asumiu o poder, incrementou os seus dominios e casou con Mar\u00eda de Borgo\u00f1a en 1401. Despois da morte da s\u00faa dona retirouse \u00e1 vida mon\u00e1stica en 1434 e fundou a orde de San Mauricio e. En 1439 o Concilio de Basilea contrario a Ux\u00edo IV elixiuno papa. En 1449 ao morrer Ux\u00edo IV, Amadeo abdicou deseguido.\nA igrexa cat\u00f3lica teno polo \u00faltimo dos antipapas hist\u00f3ricos e xa no seu tempo tivo poucos seguidores."}
{"id": "35702", "revid": "98629", "url": "https://gl.wikipedia.org/wiki?curid=35702", "title": "Alexandre V, antipapa", "text": "Pietro Philargi de Candia ou \"Pietro de Candia\", nado en 1340 e finado o 3 de maio de 1410, foi elixido papa en Pisa baixo o nome de Alexandre V durante o Gran Cisma de Occidente. Como todos os papas de Avignon e os papas de Pisa desta \u00e9poca, \u00e9 considerado hoxe pola Igrexa cat\u00f3lica como un antipapa, a\u00ednda que a devandita postura non foi historicamente uniforme como o demostra o feito de que o seguinte papa que adoptou o nome de Alexandre, Roderic Borja y Borja, utilizou o numeral VI."}
{"id": "35703", "revid": "98629", "url": "https://gl.wikipedia.org/wiki?curid=35703", "title": "Xo\u00e1n XXIII, antipapa", "text": "Baldassarre Cossa, nado en Procida, provincia de N\u00e1poles, cara o ano 1360 e finado en Florencia o 22 de decembro de 1419, elixido papa polo concilio de Pisa en 1410 baixo o nome de Xo\u00e1n XXIII, depositado polo concilio de Constanza en 1415, \u00e9 considerado como un antipapa pola Igrexa cat\u00f3lica. En consecuencia, o cardeal Roncalli escolleu o nome de Xo\u00e1n XXIII no momento da s\u00faa elecci\u00f3n como papa varios s\u00e9culos despois, en 1958."}
{"id": "35704", "revid": "72012", "url": "https://gl.wikipedia.org/wiki?curid=35704", "title": "Clemente VIII, antipapa", "text": "Clemente VIII, nado co nome de Gil S\u00e1nchez Mu\u00f1oz y Carb\u00f3n en Teruel entre 1369-1370 e finado en Mallorca o 28 de decembro de 1446, foi un relixioso aragon\u00e9s.\nTraxectoria.\nArcipreste de Teruel e antigo c\u00f3engo de Barcelona, foi un antipapa non reco\u00f1ecido oficialmente da Igrexa cat\u00f3lica, que substitu\u00edu a Bieito XIII o 10 de xu\u00f1o de 1424, mantendo as s\u00faas pretensi\u00f3ns pontificias ata o 26 de xullo de 1429.\nA s\u00faa elecci\u00f3n foi unha farsa de s\u00f3 tres cardeais, pero Mu\u00f1oz aceptou e tomou o nome de Clemente VIII. Marti\u00f1o V ordenou aos bispos de Barcelona e Tortosa que intervi\u00f1esen para resolver este cisma. A situaci\u00f3n perdurou, non obstante, uns anos m\u00e1is, pois o enfrontamento pol\u00edtico entre o papa e o rei aragon\u00e9s Afonso V polo reino de N\u00e1poles fixo que se mantivese de forma artificial o cisma. O papa enviou como legado a Alfonso de Borja (o futuro papa Calisto III) para negociar co rei o fin do seu apoio ao antipapa. As\u00ed, cando o rei Afonso conseguiu que Marti\u00f1o V fixese tam\u00e9n concesi\u00f3ns (entre as que se inclu\u00edan as relativas \u00e1 s\u00faa posesi\u00f3n do reino de N\u00e1poles) obrigou a abdicar a Clemente VIII. O \u00faltimo acto desta farsa foi o reco\u00f1ecemento no castelo de Pe\u00f1\u00edscola de Marti\u00f1o V por Clemente VIII, os seus tres cardeais e dignatarios, abandonando o seu nome pontificio e volvendo a tomar o seu nome de bautismo.\nMart\u00edn V nomeouno ent\u00f3n bispo de Mallorca."}
{"id": "35705", "revid": "75439", "url": "https://gl.wikipedia.org/wiki?curid=35705", "title": "Bieito XIV Garnier, antipapa", "text": "Bernard Garnier, nado cara a 1370 e finado cara a 1450, foi un cl\u00e9rigo franc\u00e9s, proclamado como Papa da Igrexa cat\u00f3lica como sucesor do antipapa Bieito XIII. Actuou como \"papa en segredo\" aproximadamente desde 1425, a\u00ednda que a s\u00faa elecci\u00f3n para o cargo resultou extremadamente absurda.\nTraxectoria.\nPouco antes de morrer o antipapa Bieito XIII designou no castelo de Pe\u00f1\u00edscola a catro cardeais entre os seus cl\u00e9rigos leais de maior confianza, encarg\u00e1ndolles a elecci\u00f3n do seu sucesor. Trala s\u00faa morte, tres deles constitu\u00edronse en conclave e designaron como sucesor do \"Papa Luna\" a un cl\u00e9rigo espa\u00f1ol co t\u00edtulo de Clemente VIII, derradeiro pont\u00edfice sucesor da antiga s\u00e9 papal de Avignon.\nNon obstante, un deses catro cardeais seguidores de Bieito XIII era o arquidecano de Rodez, un cl\u00e9rigo franc\u00e9s chamado Jean Carrier, que se opuxo totalmente \u00e1 elecci\u00f3n dos seus colegas, e para rexeitala autoproclamouse como equivalente ao colexio cardenalicio, convocou un conclave formado s\u00f3 por el mesmo, e deste xeito en 1425 elixiu grotescamente a Bernard Garnier como pont\u00edfice, sendo este un cl\u00e9rigo en funci\u00f3ns que traballara con el anteriormente na diocese de Rodez e que tam\u00e9n fora un decidido partidario de Bieito XIII.\nA designaci\u00f3n non foi comunicada a Clemente VIII nin aos seus seguidores, e Jean Carrier mant\u00edvoa en segredo, ocult\u00e1ndoa ao propio Bernard Garnier, que executaba as s\u00faas funci\u00f3ns clericais no sur de Francia como sancrist\u00e1n. Non obstante, unha carta do Conde de Armagnac a Xoana de Arco revelou que \"\"o arquidecano de Rodez\" (o propio Jean Carrier) co\u00f1ec\u00eda o paradoiro de Bieito XIV e \"que o aceptaba como papa\"\", pois en xaneiro de 1427 o propio Jean Carrier revelara esta designaci\u00f3n secreta ao conde Jean IV de Armagnac, o seu protector. Ao sa\u00edr \u00e1 luz o esc\u00e1ndalo, Bernard Garnier, que por ent\u00f3n estaba ao servizo dos Condes de Foix, negou toda relaci\u00f3n vixente con Carrier e rexeitou intentar sequera revivir o cisma dentro da Igrexa cat\u00f3lica. Absolto de toda culpa, Garnier continuou a s\u00faa carreira eclesi\u00e1stica durante varios anos m\u00e1is, a\u00ednda que se conservan rexistros segundo os cales continuamente sufriu molestias e ataques como resultado de ser nomeado antipapa por un cardeal cism\u00e1tico.\nLiteratura.\nDous novelistas franceses, Jean Raspail e Gerard Bavoux, escribiron obras de ficci\u00f3n seguindo esta li\u00f1a sucesoria, chegando ao punto de imaxinar un actual Bieito XL."}
{"id": "35708", "revid": "23204", "url": "https://gl.wikipedia.org/wiki?curid=35708", "title": "Clemente VII, antipapa", "text": "Roberto de Xenebra, nado en Gen\u00e8ve 1342 e finado o 16 de setembro de 1394, foi un nobre e relixioso da casa de Savoia, elixido papa da Igrexa cat\u00f3lica polos cardeais franceses que se opu\u00f1an a Urbano VI, convert\u00e9ndose no primeiro antipapa do Cisma Occidental, co nome de papa Clemente VII.\nTraxectoria.\nEra fillo de Amadeo III, conde de Xenebra. Foi ordenado bispo de Th\u00e9rouanne en 1361, arcebispo de Cambray en 1368, e cardeal en 1371.\nEn 1377, mentres serv\u00eda como legado papal, dirixiu persoalmente as tropas prestadas ao papado por John Hawkswood para reducir a pequena cidade de Cesena no territorio de Forl\u00ec, que obtivera recentemente a s\u00faa independencia dos territorios pontificios; al\u00ed supervisou o masacre de 4.000 civ\u00eds, unha atrocidade dadas as regras de guerra do momento, polo que foi co\u00f1ecido co alcume de \"carniceiro de Cesena\".\nEntre 1305 e 1377 os papas residiron en Avignon. En 1378, o papa Gregorio XI decidiu intentar o regreso do papado a Roma a instancias de Catarina de Siena. A\u00ednda que prognosticou que o experimento ser\u00eda un fracaso, morreu pouco despois da s\u00faa chegada. O dereito can\u00f3nico indicaba que o novo papa deb\u00eda ser elixido no lugar onde morrera o antigo papa, polo que deb\u00eda ser elixido na cidade de Roma. A poboaci\u00f3n romana reuniuse e ameazou con reaccionar de modo violento ante os cardeais se non se elix\u00eda un italiano como Pont\u00edfice. O 8 de abril de 1378, Roberto de Xenebra votou a prol do arcebispo Bartolomeu Prignano de Bar (que non era cardeal) como papa Urbano VI.\nUrbano VI, pola s\u00faa banda, estivo en desacordo co colexio cardinalicio dende o inicio do seu pontificado. Roberto e trece cardeais franceses formaron unha coalici\u00f3n que buscaba substitu\u00edr a Urbano ao declarar que a s\u00faa elecci\u00f3n fora inv\u00e1lida, xa que o conclave fora celebrado baixo a ameaza de violencia por parte do pobo romano, polo que realizaron outra elecci\u00f3n, na que Roberto foi elixido papa en Fondi o 20 de setembro de 1378. Os reinos de Francia, Escocia, Castela, Arag\u00f3n, Navarra, Portugal, Dinamarca, alg\u00fans estados alem\u00e1ns, Noruega, e os territorios dos Savoia, reco\u00f1ec\u00e9rono como papa, pero os italianos non, apoiando o papado oposto de Urbano VI. Roberto consecuentemente fixou a s\u00faa s\u00e9 en Avignon, como Clemente VII, e cedeu a maior parte dos Estados Pontificios a Lu\u00eds II de Anjou.\nCon Roberto de Xenebra iniciouse o Gran Cisma de Occidente, a segunda das grandes escisi\u00f3ns dentro da Igrexa Cat\u00f3lica, que durou at\u00e9 1417. A lexitimidade do papado de Avignon foi grande, mesmo entre te\u00f3logos e relixiosos de renome; Pierre d'Ailly, Philippe de Maizieres, Jean Gerson, Nicol\u00e1s de Clemanges, san Vicente Ferrer, o beato Pedro de Luxemburgo e santa Colette de Corbie, entre outros, defenderon o dereito de Clemente.\nCoa reunificaci\u00f3n do papado en Roma polo Concilio de Constanza, fixouse \"a posteriori\" que a li\u00f1a de Avignon se considerar\u00eda non can\u00f3nica."}
{"id": "35709", "revid": "839", "url": "https://gl.wikipedia.org/wiki?curid=35709", "title": "Nicolao V, antipapa", "text": "Pietro Rainalduccio, nado en Corvara (Abruzos) en 1260 e finado en Avi\u00f1\u00f3n en 1333, foi un relixioso italiano, considerado antipapa pola igrexa cat\u00f3lica.\nTraxectoria.\nEn 1328 foi coroado papa co nome de Nicolao V a instancias do emperador alem\u00e1n Lu\u00eds IV da Baviera, en oposici\u00f3n a Xo\u00e1n XXII, que o excomungara, acusandoo de bruxer\u00eda. O seu pontificado durou dous anos, durante os cales se someteu ao seu rival, pasando a vivir na cidade en que este reinaba, Avi\u00f1\u00f3n, onde veu a falecer pouco tempo despois."}
{"id": "35710", "revid": "23204", "url": "https://gl.wikipedia.org/wiki?curid=35710", "title": "Bieito XIII, antipapa", "text": "Pedro Mart\u00ednez de Luna, nado en Illueca (actual provincia de Zaragoza) en 1328 e finado en Pe\u00f1\u00edscola (actual provincia de Castell\u00f3 en 1423, m\u00e1is co\u00f1ecido co alcume de Papa Luna, foi papa na obediencia de Avignon co nome de Bieito XIII, e cardeal desde decembro de 1375. Actualmente est\u00e1 considerado como antipapa.\nTraxectoria.\nNado no reino de Arag\u00f3n, era membro da familia Luna, unha das principais familias aragonesas, emparentada con arcebispos e reis. Dedicouse \u00e1 igrexa, como era tradici\u00f3n cos segundos fillos da casa de Luna. Estudou leis na Universidade de Montpellier, onde m\u00e1is tarde foi profesor de dereito can\u00f3nico.\nFoi nomeado cardeal polo papa Gregorio XI nos turbulentos anos da sede de Avi\u00f1\u00f3n. Acompa\u00f1ou \u00f3 pont\u00edfice cando, a instancias de Santa Catarina de Siena, este foi a Roma. O papa Gregorio XI faleceu durante os preparativos para o seu regreso a Avi\u00f1\u00f3n, fuxindo dos conflitos e revoltas en Roma.\nObrigados polo pobo romano, que irrompeu no conclave tirando unha porta e que ameazou con decapitalos, a maior\u00eda dos cardeais votaron \u00f3 futuro Urbano VI. Trala chegada dos restantes cardeais que non puideran acudir a Roma a tempo, consultouse a Pedro de Luna sobre a lexitimidade do conclave, e cos datos achegados canonicamente entendeuse que non fora legal, xa que se votara por medo, non por convicci\u00f3n. Elixiuse ent\u00f3n a Clemente VII, que volveu a Avi\u00f1\u00f3n. Pedro de Luna foi legado deste pont\u00edfice durante 16 anos.\n\u00c1 morte de Clemente VII en 1394, Pedro foi elixido pont\u00edfice por 20 dos 21 votos, e tomou o nome de Bieito XIII. Francia op\u00faxose a este papa que non era tan influenciable e que ademais era s\u00fabdito da Coroa de Arag\u00f3n. Foi premido para que renunciase, \u00f3 que se negou alegando un dano irreparable \u00e1 igrexa. Curiosamente, esta actitude s\u00faa foi a que a historia recordar\u00eda, xurdindo o dito popular castel\u00e1n de \"Sigui\u00f3 en sus trece\". A\u00ednda que nun momento dado houbo tres papas simultaneamente (Xo\u00e1n XXII, Gregorio XII e el), Bieito sempre aduciu que o seu papado era o v\u00e1lido dado que el era o \u00fanico papa que fora elixido cardeal antes do Cisma de Occidente, e por tanto o \u00fanico realmente lex\u00edtimo. Pero finalmente, as teses conciliaristas, que defend\u00edan que o concilio era superior \u00f3 papa, triunfaron e foi deposto no concilio de Constanza xunto cos papas de Avi\u00f1\u00f3n e Roma, deixando a Marti\u00f1o V como pont\u00edfice \u00fanico en Roma. Mart\u00edn V enviou a Espa\u00f1a a un legado coa misi\u00f3n de envelenar a Pedro Luna, pero non tivo \u00e9xito. Pedro Mart\u00ednez de Luna morreu en 1423 en Pe\u00f1\u00edscola, a onde mudara a sede papal, no antigo castelo da Orde do Temple.\nTrala s\u00faa morte os seus cardeais elixiron \u00f3 seu sucesor, Gil S\u00e1nchez Mu\u00f1oz, que tomou o nome de Clemente VIII, \u00faltimo papa da obediencia de Avi\u00f1\u00f3n, no Sal\u00f3n do Conclave do castelo de Pe\u00f1\u00edscola, lugar onde residiu ata a s\u00faa abdicaci\u00f3n en Marti\u00f1o V. Esta tivo lugar en San Mateo, no Maestrazgo castellonense, o 26 de xullo de 1429, principalmente debido \u00e1s presi\u00f3ns pol\u00edticas de Afonso V de Arag\u00f3n, inmerso na conquista do reino de N\u00e1poles. Con esta abdicaci\u00f3n deuse o Cisma por finalizado.\nBieito foi seguido tam\u00e9n por Bernard Garnier, o antipapa Bieito XIV, que actuou como papa en segredo. Unha carta do conde de Armagnac a Xoana de Arco revela que o arquidecano de Rodez co\u00f1ec\u00eda o paradeiro de Bieito XIV e que o aceptaba como papa. Dous novelistas, Jean Raspail e Gerard Bavoux, imaxinan que a li\u00f1a sucesora continuou. Alg\u00fans incluso cren que hoxe existe un papa desta sucesi\u00f3n co t\u00edtulo de Bieito XL."}
{"id": "35712", "revid": "85894", "url": "https://gl.wikipedia.org/wiki?curid=35712", "title": "Alexandre IV, papa", "text": "Alexandre IV, nado coma Rinaldo Conti en Anagni (Italia) cara a 1199 e finado en Viterbo o 25 de maio de 1261, foi o 181\u00ba Papa da Igrexa cat\u00f3lica dende 1254 ata 1261, referido coma \"Signum ostiense\" nas profec\u00edas de San Malaqu\u00edas.\nTraxectoria.\nFoi sobri\u00f1o por parte de nai do papa Gregorio IX, e tam\u00e9n familiar do papa Inocencio III. O seu t\u00edo Gregorio IX faino cardeal en 1227, despois cardeal-bispo de Ostia en 1231. \u00c1 morte de Inocencio IV, elix\u00edrono papa en N\u00e1poles o 12 de decembro de 1254.\nO seu pontificado \u00e9 marcado polos esforzos de unificaci\u00f3n entre as igrexas ortodoxa e cat\u00f3lica, a protecci\u00f3n das universidades, os favores concedidos as ordes mendicantes e aos seus intentos de organizar cruzadas contra os T\u00e1rtaros. Cando as autoridades acad\u00e9micas e relixiosas tentaron exclu\u00edr a franciscanos e dominicos do ensino universitario, Alexandre IV mediou no conflito propiciando o doutoramento de Boaventura de Bagnoregio e de Tom\u00e9 de Aquino que ter\u00e1n unha grande influencia na filosof\u00eda medieval.\nEn 1255 aprobou a creaci\u00f3n da Universidade de Salamanca por Afonso X, concedeulle selo propio e a licenza \"ubique docendi\".\nEn 1256 promulgou a bula \"Liceo Ecclesiae Catholicae\", pola que organizou os diversos grupos de ermit\u00e1ns de inspiraci\u00f3n agustiniana, nunha soa e \u00fanica Orde."}
{"id": "35714", "revid": "1987", "url": "https://gl.wikipedia.org/wiki?curid=35714", "title": "Anastasio IV, papa", "text": "\ufeffAnastasio IV (nome de bautizo Conrado di Suburra), nado en Roma, sobre 1073 e finado o 3 de decembro de 1154, foi Papa do Igrexa cat\u00f3lica do 1153 ao 1154.\nTraxectoria.\nAntes da s\u00faa elecci\u00f3n como papa ocupou o cargo de cardeal abade de Santa Prudencia, o de bispo cardeal de Sabina e, cando o papa Inocencio II se viu obrigado a se exiliar a Francia, quedou como o seu vicario en Italia.\nFoi coroado o 12 de xullo de 1153 e durante o seu breve pontificado, no cal tivo como conselleiro a Nicolau Breakspeare, futuro Hadri\u00e1n IV, ordenou restaurar o pante\u00f3n romano, outorgou privilexios \u00e1 Orde dos Hospitalarios de San Xo\u00e1n de Xerusal\u00e9n e dedicouse a solucionar os conflitos internos da Igrexa.\nSan Malaqu\u00edas.\nAs profec\u00edas de San Malaqu\u00edas ref\u00edrense a este papa como \"Abbas suburranus\" (O abade de Suburra), citaci\u00f3n que fai referencia ao seu apelido e ao feito que foi abade antes de ser elixido pont\u00edfice.\nAnastasio IV e Galicia.\nEn relaci\u00f3n con Galicia o papa Anastasio IV fixo no ano 1154 unha confirmaci\u00f3n dos mosteiros que formaban parte da diocese de Santiago, constitu\u00edndo unha fonte hist\u00f3rica de gran valor para co\u00f1ecer a extensi\u00f3n dos dominios da s\u00e9 compostel\u00e1 no s\u00e9culo XII."}
{"id": "35715", "revid": "1131", "url": "https://gl.wikipedia.org/wiki?curid=35715", "title": "Hadri\u00e1n IV, papa", "text": "Hadri\u00e1n IV (de nome de bautizo Nicolau Breakspeare), nado en St Albans en 1100 e finado en Anagni o 1 de setembro de 1159, foi Papa da Igrexa cat\u00f3lica romana do 1154 ao 1159.\nTraxectoria.\nBreakspeare, o \u00fanico papa de nacionalidade inglesa da historia, trasladouse na s\u00faa mocidade a Francia para seguir os seus estudos, tomando os h\u00e1bitos e ingresando ao mosteiro de Santo Rufus (Avi\u00f1\u00f3n) onde en 1137 converterase no seu abade.\nEn 1146 \u00e9 nomeado por Ux\u00edo III cardeal bispo de Albano, e en 1152 \u00e9 nomeado legado pontificio a Escandinavia onde estableceu, en Trondheim, a s\u00e9 arciprestal de Noruega e en Uppsala a s\u00e9 arciprestal de Suecia.\nAo seu retorno a Roma en 1154 recibe o apelativo do \"Ap\u00f3stolo do norte\", e logo da morte de Anastasio IV foi elixido por unanimidade o seu sucesor, sendo consagrado o 18 de xu\u00f1o de 1155.\nA cidade que se atopa o novo papa est\u00e1 sumida en revoltas populares alimentadas polas ideas heterodoxas de Arnaldo de Brescia e que desembocan no asasinato dun cardeal. Hadri\u00e1n refuxiouse en Viterbo e como resposta tirou un interdito contra Roma polo cal prohibe a celebraci\u00f3n dos santos oficios, a administraci\u00f3n dos sacramentos e a sepultura eclesi\u00e1stica, rexeitando reco\u00f1ecer o Senado e esixindo o desterro de Arnaldo para conceder o perd\u00f3n.\nEste interdito provocou unha crise econ\u00f3mica na cidade ao verse interrompida a afluencia de peregrinos a Roma, e conduciu \u00e1 submisi\u00f3n da cidade \u00e1 vontade papal e a expulsi\u00f3n de Arnaldo.\nNo plano temporal, a pol\u00edtica de alianzas de Hadri\u00e1n decantouse nun primeiro momento para conseguir, a cambio da s\u00faa coroaci\u00f3n, o apoio do emperador xerm\u00e1nico\nFederico I no seu conflito co reino normando de Sicilia, cuxo rei, Guillerme I de Sicilia, fora excomungado polo papa ao invadir territorios pontificios.\nO encontro prod\u00facese o 9 de xu\u00f1o de 1155 en Sutri pero fracasa por unha cuesti\u00f3n de protocolo: segundo a tradici\u00f3n os reis ti\u00f1an que suxeitar o estribo do cabalo do papa como sinal de submisi\u00f3n. Federico avanzou cara a el pero obviou esta cerimonia de homenaxe, a\u00ednda que si que bicou a zapatilla papal unha vez desmontado. O papa, durante a celebraci\u00f3n da misa, e en represalia, nega a Federico o \"bico da paz\", o cal implicaba que non haber\u00eda coroaci\u00f3n.\n\ufeffO conflito res\u00f3lvese uns d\u00edas despois, o 11 de xu\u00f1o, noutro encontro celebrado en Nepi o cerimonial \u00e9 respectado por ambas partes e o 18 de xu\u00f1o, Federico \u00e9 coroado polo papa.\nAquel mesmo d\u00eda Arnaldo de Brescia, que fora capturado polo emperador, era entregado ao papa e executado, o que provoca unha rebeli\u00f3n en Roma. O enfrontamento coas tropas imperiais finaliza coa derrota dos romanos, o encarceramento dos seus l\u00edderes m\u00e1is significativos e a execuci\u00f3n de m\u00e1is dun milleiro de romanos que foron afogados no r\u00edo T\u00edber. A vitoria do emperador foi a\u00ednda as\u00ed p\u00edrrica posto que debido \u00e1 falta de aprovisionamentos e a un gromo de malaria viuse obrigado a abandonar a cidade e volver a Alema\u00f1a.\nHadri\u00e1n, que se ve obrigado a abandonar Roma e instalarse en Benevento, buscou ent\u00f3n o apoio dos bizantinos para someter os sicilianos, pero ao ser derrotados por estes imp\u00faxose un cambio radical na pol\u00edtica papal.\n\ufeffEn efecto, Hadri\u00e1n asinou en 1156 o tratado de Benevento con Guillerme I de Sicilia, polo cal o papa, ademais de investilo como rei, reco\u00f1\u00e9celle unha serie de territorios que, ao ser tam\u00e9n pretendidos polo seu antigo aliado Federico, enfrontarao con el. Guillerme pola s\u00faa banda reco\u00f1\u00e9cese como vasalo tributario do papado, renuncia ao nomeamento de bispos no seu reino e promete defender os Estados Pontificios.\nDurante a s\u00faa estad\u00eda en Benevento, Hadri\u00e1n recibe a visita de Xo\u00e1n de Salisbury quen lle solicita que decrete que Irlanda pase a ser dominio do rei Henrique II de Inglaterra. A solicitude, que sup\u00f3n un permiso de invasi\u00f3n para o rei ingl\u00e9s, \u00e9 concedida por Hadri\u00e1n, base\u00e1ndose na Doaz\u00f3n de Constantino, mediante a Bula Laudabiliter.\n\ufeffO 1157 Hadri\u00e1n chega a un acordo co pobo romano que lle permite volver a Roma. O 1 de setembro do 1159, o papa atop\u00e1base en Anagni e achegouse \u00e1 fonte da praza da vila para beber auga. Insolitamente, unha mosca entrou na s\u00faa gorxa, e ao non poder sacarlla, o papa morreu de asfixia.\nDurante o seu pontificado empezou a utilizarse o termo vicario de Cristo para referirse ao papa.\nAs profec\u00edas de San Malaqu\u00edas ref\u00edrense a este papa como \"De rure albo\" (Do campo branco), citaci\u00f3n que fai referencia \u00e1 s\u00faa orixe campesi\u00f1a e ao seu lugar de nacemento, Saint-Alban (Alba = \"branco, albino\")."}
{"id": "35716", "revid": "23204", "url": "https://gl.wikipedia.org/wiki?curid=35716", "title": "Alexandre III, papa", "text": "Rolando Bandinelli, nado en Siena e finado en Civita Castellana o 3 de agosto de 1181, foi Papa da Igrexa cat\u00f3lica desde 1159 co nome de Alexandre III.\nTraxectoria.\nEstudou Dereito Can\u00f3nico na Universidade de Bolo\u00f1a, e impartiu esta materia en Bolo\u00f1a e Pisa. Escribiu a \"Stroma\" ou \"Summa Magistri Rolandi\", un dos primeiros comentarios sobre o Decreto de Graciano.\nEn outubro de 1150 foi nomeado por Ux\u00edo III cardeal-di\u00e1cono de San Cosme e Dami\u00e1n; despois foi nomeado cardeal-legado de San Marcos. Nesa \u00e9poca escribiu \"Sentencias\", baseadas na \"Introductio ad theologiam\" de Pedro Abelardo. En 1153 foi nomeado chanceler da Igrexa, erix\u00edndose como dirixente dos cardeais opostos ao Emperador Frederico Barbarroxa, elixido en 1152, e que pretend\u00eda estender o seu imperio por toda Italia. As\u00ed comezaba a batalla polo \"dominium mundi\".\nO 7 de setembro de 1159 Rolando foi elixido sucesor de Hadri\u00e1n IV, e aceptado sen reservas pola maior\u00eda das monarqu\u00edas cat\u00f3licas. Por\u00e9n, unha minor\u00eda de cardeais pro-xerm\u00e1nicos elixiron ao cardeal Ottaviano de Monticelli, co\u00f1ecido como o antipapa V\u00edtor IV. Ao igual que os seus sucesores Pascual III (1164-1168) e Calisto III (1168-1178) obtivo o apoio do Emperador Barbarroxa e dos estados controlados por el.\nEn 1160 V\u00edtor IV foi reco\u00f1ecido como Papa no s\u00ednodo de Pavia. Alexandre III viuse obrigado a exiliarse e fuxiu a Francia, permanecendo en Sens at\u00e9 o 23 de novembro de 1165, cando regresou a Roma, se ben tivo que volver marchar de inmediato trala chegada \u00e1 cidade do Emperador, que en 1166 se fixo coroar polo antipapa Pascual III.\nA partir de 1167 Alexandre III refuxiouse sucesivamente en Gaeta, Benevento, Anagni e Venecia. Volveu a Italia apoiado pola Liga Veronesa e, aproveitando as dificultades \u00e1s que ti\u00f1a que facer fronte o emperador, organizou a Liga Lombarda que acrecentou o seu poder ao unirse \u00e1 Liga Veronesa e combater ao Emperador, que estaba enleado nunha serie de campa\u00f1as polo norte de Italia. Na batalla de Legnano (1176), Barbarroxa foi derrotado e obrigado a asinar a paz de Venecia, en 1177.\nO Emperador tivo que reco\u00f1ecer a Alexandre III como Papa lex\u00edtimo e devolver \u00e1 Santa S\u00e9 os territorios ocupados; en consecuencia, o Papa levantou a excomu\u00f1\u00f3n que pesaba sobre el desde 1160. O 12 de marzo de 1178, Alexandre III regresou de novo a Roma.\nEn marzo de 1179 Alexandre III convocou o Concilio de Letr\u00e1n III, reco\u00f1ecido polo catolicismo como o und\u00e9cimo Concilio Ecum\u00e9nico. Alexandre conseguiu que fosen aceptadas algunhas das s\u00faas proposici\u00f3ns. Entre elas, para evitar os posibles cismas, estableceuse que a elecci\u00f3n do Papa deb\u00eda ter o apoio de polo menos dous terzos dos cardeais.\nEste s\u00ednodo iniciou o apoxeo do poder de Alexandre III, que ademais de obrigar a Barbarroxa a reco\u00f1ecelo como Papa, humillou a Henrique II de Inglaterra ao tomar partido, no seu enfrontamento, por Thomas Becket, arcebispo de Canterbury. Confirmou o dereito \u00e1 coroa de Afonso I de Portugal e, no seu exilio, gozou da protecci\u00f3n e o favor de Lu\u00eds VII de Francia. Non obstante, pouco despois de clausurarse o s\u00ednodo, a nobreza romana obrigou a Alexandre III a deixar a cidade, \u00e1 que non volver\u00eda xamais.\nO 29 de setembro de 1179 alg\u00fans nobres intentaron proclamar ao antipapa Inocencio III como sucesor de Alexandre III, co que continuou a dualidade do catolicismo. Utilizando sisudamente o control das finanzas, Alexandre III recobrou o poder. En 1181 excomungou a Guillerme I de Escocia e levantou a prohibici\u00f3n que pesaba sobre o reino de Escocia.\nAlexandre III levou a cabo unha serie de reformas no interior da Igrexa e fortaleceu a autoridade pontificia. Canonizou a Thomas Becket (1173), Bernaldo de Claraval (1173) e a Eduardo o Confesor (1161).\nAs Profec\u00edas de San Malaqu\u00edas ref\u00edrense a el como \"Ex ansere custode\".\nRelaci\u00f3n con Galiza.\nAlexandre III concedeu e confirmou o privilexio do Ano Santo Xacobeo de Santiago de Compostela, de modo que os anos en que o 25 de xullo (festa do Ap\u00f3stolo Santiago) cadra en domingo \u00e9 posible ga\u00f1ar na catedral de Compostela as mesmas indulxencias que se logran en Roma os anos xubilares. A \"Regis aeterni\", datada en 1179, \u00e9 a bula de concesi\u00f3n m\u00e1is antiga que conserva a relixi\u00f3n cat\u00f3lica, Nela conf\u00edrmase un privilexio anterior concedido por Calisto II (1118-1124).\nNo ano 1163 o abade Sancho, do Mosteiro de Santa Mar\u00eda de Montederramo, recibiu unha bula do papa Alexandre III pola que acolle ao mosteiro baixo a s\u00faa protecci\u00f3n e amparo."}
{"id": "35717", "revid": "92340", "url": "https://gl.wikipedia.org/wiki?curid=35717", "title": "Calisto III, antipapa", "text": "Calisto III (Giovanni de Struma), do quen non se sabe se naceu en Arezzo (Italia) ou en Hungr\u00eda), foi antipapa entre 1168 e 1178.\nFeito cardeal polo papa V\u00edtor IV, foi elixido \u00e1 s\u00faa vez papa en Roma, \u00e1 morte de Pascual III, en setembro de 1168, por alg\u00fans cardeais nomeados polo \u00faltimo, a fin de oporse a Alexandre III.\nFrederigo Barbarroxa retiroulle o seu apoio despois da batalla de Legnano e mais do tratatado da Paz de Venecia, en 1177. Foi expulsado ent\u00f3n de Roma, polo que determinou abdicar o 29 de agosto de 1178 a prol de Alexandre III. Foi ent\u00f3n nomeado reitor das posesi\u00f3ns papais de Benevento, onde faleceu en 1184."}
{"id": "35718", "revid": "92340", "url": "https://gl.wikipedia.org/wiki?curid=35718", "title": "Alberte, antipapa", "text": "Alberte, nado en Atella e finado en Aversa en 1102, foi un bispo e cardeal italiano da diocese de Santa Rufina que foi elixido antipapa en xaneiro de 1101 pola facci\u00f3n imperial de Roma deseguido do arresto e encadeamento do antipapa Teodorico en contraposici\u00f3n ao papa Pascual II.\nTraxectoria.\nPouco despois da s\u00faa elecci\u00f3n unha multitude de xente entrou na igrexa na que se realizara a asemblea que o elixira, Alberte tentou refuxiarse na Bas\u00edlica de San Marcelo pero foi feito prisioneiro e conducido xunta Pascual II quen o reclu\u00edu nunha torre e posteriormente no mosteiro de San Lourenzo de Aversa onde permaneceu como freire ata a s\u00faa morte."}
{"id": "35719", "revid": "92340", "url": "https://gl.wikipedia.org/wiki?curid=35719", "title": "Silvestre IV, antipapa", "text": "Silvestre IV, chamado Maginulfo de nacemento, nado en Roma cara ao 1050, foi elevado a antipapa pola aristocracia romana en novembro de 1105.\nTraxectoria.\nSubstitu\u00edu nese posto a Alberte, en oposici\u00f3n \u00f3 papa lex\u00edtimo Pascual II. Renunciou en 1111 unha vez que Pascual II lle outorgou \u00f3 Emperador Henrique V o privilexio das investiduras."}
{"id": "35720", "revid": "23204", "url": "https://gl.wikipedia.org/wiki?curid=35720", "title": "Gregorio VIII, antipapa", "text": "Gregorio VIII, nado no Lemos\u00edn e finado en Salerno en agosto de 1137, foi antipapa durante un breve per\u00edodo de tempo na primeira metade do s\u00e9culo XII, do 10 de marzo de 1118 ao 22 de abril de 1121.\nTraxectoria.\nO seu nome verdadeiro era Maurice Bourdin e era natural de Aquitania. Educado en Cluny, Limoges e finalmente en Castela, fac\u00e9ndose di\u00e1cono da Sede de Toledo.\nDebido \u00e1 s\u00faa conexi\u00f3n coa Orde de Cluny, f\u00edxose un legado papal perfecto para a Pen\u00ednsula Ib\u00e9rica, que recentemente adoptara o rito romano como versi\u00f3n oficial do catolicismo, en vez do vello rito moz\u00e1rabe, que foi considerado como her\u00e9tico. As\u00ed, f\u00edxose bispo de Co\u00edmbra en 1099, a\u00ednda que a s\u00faa actividade non o deixara permanecer moito tempo na s\u00faa diocese, vello foco da cultura moz\u00e1rabe.\nFoi en peregrinaci\u00f3n a Terra Santa durante catro anos, e foi nomeado arcebispo de Braga no seu regreso (1109). Nesa situaci\u00f3n, pr\u00f3ximo ao conde Henrique de Borgo\u00f1a, foi un dos principais axentes da reorganizaci\u00f3n eclesi\u00e1stica do Condado Portucalense.\nEn 1114, Maurice envolveuse nunha disputa co arcebispo primado de Toledo, Bernardo (que era ao mesmo tempo legado papal igual que el), clamando ambos pola primac\u00eda entre as dioceses de Hispania, polo que foi chamado \u00e1 Santa S\u00e9 onde foi reprendido polo Papa Pascual II.\nPero a s\u00faa posici\u00f3n tivo alg\u00fans partidarios entre a Curia Romana, e en 1116, cando o emperador Henrique V do Sacro Imperio Romano Xerm\u00e1nico invadiu Italia para opo\u00f1erse ao Papa na Querela das Investiduras, o Papa enviou a Maurice \u00e1 fronte dunha delegaci\u00f3n dirixida ao emperador, mentres Pascual e a Curia despraz\u00e1banse para Benevento, no Sur de Italia.\nMaurice acabar\u00eda por traizoar a s\u00faa posici\u00f3n e abrazar a causa do emperador. Henrique entrou en Roma un domingo de Pascua (23 de marzo de 1117) fac\u00e9ndose coroar solemnemente por Maurice. Con isto, o Papa Pascual II excomungou a Henrique e quitou a Maurice dos cargos que ocupaba, inclu\u00edndo o de arcebispo de Braga.\nPascual II morreu o 24 de xaneiro de 1118, sendo sucedido despois da reuni\u00f3n do conclave, polo Papa Xelasio II, en marzo dese mesmo ano. Henrique, sabendo que o novo papa estaba tam\u00e9n contra a s\u00faa pol\u00edtica, dirixiuse a Roma, pero Xelasio, avisado, fuxiu cara Gaeta e rexeitou atoparse co emperador para discutir calquera asunto relacionado coa reforma gregoriana.\nComo reacci\u00f3n, os cardeais afectos ao emperador (os xibelinos) declararon nula a elecci\u00f3n de Xelasio, e proclamaron ao contrario Maurice como Papa, co nome de Gregorio VIII (10 de marzo). Celasio, en Capua, excomungou tanto a Henrique como ao antipapa Gregorio o 7 de abril.\nDespois da morte de Xelasio, Calisto III foi elixido Papa o 8 de maio de 1118, o novo Papa tentou facer un acordo co emperador, o chamado Concordato de Worms ou Pacto Calixtino (1122).\nCalisto regresou a Roma e Gregorio fuxiu, refuxi\u00e1ndose en Sutri; a\u00ed f\u00f3rono buscar as tropas papais, tendo cercada a cidade durante oito d\u00edas, ata que os seus cidad\u00e1ns entregaron ao Antipapa (abril de 1121). Este foi despois levado a Roma e feito prisioneiro e encadeado en sucesivos mosteiros. Nesa situaci\u00f3n morrer\u00eda nun mosteiro en Salerno, en agosto de 1137."}
{"id": "35723", "revid": "1987", "url": "https://gl.wikipedia.org/wiki?curid=35723", "title": "Anacleto II, antipapa", "text": "Anacleto II, o seu nome de nacemento foi Pietro Pierleoni, (?-25 de xaneiro de 1138) foi un antipapa que reinou do 1131 ata \u00e1 a s\u00faa morte. Foi elixido papa por unha parte dos cardeais e, sostido polos Normandos de Sicilia, oponse ao papa Inocencio II. \u00c9 excomungado non obstante en 1134 polo concilio de Pisa."}
{"id": "35724", "revid": "89787", "url": "https://gl.wikipedia.org/wiki?curid=35724", "title": "Am\u00e9rico", "text": "Am\u00e9rico \u00e9 un nome propio galego de home, procede do xerm\u00e1nico haimi (casa) e rich (rico). O seu feminino \u00e9 Am\u00e9rica. No ano 2010 levaban o nome 121 residentes en Galicia ."}
{"id": "35725", "revid": "2445", "url": "https://gl.wikipedia.org/wiki?curid=35725", "title": "Adri\u00e1n VI, Papa", "text": ""}
{"id": "35727", "revid": "1093", "url": "https://gl.wikipedia.org/wiki?curid=35727", "title": "Adri\u00e1n", "text": ""}
{"id": "35729", "revid": "3054", "url": "https://gl.wikipedia.org/wiki?curid=35729", "title": "Adri\u00e1n II, Papa", "text": ""}
{"id": "35730", "revid": "2445", "url": "https://gl.wikipedia.org/wiki?curid=35730", "title": "Adri\u00e1n III, Papa", "text": ""}
{"id": "35731", "revid": "2445", "url": "https://gl.wikipedia.org/wiki?curid=35731", "title": "Adri\u00e1n IV, Papa", "text": ""}
{"id": "35733", "revid": "56817", "url": "https://gl.wikipedia.org/wiki?curid=35733", "title": "\u00d3scar Alzaga", "text": "\u00d3scar Alzaga Villaamil, nado en 1942 en Madrid, \u00e9 un pol\u00edtico espa\u00f1ol.\nTraxectoria.\nLicenciado en Dereito, avogado mercantilista e catedr\u00e1tico de dereito pol\u00edtico, pola s\u00faa actividade pol\u00edtica foi confinado no concello de Cuevas de \u00c1greda (Soria) no ano 1969.\nFoi un dos fundadores da UCD, deputado no Congreso dos Deputados (1978-1982), e un dos responsables do afundimento da UCD \u00f3 fundar o Partido Dem\u00f3crata Popular no ano 1982, aliado de Alianza Popular co que formou Coalici\u00f3n Democr\u00e1tica. Foi deputado con ela entre os anos 1982 e 1986, ano no que o PDP rompeu os seus acordos con AP e Alzaga renunciou \u00f3 seu escano, e tralos malos resultados do seu partido retirouse da pol\u00edtica."}
{"id": "35734", "revid": "1093", "url": "https://gl.wikipedia.org/wiki?curid=35734", "title": "Adriano", "text": ""}
{"id": "35735", "revid": "23204", "url": "https://gl.wikipedia.org/wiki?curid=35735", "title": "Incendio forestal", "text": "Un incendio forestal \u00e9 un lume que se produce sen control en zonas naturais, soutos e lugares con abondosa vexetaci\u00f3n. P\u00f3dense producir por alustros ou outras causas naturais, por descoidos humanos ou pola acci\u00f3n de maquinaria, se ben tam\u00e9n poden ser obra de seres humanos que plantan lume \u00e1 mantenta.\nMecanismo.\nCando as reservas de auga do solo se atopan por riba do 30%, a evaporaci\u00f3n da auga das plantas vese compensada pola humidade da terra. Por baixo deste limiar do 30% a planta xa non se pode hidratar, e son daquela os zumes da planta os que se evaporan. En caso de seca prolongada x\u00fantase que as plantas secas son altamente inflam\u00e1beis con que as substancias desa evaporaci\u00f3n tam\u00e9n o son.\nPor outra parte, non todas as plantas arden igual de ben, \u00e9 dicir, non todas son igual de inflam\u00e1beis. Polo que atinxe ao bosque galego, os pi\u00f1eiros e os eucaliptos, e en xeral todas as especies resinosas, maioritarias nas masas arboradas costeiras, son m\u00e1is inflam\u00e1beis c\u00e1s especies aut\u00f3ctonas de caducifolias, coma o carballo ou o casti\u00f1eiro.\nAo que se declara o lume, este est\u00e9ndese:\nNun terreo chan e cunha vexetaci\u00f3n homox\u00e9nea, o lume prop\u00e1gase en forma de elipse sobre o eixo do vento.\nCausas.\nAs causas dos incendios forestais son moi diversas, e var\u00edan dunha rexi\u00f3n a outra do planeta. Se ben hai zonas onde os incendios forestais debidos \u00e1 acci\u00f3n da natureza, fundamentalmente as treboadas e os seus alustros, son os m\u00e1is frecuentes, noutras, como en Galiza, a causa predominante \u00e9 a acci\u00f3n intencionada do home.\nTipolox\u00eda.\nA nivel estat\u00edstico, en Galiza s\u00f3 se consideran incendios forestais aqueles que queiman m\u00e1is dunha hect\u00e1rea de superficie, ou ben se queiman m\u00e1is de media hect\u00e1rea de masa arborada. Os incendios por debaixo desa superficie denom\u00ednanse conatos.\nOs incendios clasif\u00edcanse en activos e extinguidos. Os incendios est\u00e1n activos cando presentan labarada, e extinguidos cando unicamente fumegan e xa non existen materiais de ignici\u00f3n no seu per\u00edmetro nin \u00e9 posible a s\u00faa reproduci\u00f3n. A\u00ednda as\u00ed, a temperatura das \u00e1reas recentemente extinguidas \u00e9 moi alta, e a s\u00faa queima \u00e9 irregular, polo que nalgunhas ocasi\u00f3ns os incendios que se consideraban extinguidos reacenden por causas naturais (ademais das causas intencionadas que poidan estar actuando).\nOs incendios activos clasif\u00edcanse en acoutados e non acoutados (ou \"controlados\" e \"non controlados\"). Os acoutados son aqueles lumes que, se ben est\u00e1n activos, non te\u00f1en xeito de progresar e, polo tanto, non necesitan m\u00e1is medios humanos e t\u00e9cnicos para o seu control. \u00c9 o que sucede, por exemplo, cando un lume avanza cara ao cumio dun monte ou cando as brigadas de extinci\u00f3n conseguiron crear unha fraxa de seguridade abondo cumprida.\nConforme a gravidade.\nOs niveis de gravidade clasif\u00edcanse de acordo coa seguinte escala:\nOs incendios en Galiza.\nA posici\u00f3n xeogr\u00e1fica de Galiza, na estrema entre d\u00faas rexi\u00f3ns clim\u00e1ticas, a complexa orograf\u00eda, a gran cantidade de superficie boscosa e de matogueira, e a perda de aproveitamento econ\u00f3mico do bosque fan que Galiza sexa, especialmente durante os ver\u00e1ns, un lugar habitual de incendios forestais. Esta circunstancia tam\u00e9n a comparte, por exemplo, con Portugal, especialmente nas s\u00faas rexi\u00f3ns setentrionais.\nAlg\u00fans anos de especial virulencia dos incendios forestais:\nRexistr\u00e1ronse 6.997 incendios forestais, que queimaron un total de 93.887 hect\u00e1reas, das cales 54.022 corresponden a superficie arborada. Os incendios afectaron especialmente \u00e1s comarcas do oeste (80% do total).\nLoita contra o lume.\nPrevenci\u00f3n.\nA prevenci\u00f3n dos incendios forestais pasa por:\nOs organismos de vixilancia meteorol\u00f3xica, como Meteogalicia, desempe\u00f1an un papel capital no estabelecemento de mapas e calendarios de risco.\nExtinci\u00f3n.\nO combate do lume emprega tres tipos de axentes:\n\u00c9 impos\u00edbel extinguir un lume unicamente cos medios hidr\u00e1ulicos. A t\u00e9cnica m\u00e1is com\u00fan consiste en atacar as frontes dereita e esquerda para apreixar a cabeza e canalizar a propagaci\u00f3n. O ataque das frontes emprega tanto o persoal en terra coma os medios a\u00e9reos. Por\u00e9n, os medios a\u00e9reos e os terrestres non poden actuar asemade sobre o mesmo espazo, porque o desprendemento dunha ducia de toneladas de auga \u00e9 moi perigoso, tanto pola forza do impacto como pola posibilidade de que arrastre na ca\u00edda p\u00f3las, diversos obxectos ou cabos de alta tensi\u00f3n. Por iso \u00e9 indispens\u00e1bel que exista unha coordinaci\u00f3n por radio entre un e outro equipo.\nA auga expulsada polos hidroavi\u00f3ns pode ser ser unicamente auga ou estar mesturada con aditivos retardantes que reducen a posibilidade de que o lume se estenda \u00e1s masas vexetais veci\u00f1as. O m\u00e1is com\u00fan destes aditivos \u00e9 o polifosfato de amonio, que mesturado con \u00f3xido de ferro adquire unha caracter\u00edstica cor vermella. Esta substancia inhibe as reacci\u00f3ns de oxidaci\u00f3n, de xeito que a combusti\u00f3n produce menos enerx\u00eda e acaba por propagarse m\u00e1is lentamente. Tam\u00e9n se empregan tensioactivos, ou \"axentes molladores\", que reducen a tensi\u00f3n superficial da auga e permiten que esta enchoupe m\u00e1is, mellor e un maior n\u00famero de vexetais.\nEvacuaci\u00f3n.\nPor outra parte, c\u00f3mpre protexer as poboaci\u00f3ns pr\u00f3ximas dos incendios forestais, en moitos casos recorrendo \u00e1 s\u00faa evacuaci\u00f3n.\nPara protexer as vivendas do lume forestal, d\u00e9bese:\nA protecci\u00f3n dunha vivenda necesita normalmente catro veh\u00edculos, polo que defender vivendas illadas no monte \u00e9 custoso e laborioso."}
{"id": "35736", "revid": "88215", "url": "https://gl.wikipedia.org/wiki?curid=35736", "title": "Mat\u00edas Alonso Vallejo", "text": "Mat\u00edas Alonso Vallejo \u00e9 un futbolista uruguaio, nado o 16 de abril de 1985 en Montevideo.\nTen dobre nacionalidade, espa\u00f1ola e uruguaia. Opera na demarcaci\u00f3n de dianteiro. Xogador do CA Pe\u00f1arol de Montevideo, fichou en agosto de 2006 polo Celta de Vigo B."}
{"id": "35737", "revid": "1131", "url": "https://gl.wikipedia.org/wiki?curid=35737", "title": "Julio Rodr\u00edguez Mart\u00ednez", "text": "Julio Rodr\u00edguez Mart\u00ednez, nado en Madrid o 18 de abril de 1984, \u00e9 un futbolista espa\u00f1ol. Xoga de defensa e o seu equipo actual \u00e9 o RSD Alcal\u00e1.\nTraxectoria.\nXoga na demarcaci\u00f3n de lateral esquerdo. Procedente da Uni\u00f3n Deportiva Marbella, fichou o 11 de agosto de 2006 polo Celta B."}
{"id": "35738", "revid": "5312", "url": "https://gl.wikipedia.org/wiki?curid=35738", "title": "Centristas de Galicia", "text": "Centristas de Galicia foi un partido pol\u00edtico galego activo na provincia de Ourense entre 1985 e 1991.\nHistoria.\nCreado en 1985 por Victorino N\u00fa\u00f1ez, despois da escisi\u00f3n de Coalici\u00f3n Galega, a partir da defenestraci\u00f3n de V\u00edctor Moro como candidato \u00e1 Xunta de Galicia por ese partido, as\u00ed como a falta de cohesi\u00f3n interna motivada pola enfermidade de Euloxio G\u00f3mez Franqueira. Esta escisi\u00f3n estivo apoiada por aproximadamente pola metade (dos 32 alcaldes) dos 63 alcaldes de Coalici\u00f3n Galega na provincia de Ourense, antigos militantes de Centristas de Ourense (Exmembros da UCD), as\u00ed como 10 deputados provinciais e dous parlamentarios. Nas elecci\u00f3ns municipais de 1987, concorreron en coalici\u00f3n con AP, chegando a gobernar en 53 concellos da provincia de Ourense. En outubro de 1987 desenvolveu contactos pol\u00edticos para ampliar o seu \u00e1mbito de actuaci\u00f3n \u00e1s catro provincias galegas, si ben con pouco \u00e9xito.\nEn febreiro de 1988 ti\u00f1a 8 deputados provinciais, 36 alcaldes e 295 concelleiros. O 6 de febreiro de 1988 tivo lugar o seu primeiro congreso no Monte Medo (Ba\u00f1os de Molgas ), baixo o eslogan \u00a8Artellar Galicia\u00a8, nel foi aclamado por maior\u00eda absoluta como presidente, Victorino N\u00fa\u00f1ez, aprob\u00e1ndose o comit\u00e9 executivo de Centristas de Galicia encabezado por Xos\u00e9 Luis Baltar Pumar, acompa\u00f1ado de: Daniel Barata Quintas, Lu\u00eds Barge Fern\u00e1ndez, Jes\u00fas Barros Mart\u00ednez, Jes\u00fas Bustos Salgado, Santiago Cid Harguindey, Marina Cuquejo Taboada, Gabino Garc\u00eda Fern\u00e1ndez, Francisco Gil Zamora, Concepci\u00f3n M\u00e9ndez G\u00e1ndara, Aurelio Domingo Miras Portugal, Jos\u00e9 Vicente Solarat L\u00f3pez, Amador V\u00e1zquez V\u00e1zquez e Isaac Vila Rodr\u00edguez.\nNeste congreso definiuse este partido como de centro moderado, galeguista, nacionalista e cunha idea clara do autonomismo.\nNas elecci\u00f3ns auton\u00f3micas e xerais de 1989 concorreu coaligado co PPdeG.\nNas elecci\u00f3ns municipais de 26 de maio de 1991 presentouse conxuntamente co CDS na Converxencia Centristas de Galicia, conseguindo 422 concelleiros e 65.236 votos (32,30%), sendo a forza m\u00e1is votada na provincia de Ourense. Posteriormente, en decembro de 1991, acabouse integr\u00e1ndose no PPdeG.\nEn referencia \u00e1 preparaci\u00f3n do Congreso extraordinario de integraci\u00f3n no PPdG Manuel Fraga Iribarne dixo que o \"nacionalismo ben entendido\" daba un gran paso .\nVictorino N\u00fa\u00f1ez que chegou a ser Presidente do Parlamento de Galicia e Xos\u00e9 Lu\u00eds Baltar, presidente da Deputaci\u00f3n de Ourense tras a marcha do anterior, foron os seus principais dirixentes. No 2004, Xos\u00e9 Lu\u00eds Baltar dic\u00eda que pensaba en facer renacer este partido debido \u00f3s seus problemas co goberno de Fraga."}
{"id": "35739", "revid": "85894", "url": "https://gl.wikipedia.org/wiki?curid=35739", "title": "Carnota - Monte Pindo", "text": "Carnota-Monte Pindo \u00e9 un espazo natural declarado como zona especial de conservaci\u00f3n (ZEC) que ocupa unha \u00e1rea de 4674 ha. dos Carnota, Cee, Corcubi\u00f3n, Dumbr\u00eda e Mazaricos.\nNel est\u00e1n as praias de Carnota e Caldebarcos entre as cales hai un sistema de marisma-\"lagoon\", a lagoa de Caldebarcos. Na s\u00faa parte posterior existe un sistema de dunas m\u00f3biles e semim\u00f3biles. Ao fondo do litoral est\u00e1n as penedas do macizo gran\u00edtico que \u00e9 o Monte Pindo. As marismas te\u00f1en especies como as xunqueiras \"Juncus maritimus\" e a \"Scirpus maritimus\" e son un lugar onde se cr\u00edan aves como \"Charadrius alexandrinus\", d\u00e1ndolle valor de conservaci\u00f3n. Ademais do sistema costeiro e vexetaci\u00f3n hol\u00edtica, ou as dunas, destacan especialmente as turbeiras altas e activas que ten este espazo natural. No espazo est\u00e1n a a fervenza do \u00c9zaro e as illas de Lobeira grande e Lobeira chica e as augas que as rodean.\nH\u00e1bitats.\nO ambiente mari\u00f1o do parque \u00e9 de augas oligotr\u00f3ficas e mesotr\u00f3ficas. No litoral conta con furnas mari\u00f1as e \u00e1reas de area sempre cubertas polo mar. Ademais na costa hai calas e ba\u00edas pouco fondas e arrecifes. Na primeira fronte do litoral hai chairas de lama ou areosas, na marisma, e lagoas costeiras, no seu interior.\nOs r\u00edos, como o Mi\u00f1\u00f3ns, o Xallas ou Valdebois, van dos pisos de basal \u00e1 costa. Nos cant\u00eds aparecen vexetaci\u00f3n t\u00edpica da costa atl\u00e1ntica e b\u00e1ltica, con argazos e vexetaci\u00f3n perenne de co\u00eddos. Nas zonas pioneiras da vexetaci\u00f3n, como as \u00e1reas de lama ou area, aparecen especies pioneiras como \"Salicornia\". Os pasteiros do litoral te\u00f1en \"Spartina\" ou outras especies hal\u00f3filas atl\u00e1nticas. As matogueiras, m\u00e1is do interior do litoral, son de especies mediterr\u00e1neas e termoatl\u00e1nticas. No caso dos bosques, hainos con \"Alnus glutinosa\" e \"Fraxinus excelsior\" nas beiras das augas e de carballeiras de \"Quercus robur\" e \"Quercus pyrenaica\".\nO espazo natural con dunas tanto m\u00f3biles que est\u00e1n comezando a s\u00faa formaci\u00f3n como outras litorais, dunas brancas, nas que est\u00e1 \"Ammophila arenaria\". Hai outras dinas xa fixas, non m\u00f3biles, onde medra a vexetaci\u00f3n e semellan dunas grises, e outras xa fixas e descalcificadas ou vexetaci\u00f3n escler\u00f3fita. Entre as dunas hai \u00e1reas de depresi\u00f3n, ou ca\u00eddas, nas que se forman zonas h\u00famidas.\nAs turbeiras nos altos do parque seguen activas. Nalg\u00fans substratos de turbas formados por \"Rhynchosporion\" f\u00f3rmanse ocos ou depresi\u00f3ns. Sobre das rochas de sil\u00edceos aparece vexetaci\u00f3n pioneira na sucesi\u00f3n ecol\u00f3xica.\nOs queirogais que hai son propios de rexi\u00f3ns h\u00famidas e f\u00f3rmano as especies \"Erica ciliaris\" e \"Erica tetralix\", e outros queirogais de zonas secas europeas. \"Laurus nobilis\" nalgunhas zonas forma matogueiras. Hai estepas de gram\u00edneas, en \u00e1reas m\u00e1is secas, e prados h\u00famidos onde medran especies de \"Molinia\" e prados de sega nas chairas m\u00e1is baixas do espazo natural.\nFlora e Fauna.\nAs especies da flora e fauna en r\u00e9xime de protecci\u00f3n especial ou as que lle dan valor ao parque son:"}
{"id": "35740", "revid": "5312", "url": "https://gl.wikipedia.org/wiki?curid=35740", "title": "Acr\u00eddido", "text": "Os acr\u00eddidos (Acrididae) \u00e9 unha familia de insectos ort\u00f3pteros saltadores, comprende entre 10\u00a0000 e 11\u00a0000 especies, que se denominan lagostas."}
{"id": "35741", "revid": "529", "url": "https://gl.wikipedia.org/wiki?curid=35741", "title": "Acrididae", "text": ""}
{"id": "35743", "revid": "1987", "url": "https://gl.wikipedia.org/wiki?curid=35743", "title": "Devasa (silvicultura)", "text": "Unha devasa \u00e9 unha franxa cumprida sen vexetaci\u00f3n que se deixa entre as sementeiras e os bosques, ou por en medio dos bosques, para evitar a propagaci\u00f3n dos incendios forestais.\nNas rexi\u00f3ns poboadas de especies pir\u00f3fitas, coma os eucaliptos ou os pi\u00f1eiros, os bosques deben estar provistos dunha rede de devasas que comprende:\nNas rexi\u00f3ns accidentadas, as devasas adoitan situarse nas cristas, entendendo que dado que a propagaci\u00f3n monte arriba \u00e9 moi r\u00e1pida o esforzo debe concentrarse en que non se estenda o lume polo outro lado da monta\u00f1a.\nAs devasas necesitan rozas e limpezas peri\u00f3dicas e \u00e9 aconsell\u00e1bel escoltalos de especies caducifolias, m\u00e1is resistentes \u00e1 acci\u00f3n do lume."}
{"id": "35744", "revid": "85894", "url": "https://gl.wikipedia.org/wiki?curid=35744", "title": "O Morrazo", "text": "O Morrazo pode referirse a:"}
{"id": "35745", "revid": "89787", "url": "https://gl.wikipedia.org/wiki?curid=35745", "title": "Vitorino N\u00fa\u00f1ez", "text": "Victorino N\u00fa\u00f1ez Rodr\u00edguez, nado en Quiroga o 20 de maio de 1936 e finado o 19 de xu\u00f1o de 2010, foi un avogado e pol\u00edtico galego.\nTraxectoria.\nLicenciado en Dereito, aprobou as oposici\u00f3ns a secretario municipal e foi destinado ao concello da R\u00faa na d\u00e9cada dos sesenta. Nese posto coincidiu co empresario e pol\u00edtico Euloxio G\u00f3mez Franqueira, que o introduciu na Caixa Rural de Ourense e como colaborador del na empresa Coren-Uteco.\nSer\u00eda con G\u00f3mez-Franqueira con quen tam\u00e9n dar\u00eda os primeiros pasos pol\u00edticos ao fundar canda Xos\u00e9 Quiroga Su\u00e1rez Acci\u00f3n Pol\u00edtica Orensana nos albores da transici\u00f3n democr\u00e1tica, que, despois de negociar co Partido Popular de P\u00edo Cabanillas, acabar\u00eda integr\u00e1ndose directamente en UCD. Coa UCD accede \u00e1 presidencia da Deputaci\u00f3n de Ourense en 1979, logo de sa\u00edr elixido como concelleiro en Ourense. Logo da debacle electoral dese partido nas elecci\u00f3ns xerais de 1982, Victorino N\u00fa\u00f1ez forma parte do n\u00facleo fundador de Centristas de Ourense, abrocho \u00e1 s\u00faa vez de Coalici\u00f3n Galega.\nDespois do derramo cerebral que afectou a Euloxio G\u00f3mez Franqueira e que deixou a Coalici\u00f3n Galega sen un liderado claro, Vitorino N\u00fa\u00f1ez abandonar\u00eda ese partido en 1985 para recompo\u00f1er o grupo inicial baixo o nome de Centristas de Galicia. Esta pequena formaci\u00f3n, con implantaci\u00f3n fundamentalmente na provincia de Ourense presentouse a varios comicios coaligada co Partido Popular, no que finalmente terminar\u00eda por integrarse.\nTras as elecci\u00f3ns lexislativas de 1986 obtivo un escano no Senado, do que tomou posesi\u00f3n o 22 de xu\u00f1o e en outubro de 1989 sa\u00edu elixido deputado no Congreso. En 1990 sa\u00edu elixido deputado no Parlamento de Galicia, e merc\u00e9 aos acordos entre a s\u00faa formaci\u00f3n e o Partido Popular foi escollido presidente do Parlamento durante sete anos (entre 1990 e 1997), correspondentes \u00e1 terceira e cuarta lexislaturas.\nLogo do seu paso polo parlamento galego regresou ao Senado en 1997, escollido en representaci\u00f3n da comunidade aut\u00f3noma, ata o 20 de xaneiro de 2004, data en que se disolveron as c\u00e1maras.\nVida persoal.\nCasou e tivo catro fillos. Foi ademais vogal do consello de administraci\u00f3n de Promoci\u00f3ns Culturais Galegas, a sociedade que editaba o xornal \"A Nosa Terra\".\nFaleceu como consecuencia dun cancro e foi incinerado e soterrado en Quiroga.\nGalard\u00f3ns.\nFoi nomeado fillo predilecto do concello de Quiroga en novembro de 2008."}
{"id": "35746", "revid": "1093", "url": "https://gl.wikipedia.org/wiki?curid=35746", "title": "Victorino N\u00fa\u00f1ez", "text": ""}
{"id": "35747", "revid": "89787", "url": "https://gl.wikipedia.org/wiki?curid=35747", "title": "Parlamento de Galicia", "text": "O Parlamento de Galicia \u00e9 a instituci\u00f3n na que reside o poder lexislativo da Comunidade Aut\u00f3noma de Galicia e \u00e9 o m\u00e1ximo \u00f3rgano representativo do pobo galego. Instaurouse con anterioridade \u00e1s primeiras elecci\u00f3ns auton\u00f3micas de 1981 formado polos deputados elixidos para o Congreso dos Deputados de Espa\u00f1a polas circunscrici\u00f3ns galegas. Segundo o Estatuto de Autonom\u00eda de Galicia debe estar formado por entre 60 e 80 deputados, as\u00ed e todo desde a primeira lexislatura fixouse o seu n\u00famero en 75, que se elixen por sufraxio universal, igual, libre, directo e secreto por un prazo de catro anos. Destes 75, son elixidos 25 pola provincia da Coru\u00f1a, 22 pola de Pontevedra, 14 pola de Lugo e 14 pola de Ourense (Decreto 92/2016).\nPosici\u00f3n estatutaria.\nAsignaci\u00f3n de escanos.\nDe acuerdo co artigo 9.1 do T\u00edtulo III da Lei 8/1985, de 13 de agosto, de elecci\u00f3ns ao Parlamento de Galicia, o Parlamento de Galicia est\u00e1 composto por 75 deputados. Estes son elixidos polas catro circunscripci\u00f3ns electorais galegas que, \u00e1 s\u00faa vez, corresponden coas catro provincias da comunidade aut\u00f3noma. Cada unha delas elixe a un n\u00famero diferente de deputados, tal e como marcan os artigos 9.2 e 9.3 da citada lei: a cada unha das catro provincias de Galicia corresp\u00f3ndelle un m\u00ednimo inicial de 10 Deputados e os 35 deputados restantes distrib\u00faense entre as provincias en proporci\u00f3n \u00e1 s\u00faa poboaci\u00f3n. Actualmente, esta \u00e9 a distribuci\u00f3n de escanos que se segue:\nO mandato dos deputados remata catro anos despois da s\u00faa elecci\u00f3n ou o d\u00eda da disoluci\u00f3n da C\u00e1mara, dereito correspondente ao presidente da Xunta de Galicia.\nFunci\u00f3ns.\nO Parlamento representa o pobo de Galicia e constit\u00fae a primeira das instituci\u00f3ns da Comunidade Aut\u00f3noma da que derivan todas as outras, e \u00e9 inviolable.\nHistoria.\nAo igual ca os parlamentos de Pa\u00eds Vasco, Catalu\u00f1a e Andaluc\u00eda, o Parlamento de Galicia foi constitu\u00eddo tralas primeiras elecci\u00f3ns auton\u00f3micas, celebradas en 1981, a partir da redacci\u00f3n do Estatuto de Autonom\u00eda polo procedemento marcado ni artigo 151.2 da Constituci\u00f3n, polos membros das Cortes Xerais elixidos nas provincias correspondentes na primeira lexislatura da monarqu\u00eda, presidida por Adolfo Su\u00e1rez.\nA primeira sesi\u00f3n constitutiva do Parlamento de Galicia tivo lugar o 19 de decembro de 1981 (I Lexislatura) no Pazo de Xelm\u00edrez, unha vez celebradas as primeiras elecci\u00f3ns auton\u00f3micasda historia de Espa\u00f1a, o 20 de outubro de 1981.\nPreviamente, o 18 de maio de 1981, entrara en vigor o Estatuto de Autonom\u00eda de Galicia, aprobado no referendo celebrado o 21 de decembro de 1980.\nSede.\nO pazo de Xelm\u00edrez foi a sede provisional do Parlamento de Galicia desde a s\u00faa constituci\u00f3n o 19 de decembro de 1981 ata que se trasladou \u00f3 pazo de Fonseca no ver\u00e1n de 1982 e, finalmente, \u00e1 actual sede no pazo do H\u00f3rreo en marzo de 1989. Para conmemorar os 30 anos da instituci\u00f3n, o 19 de decembro de 2011 celebrouse no pazo de Xelm\u00edrez unha sesi\u00f3n extraordinaria do Parlamento.\nO Pazo do H\u00f3rreo conta con todas as dotaci\u00f3ns necesarias para que os deputados e deputadas poidan desenvolver o seu traballo: sal\u00f3n de plenos, salas de comisi\u00f3ns, de prensa e outras dependencias de uso polivalente, tanto para as reuni\u00f3ns de car\u00e1cter interno como para a actividade p\u00fablica e encontros con colectivos. As\u00ed mesmo, un completo equipamento tecnol\u00f3xico permite ofrecer en directo, a trav\u00e9s da web, as sesi\u00f3ns do Pleno e das comisi\u00f3ns.\nO sal\u00f3n de plenos \u00e9 o lugar habitual onde te\u00f1en lugar as sesi\u00f3ns do Pleno do Parlamento de Galicia, e os deputados ocupan os asentos arranxados en forma de hemiciclo ante a Mesa presidencial. O presidente da Xunta de Galicia e o seu Goberno ocupan a primeira ringleira de escanos, e o resto de deputados, agrupados en grupos parlamentarios, ocupan os restantes, previamente asignados pola Mesa do Parlamento.\nO Parlamento alberga tam\u00e9n unha variada e valiosa colecci\u00f3n de arte galega contempor\u00e1nea, pintura e escultura fundamentalmente, e conta cunha nutrida biblioteca. Desde 1997 a biblioteca do Parlamento acolle o arquivo bibliogr\u00e1fico e persoal de Ricardo Carvalho Calero, unha colecci\u00f3n formada por 4.872 volumes de monograf\u00edas e colecci\u00f3ns de 197 t\u00edtulos de revistas, documentos persoais e docentes, correspondencia, expedientes e recortes de prensa, obra propia e allea, as\u00ed como material gr\u00e1fico (l\u00e1minas, mapas, planos e carteis).\nComposici\u00f3n do Parlamento na XI lexislatura.\nResultado electoral.\nNas elecci\u00f3ns ao Parlamento de Galicia de 2020, celebradas o domingo 12 de xullo, o Partido Popular de Galicia ga\u00f1ou as elecci\u00f3ns, quedando o Bloque Nacionalista Galego en segundo lugar e o Partido dos Socialistas de Galicia no terceiro posto. O dato mais destacable da xornada electoral foi o incremento de escanos do Bloque Nacionalista Galego, pasando de 6 deputados a 19. Deste modo, os resultados nas elecci\u00f3ns foron os seguintes:\n\u00d3rganos do Parlamento.\nGrupos parlamentarios.\nO Parlamento de Galicia est\u00e1 formado por 75 deputados. Destes, son elixidos 25 pola provincia da Coru\u00f1a, 22 pola de Pontevedra, 14 pola de Lugo e 14 pola de Ourense (Decreto 92/2016). Tralas elecci\u00f3ns do 12 de xullo de 2020 o resultado para a s\u00faa configuraci\u00f3n durante a XI lexislatura foi:\nOs deputados electos foron convocados \u00e1 sesi\u00f3n constitutiva que se celebrou o 7 de agosto de 2019, \u00e1s 11:00 h. En dita sesi\u00f3n constitutiva tam\u00e9n foron elixidos os membros da Mesa.\nSenadores designados polo Parlamento de Galicia.\nUnha das funci\u00f3ns que desempe\u00f1a o Parlamento de Galicia \u00e9 a designaci\u00f3n dos senadores que deben representar a Galicia, conforme ao previsto na Constituci\u00f3n e na forma que determine a Lei de Designaci\u00f3n de Senadores en representaci\u00f3n de Galicia.\nA designaci\u00f3n dos senadores galegos produciuse o d\u00eda 19 de novembro de 2021 no Parlamento de Galicia. As\u00ed, elix\u00edronse dous representantes do Partido Popular de Galicia e un do Partido dos Socialistas de Galicia. Polo tanto, a lista de senadores designados polo Parlamento de Galicia quedou da seguinte forma:\nPresidencia do Parlamento de Galicia.\nO presidente do Parlamento ostenta a representaci\u00f3n da C\u00e1mara, asegura a boa marcha dos traballos, dirixe os debates, mant\u00e9n a orde dos mesmos e ordena os pagos, sen prexu\u00edzo das delegaci\u00f3ns que poida conferir.\nActividade.\nA actividade do Parlamento de Galicia desenv\u00f3lvese en dous per\u00edodos de sesi\u00f3ns: un que abrangue os meses de setembro a decembro e outro que vai do 15 de xaneiro ao 15 de xullo. Durante estes per\u00edodos, os deputados p\u00f3dense reunir en sesi\u00f3ns ordinarias de Comisi\u00f3n que, habitualmente, te\u00f1en lugar de martes a venres de cada semana.\nF\u00f3ra destes per\u00edodos de sesi\u00f3ns, p\u00f3dense realizar sesi\u00f3ns extraordinarias de cumprirse determinados requisitos.\nQuen exerce a Presidencia do Parlamento fixa a Orde do d\u00eda das Sesi\u00f3ns Plenarias, de acordo coa Mesa e a Xunta de Voceiros e tendo en conta o calendario de actividades. A orde do d\u00eda das Comisi\u00f3ns v\u00e9n determinada pola s\u00faa Mesa, de acordo co calendario establecido pola Mesa do Parlamento."}
{"id": "35749", "revid": "98629", "url": "https://gl.wikipedia.org/wiki?curid=35749", "title": "Robert Hooke", "text": "Robert Hooke, nado en Freshwater (illa de Wight) o 18 de xullo de 1635 e finado en Londres o 3 de marzo de 1702, foi un cient\u00edfico experimental ingl\u00e9s dos m\u00e1is importantes da historia da ciencia, polemista incansable cun xenio creativo de primeira orde. Os seus intereses abarcaron campos tan dispares como a biolox\u00eda, a medicina, a cronometr\u00eda, a f\u00edsica planetaria, a microscop\u00eda, a n\u00e1utica e a arquitectura.\nParticipou na creaci\u00f3n da primeira sociedade cient\u00edfica da historia, a Royal Society de Londres. As s\u00faas pol\u00e9micas con Newton sobre a paternidade da lei da gravitaci\u00f3n universal pasaron a formar parte da historia da ciencia.\nBiograf\u00eda.\nRobert Hoole era fillo dun reverendo, o \u00faltimo de catro irm\u00e1ns, habendo sete anos de diferenza entre el e o anterior. Foi un neno d\u00e9bil e enfermizo que destacou pronto pola s\u00faa habilidade para o debuxo e as actividades manuais. Estudou no colexio de Westminster. En 1653 ga\u00f1ou unha praza en Oxford onde co\u00f1eceu a Robert Boyle, de quen foi asistente desde 1658.\nObra.\nEn 1660 formulou a Lei de Hooke, que describe como un corpo el\u00e1stico est\u00edrase de forma proporcional \u00e1 forza que se exerce sobre el, o que deu lugar \u00e1 invenci\u00f3n do resorte helicoidal.\nEn 1665 publicou o libro \"Micrograph\u00eda\", relato de 50 observaci\u00f3ns microsc\u00f3picas e telesc\u00f3picas con debuxos detallados. Este libro cont\u00e9n por primeira vez a palabra c\u00e9lula e nel ap\u00fantase unha explicaci\u00f3n plausible sobre os f\u00f3siles.\nHooke descubriu as c\u00e9lulas observando ao microscopio unha lamini\u00f1a de cortiza, d\u00e1ndose conta que estaba formada por pequenas cavidades poli\u00e9dricas que lembraban \u00e1s celas dun panal. Por iso cada cavidade chamouse \"c\u00e9lula\". Non soubo demostrar o que estas celas significaban como constitu\u00edntes dos seres vivos. O que estaba observando eran c\u00e9lulas vegetais mortas coa s\u00faa caracter\u00edstica forma poligonal.\nDurante corenta anos foi membro, secretario e bibliotecario da Royal Society de Londres e ti\u00f1a a obriga de presentar ante a sociedade un experimento semanal, o que actuou de acicate para el.\nAdemais das observaci\u00f3ns publicadas en \"Micrograph\u00eda\" e da formulaci\u00f3n da Teor\u00eda da elasticidade, Hooke formulou a Teor\u00eda do movemento planetario como un problema de mec\u00e1nica, e mantivo continuas disputas co seu contempor\u00e1neo Isaac Newton respecto da teor\u00eda da luz e a lei da gravitaci\u00f3n universal.\nHooke formulou alg\u00fans dos aspectos m\u00e1is importantes da lei da gravitaci\u00f3n pero non chegou a desenvolvelos matematicamente, e comentou esta teor\u00eda nun dos m\u00faltiples escritos que dirixiu a Isaac Newton. Cando Newton publicou o seu \"Principia Mathematica\" (1687), inclu\u00edndo unha proba da gravitaci\u00f3n, non realizou ningunha referencia a Hooke. Tam\u00e9n mantivo unha dur\u00edsima pol\u00e9mica que durar\u00eda decenios referida \u00e1 teor\u00eda da luz, a cal Hooke afirmaba describir na s\u00faa \"Micrographia\". A famosa frase de Newton \"se cheguei a ver m\u00e1is lonxe, foi subindo aos ombreiros de xigantes\", apareceu na correspondencia persoal entre os dous cient\u00edficos en 1676, e era unha referencia sarc\u00e1stica \u00e1 baixa estatura de Hooke.\nGrazas \u00e1s s\u00faas observaci\u00f3ns realizadas con telescopios da s\u00faa creaci\u00f3n, Hooke descubriu a primeira estrela binaria e fixo a primeira descrici\u00f3n co\u00f1ecida do planeta Urano. As s\u00faas observaci\u00f3ns de cometas lev\u00e1ronlle a formular as s\u00faas ideas sobre a gravitaci\u00f3n.\nOs inventos mec\u00e1nicos e o instrumental cient\u00edfico de medida foi, quizais, o campo m\u00e1is prol\u00edfico da s\u00faa creaci\u00f3n cient\u00edfica. Xunto con Boyle dese\u00f1ou unha bomba sen carga. Como inventor destaca pola invenci\u00f3n da xunta ou articulaci\u00f3n universal, o primeiro bar\u00f3metro, higr\u00f3metro e anem\u00f3metro. Foi tam\u00e9n o responsable do establecemento do punto de conxelaci\u00f3n da auga como referencia fixa no term\u00f3metro.\nNo campo da biolox\u00eda destacou polas s\u00faas ideas preevolucionistas, apuntando \u00e1 existencia de infinidade de especies extinguidas e fixo importantes achegas \u00e1 fisiolox\u00eda da respiraci\u00f3n.\nDurante a segunda parte da s\u00faa vida dedicou os seus esforzos \u00e1 arquitectura. Axudou na reconstruci\u00f3n de Londres despois do grande incendio que case destru\u00edu a cidade en 1666. Encargouse de dese\u00f1ar o Observatorio de Greenwich, o edificio de Real Colexio de M\u00e9dicos e o Hospital Real de Bethlem. Inventou a fiestra de guillotina. Morreu en Londres en 1703."}
{"id": "35750", "revid": "85894", "url": "https://gl.wikipedia.org/wiki?curid=35750", "title": "Per\u00edodo orbital", "text": "O per\u00edodo orbital (tam\u00e9n chamado per\u00edodo de revoluci\u00f3n orbital) e o tempo que tarda un planeta, un sat\u00e9lite, ou outro obxecto orbitante en completar a s\u00faa \u00f3rbita.\nCando se fala de obxectos orbitantes arredor do Sol existen dous tipos de per\u00edodos orbitais:\nO per\u00edodo sideral e o sin\u00f3dico difiren dado que a Tierra, \u00e1 s\u00faa vez, da voltas arredor do Sol.\nRelaci\u00f3n entre o per\u00edodo sideral e o per\u00edodo sin\u00f3dico.\nCop\u00e9rnico estableceu unha f\u00f3rmula matem\u00e1tica relacionando os per\u00edodos sideral e sin\u00f3dico dun planeta. Sendo:\nPerante un tempo \"S\", a Terra movese nun \u00e1ngulo de (360\u00b0/\"E\")\"S\" (asumindo unha orbita circular) e o planeta movese (360\u00b0/\"P\")\"S\".\nNo caso dun planeta interior (un planeta que tarda menos que a Terra en dar unha volta ao Sol).\ne usando a \u00e1lxebra obtense\nPara un planeta exterior, der\u00edvase de xeito an\u00e1logo:\nEn xeral, co\u00f1ecendo o per\u00edodo sidereo doutro planeta e o da Terra, \"P\" e \"E\", o per\u00edodo sin\u00f3dico pode ser facilmente calculado:"}
{"id": "35751", "revid": "5312", "url": "https://gl.wikipedia.org/wiki?curid=35751", "title": "Cruceiro Almirante Cervera", "text": "O Cruceiro Almirante Cervera foi un buque lixeiro da Armada Espa\u00f1ola, botado en Ferrol en 1928 e retirado en 1965.\nO cruceiro ti\u00f1a 172,62 metros de eslora, 16,61 m de babor a estribor e 5,03 m de calado. Fornecido con distintos tipos de can\u00f3ns e con capacidade para unha tripulaci\u00f3n de 566 mari\u00f1eiros, o Almirante Cervera era moi semellante a dous buques do seu tempo, o Galicia e o Miguel de Cervantes.\nParticipou nos bombardeos de Xix\u00f3n na guerra civil.\nNel estivo enrolado o escritor galego Enrique Vigo Teijeiro. Durante a guerra civil o Almirante Cervera situouse no bando nacional. Levaba o nome do almirante espa\u00f1ol Pascual Cervera y Topete, militar que participou na guerra de Cuba."}
{"id": "35752", "revid": "5312", "url": "https://gl.wikipedia.org/wiki?curid=35752", "title": "Cruceiro Galicia", "text": "O Cruceiro Galicia foi un buque lixeiro da Armada Espa\u00f1ola, botado en Ferrol en 1927 e retirado en 1970.\nCaracter\u00edsticas.\nO cruceiro ti\u00f1a 172,62 metros de eslora, 16,61 m de babor a estribor e 5,03 m de calado. Fornecido con distintos tipos de can\u00f3ns e con capacidade para unha tripulaci\u00f3n de 566 mari\u00f1eiros, o Galicia era moi semellante a dous buques do seu tempo, o Almirante Cervera e o Miguel de Cervantes.\nAntes de chamarse Galicia, o buque denominouse \"Pr\u00edncipe Alfonso\" e \"Libertad\"."}
{"id": "35753", "revid": "5312", "url": "https://gl.wikipedia.org/wiki?curid=35753", "title": "Cruceiro Miguel de Cervantes", "text": "O Cruceiro Miguel de Cervantes foi un buque lixeiro da Armada Espa\u00f1ola, botado en Ferrol en 1930 e retirado en 1964. Recibiu o seu nome do escritor Miguel de Cervantes Saavedra.\nCaracter\u00edsticas.\nO cruceiro ti\u00f1a 172,62 metros de eslora, 16,61 m de babor a estribor e 5,03 m de calado. Fornecido con distintos tipos de can\u00f3ns e con capacidade para unha tripulaci\u00f3n de 566 mari\u00f1eiros, o \"Miguel de Cervantes\" era moi semellante a dous buques do seu tempo, o Almirante Cervera e o Galicia.\nPropaganda franquista.\nFoi un dos barcos utilizados para desembarcar soldados espa\u00f1ois nas costas africanas durante a guerra de Ifni. Nos medios de comunicaci\u00f3n correron noticias que participara en bombardeos da costa africana e que sufrira estragos, pero iso foron falsidades creadas polo r\u00e9xime franquista. Neses momentos o cruceiro Miguel de Cervantes ti\u00f1a a s\u00faa base en Cartagena."}
{"id": "35755", "revid": "23204", "url": "https://gl.wikipedia.org/wiki?curid=35755", "title": "Giovanni Schiaparelli", "text": "Giovanni Virginio Schiaparelli, nado en Savigliano, preto de C\u00faneo, o 14 de marzo de 1835 e finado en Mil\u00e1n o 4 de xullo de 1910, foi un astr\u00f3nomo italiano.\nTraxectoria.\nSchiaparelli, nas s\u00faas cl\u00e1sicas investigaci\u00f3ns sobre a teor\u00eda das estrelas fugaces, descubriu en 1866 a relaci\u00f3n entre as Perseidas e o cometa 1862 III. Grande observador de Marte e verdadeiro fundador da topograf\u00eda do mesmo, cuxas \"canles\" descubriu en 1877. O 5 de setembro dese ano comezou a dese\u00f1ar o primeiro mapa deste planeta.\nMed\u00edu numerosas estrelas dobres entre 1875 e 1900. Foi director do Observatorio de Brera en Mil\u00e1n. O seu nome figura tam\u00e9n en cr\u00e1teres da L\u00faa e Marte.\ndescubriu o asteroide (69) Hesperia (26 de abril de 1861). Bautizouse na s\u00faa honra ao asteroide (4062) Schiaparelli."}
{"id": "35756", "revid": "22570", "url": "https://gl.wikipedia.org/wiki?curid=35756", "title": "Brant Bjork", "text": "Brant Bjork, nado en Palm Springs (California), o 19 de marzo de 1973, \u00e9 un bater\u00eda, produtor, cantante, compositor e guitarrista estadounidense, considerado dunha das figuras m\u00e1is notables na escena do stoner rock. \u00c9 co\u00f1ecido principalmente por ter sido o bater\u00eda e fundador da influente banda californiana de stoner rock Kyuss.\nTraxectoria.\nKyuss.\nMentres estaba no instituto, uniuse con Josh Homme, Chris Cockrell e John Garcia para a fundaci\u00f3n dunha banda chamada Katzenjammer. A petici\u00f3n de Bjork o grupo pasou a chamarse Sons of Kyuss, o nome duns monstros do xogo de rol Dungeons &amp; Dragons, para a edici\u00f3n dun EP, e posteriormente o nome foi acurtado a Kyuss. \nA banda mudiuse aos \u00c1nxeles en 1990 e fichou por Chameleon Records, editando o seu \u00e1lbum de estrea, \"Wretch\", en setembro de 1991. Despois asinou un contrato con Elektra Records e converteuse no primeiro grupo de desert rock en acadar \u00e9 xito internacional. Bjork axudou a publicar o \u00e1lbum de 1992 \"Blues for the Red Sun\", que axudou a crear o movemento do stoner rock, e despois de da edici\u00f3n de \"Welcome to Sky Valley\", en 1993, deixou Kyuss.\nDespois de Kyuss.\nEse mesmo ano produciu o \u00e1lbum de estrea de Fu Manchu, \"No One Rides for Free\". En 1997 volveu coller as baquetas no \u00e1lbum \"The Action is Go\", tam\u00e9n de Fu Manchu e uniuse ao grupo. Estivo con eles ata antes de comezar a xira do seu \u00e1lbum \"California Crossing\", no ano 2002.\nDurante ese tempo tam\u00e9n gravou varios discos en solitario: \"Jalamanta\" (1999), \"Brant Bjork &amp; the Operators\" (2002), \"Keep Your Cool\" (2003) e \"Local Angel\" (2004).\nNo mes de outubro do 2003, Brant Bjork xirou por Europa co nome \"Brant Bjork and the Bros.\" Estivo acompa\u00f1ado por Dylan Roche no baixo, Michael Peffer na bater\u00eda e Mike Pygmie na guitarra. Pygmie deixou a banda despois da xira e foi substitu\u00eddo por Scott Cortez para unha nova serie de concertos polos Estados Unidos e Europa no ano 2004. En 2005, The Bros entraron no estudio e gravaron o quinto \u00e1lbum de Bjork, \"Saved by Magic\", que foi editado o 1 de agosto dese ano.\nO 27 de febreiro do 2007 apareceu un novo \u00e1lbum en solitario titulado \"Tres Dias\", ao que lle seguiu no mes de maio \"Somera S\u00f3l\". En setembro, o tema \"The Native Tongue\", do \u00e1lbum \"Tres Dias\", foi inclu\u00eddo nun recompilatorio de Poison Tree Records chamado \"Road To Nowhere\". Durante o 2007, o seu selo Duna Records fracasou e cambiouse a Low Desert Punk Recordings. A primeira edici\u00f3n coa nova discogr\u00e1fica ser\u00eda \"Punk Rock Guilt\", en maio de 2008.\nEn novembro do 2010, anunciouse que Bjork formar\u00eda parte da reformada Kyuss (co\u00f1ecida agora como Kyuss Lives!), composta por Bjork, Bruno Fevery (substitu\u00edndo a Josh Homme) na guitarra, Nick Oliveri no baixo e John Garcia nas voces. No mes de marzo do 2011 comezaron unha xira por Europa e tam\u00e9n est\u00e1n a traballar nun novo \u00e1lbum de estudio."}
{"id": "35757", "revid": "23204", "url": "https://gl.wikipedia.org/wiki?curid=35757", "title": "Aristarco de Samos", "text": "Aristarco de Samos (en grego antigo: \u1f08\u03c1\u03af\u03c3\u03c4\u03b1\u03c1\u03c7\u03bf\u03c2, Ar\u00edstarchos ou Aristarjos;\u00a0e en lat\u00edn: Aristarchus); nado contra o 310 a. C. e finado contra o 230 a. C., foi un fil\u00f3sofo da etapa helen\u00edstica.\nTraxectoria.\nConcretamente podemos dicir que foi un matem\u00e1tico e astr\u00f3nomo grego e ademais que foi un dos primeiros personaxes en afirmar que a Terra e os demais planetas xiran ao redor do Sol. Por dita raz\u00f3n foi considerado por m\u00e1is dun coma unha persoa demente.\nAristarco foi coetaneo de Euclides e de Arqu\u00edmedes, Segundo conta A\u00ebtius, Aristarco foi pupilo do fil\u00f3sofo Estrat\u00f3n de L\u00e1msaco. As s\u00faas contribuci\u00f3ns \u00e1 astronomia foron recollidas por numerosos autores, as\u00ed Tolomeo recolle que Aristarco observou o solsticio do ano 280 a.C, e Arqu\u00edmedes recolle na s\u00faa obra \"O contador de area\", a teor\u00eda helioc\u00e9ntrica de Aristarco. Vitrubio atrib\u00fae tam\u00e9n a Aristarco a invenci\u00f3n do \"hemisphaerium\", un reloxo de sol onde a sombra recorre unha semiesfera escavada nunha pedra cuadrada.\nC\u00e1lculo das distancias Terra, L\u00faa, Sol.\nDistancia Terra L\u00faa.\nPerante un eclipse lunar, Aristarco calculou o tempo que tardaba a L\u00faa en percorrer a sombra que proxectaba a Terra na superficie lunar, resultando ser a metade do tempo que duraba a eclipse. Polo tanto o di\u00e1metro da L\u00faa era dunhas d\u00faas veces o di\u00e1metro da sombra da Terra, tam\u00e9n calculou que a L\u00faa tardaba arredor dunha hora en sa\u00edr da sombra da Terra, deducindo de tal xeito que a L\u00faa recorre nunha hora unha distancia equivalente ao seu di\u00e1metro. Como xa era co\u00f1ecido na \u00e9poca que a L\u00faa tarda 29,5 d\u00edas en completar unha \u00f3rbita arredor da Terra, calculou a \u00f3rbita da L\u00faa en di\u00e1metros lunares segundo a f\u00f3rmula 29,5 d\u00edas x 24 horas = 708 di\u00e1metros. Con estes datos na s\u00faa man calculou mediante trigonometr\u00eda que o radio da Terra \u00e9 2,85 veces o radio da L\u00faa (en realidade o c\u00e1lculo real \u00e9 de 3,66 veces). Sabendo o radio, calculou a distancia Terra - L\u00faa aplicando os resultados anteriores, deulle unha distancia Terra-L\u00faa de 225,4 radios lunares, unhas 79 veces o radio da Terra, (a distancia media real \u00e1 L\u00faa \u00e9 de 60 radios terrestres). \nDistancia Terra Sol.\nAristarco calculou o \u00e1ngulo entre o Sol e a L\u00faa cando a L\u00faa est\u00e1 en cuarto minguante ou crecente, cando o \u00e1ngulo \"\u03b1\" entre a li\u00f1a Sol L\u00faa \u00e9 a li\u00f1a Terra L\u00faa \u00e9 de 90\u00ba. Ent\u00f3n medindo o \u00e1ngulo \u03b2 formado entre a li\u00f1a Sol Terra e a li\u00f1a Terra L\u00faa p\u00f3dese resolver o tri\u00e1ngulo. Sendo o \u00e1ngulo \u03b2 igual a 90\u00ba menos o \u00e1ngulo solar (formado pola intersecci\u00f3n da li\u00f1a Sol-Terra e a li\u00f1a Sol-L\u00faa), calculando o \u00e1ngulo \u03b2 en 87\u00ba graos, de onde o \u00e1ngulo solar resultaba ser de 3\u00ba (completando as\u00ed os 180 graos da suma dos \u00e1ngulos do tri\u00e1ngulo rect\u00e1ngulo). O \"seno de 3\u00ba\" \u00e9 igual a 1/19, polo que conclu\u00edu que a distancia Terra Sol (a li\u00f1a Terra-Sol) era 19 veces a distancia da Terra \u00e1 L\u00faa (a li\u00f1a Terra-L\u00faa) o cal \u00e9 errado. A\u00ednda que o seu modelo xeom\u00e9trico era correcto os seus datos de observaci\u00f3n eran inexactos, desvi\u00e1ndose un 3 por cento dos datos reais, dado que a observaci\u00f3n do \u00e1ngulo \u03b2 era moi dif\u00edcil para os medios da s\u00faa \u00e9poca, en realidade o \u00e1ngulo s\u00f3 difire dos 90\u00ba graos nunha sexta parte dun grao, de onde se deriva que o \"seno de 1/6 de grao\" \u00e9 igual a 1/344, de onde resulta que a distancia media real entre a Terra e o Sol \u00e9 de 344 veces a distancia entre a Terra e a L\u00faa.\nA pesar dos erros nos seus c\u00e1lculos, o m\u00e1is salientable foi que no s\u00e9culo III a. C. fose quen de calcular as distancias entre a Terra, a L\u00faa, e o Sol, e os seus respectivos di\u00e1metros, base\u00e1ndose en observaci\u00f3ns astron\u00f3micas ou experimentais, (o que tam\u00e9n mostra o seu profundo co\u00f1ecemento das eclipses) abrindo o cami\u00f1o para que outros astr\u00f3nomos, como Tolomeo ou Arqu\u00edmedes, volveran a facer os mesmos c\u00e1lculos cos seus propios datos experimentais, e nos permitisen co\u00f1ecer a distancias entre o Sol, a L\u00faa, e a Terra, e os seus di\u00e1metros, aqu\u00ed radica a xenialidade de Aristarco."}
{"id": "35759", "revid": "88215", "url": "https://gl.wikipedia.org/wiki?curid=35759", "title": "Gustau Biosca", "text": "Gustau Biosca Pag\u00e9s, nado en L'Hospitalet de Llobregat (Barcelona) o 29 de febreiro de 1928 e finado en Barcelona o 1 de novembro de 2014, foi un futbolista catal\u00e1n. Xogaba de defensa e xogou a pr\u00e1ctica totalidade da s\u00faa carreira no FC Barcelona.\nTraxectoria.\nFoi defensa do FC Barcelona entre 1950 e 1958, debutou o 8 de outubro de 1950 fronte \u00f3 Valencia CF. At\u00e9 a tempada 57-58, ano no que deixou o f\u00fatbol, completou 139 encontros en primeira divisi\u00f3n, sempre coa camisola azulgrana, nos que anotou tres goles, e 11 encontros internacionais coa selecci\u00f3n espa\u00f1ola. Coma adestrador, liderou a equipos coma o Pontevedra CF, ou o Real Valladolid e foi axudante de Ladislao Kubala en varios clubs e na selecci\u00f3n de Roman\u00eda.\nPor\u00e9n, Biosca, que participou coma actor nalgunhas pel\u00edculas ao longo dos anos 50, acadou sona polo seu romance coa diva flamenca Lola Flores.\nNo libro de Vizca\u00edno Casas \"Las an\u00e9cdotas del cine espa\u00f1ol\" (2000) aparece no seguinte relato:"}
{"id": "35760", "revid": "839", "url": "https://gl.wikipedia.org/wiki?curid=35760", "title": "Cebra", "text": "A cebra pertence \u00e1 familia dos cabalos, nativa de \u00c1frica central e do sur. Te\u00f1en raias verticais negras e brancas nos cuartos dianteiros, tendendo horizontalmente cara \u00e1 parte traseira do animal. No seu h\u00e1bitat natural realizan migraci\u00f3ns en grandes mandas en busca de alimentos.\nEspecies.\nHai tres especies e moitas subespecies. As poboaci\u00f3ns de cebras var\u00edan moito, e as relaci\u00f3ns e status taxon\u00f3micos de moitas das subespecies son pouco claros. Por outro lado, conv\u00e9n recordar que a palabra \"cebra\" non representa unha realidade dende o punto de vista evolutivo, sen\u00f3n que agrupa artificialmente tres especies en funci\u00f3n dun car\u00e1cter (a pel a raias) que non \u00e9 derivado, sen\u00f3n primitivo. As raias aparecen tam\u00e9n en maior ou menor medida nas patas e lombo dos asnos e cabalos salvaxes, e se manifestan m\u00e1is fortemente nos h\u00edbridos, a\u00ednda que entre os proxenitores non haxa ningunha cebra de por medio (caso das mulas), evidenciando que a presenza de raias \u00e9 un car\u00e1cter antigo dentro do x\u00e9nero \"Equus\" e non un derivado propio dun subgrupo dentro deste. As cebras, simplemente, foron \"un paso m\u00e1is al\u00e1\" no desenvolvemento dunhas raias que xa posu\u00edan, mentres que os cabalos e asnos tenderon a perdelas ou \"enmascaralas\". A\u00ednda que a taxonom\u00eda das cebras segue sendo dubidosa, certos estudos como o de Debra K. Bennett (publicado baixo o expresivo t\u00edtulo \"As raias non fan \u00e1 cebra\") indican que a cebra de planicie e a de Gr\u00e9vy son especies irm\u00e1s, pero que a cebra de monta\u00f1a est\u00e1 m\u00e1is emparentada co cabalo que con estas. Dentro dos \u00e9quidos actuais, o grupo tradicional formado polos asnos africanos e asi\u00e1ticos ser\u00eda o \u00fanico cunha historia evolutiva detr\u00e1s que o ratifica."}
{"id": "35761", "revid": "839", "url": "https://gl.wikipedia.org/wiki?curid=35761", "title": "Quagga", "text": "O quagga (\"Equus quagga quagga\") \u00e9 unha subespecie de cebra de planicie (\"Equus quagga\") extinta. \u00d3 contrario que as subespecies hoxe existentes, o quagga era unha cebra de peluxe pardo-avermellado non raiado no lombo e cuartos traseiros, e salpicado de raias negras na cara, pescozo, costados e crinas. O bandullo e as patas eran enteiramente brancas. Estas diferenzas tan grandes en canto a coloraci\u00f3n conduciron a que fora descrita inicialmente (1788) como unha especie \u00e1 parte.\nOs quaggas formaban mandas na zona sueste da actual Sur\u00e1frica, sendo especialmente abundantes na provincia do Cabo. O seu nome procede da lingua dos Khoi (Hotentotes) e ten unha orixe onomatopeico: \u00e9 unha adaptaci\u00f3n do ru\u00eddo caracter\u00edstico do propio quagga.\nOs quaggas foron cazados desde a chegada dos primeiros colonos holandeses pola s\u00faa carne e a s\u00faa pel. A mediados do s\u00e9culo XIX, a colonizaci\u00f3n do interior ocasionada polo \u00e9xodo dos b\u00f3ers descontentos coa soberan\u00eda inglesa sobre a colonia conduciu \u00e1 matanza de milleiros de cabezas dentro dun plan xeral de exterminio de animais salvaxes na zona. Esta pol\u00edtica ti\u00f1a como obxectivo o destinar as terras de pasto das grandes mandas \u00f3 gando dom\u00e9stico. A poboaci\u00f3n destes animais en liberdade descendeu drasticamente, at\u00e9 o punto de que a especie xa se extinguira en Sur\u00e1frica para 1870. O 12 de agosto de 1883 morreu o \u00faltimo quagga que viv\u00eda en catividade no zoo de \u00c1msterdam, extingu\u00edndose definitivamente a subespecie.\nO quagga \u00e9 o \u00fanico animal extinto cuxo ADN ten sido extra\u00eddo, secuenciado e estudado na s\u00faa totalidade. Grazas a isto, os laboratorios da Smithsonian Institution de Washington, D.C. puideron probar finalmente e sen asomo de d\u00fabida que o quagga era unha subespecie da cebra de planicie, que se definiu como raza entre 120.000 e 290.000 anos atr\u00e1s.\nA dispo\u00f1ibilidade de ADN en perfectas condici\u00f3ns fai posible a te\u00f3rica \"resurrecci\u00f3n\" do quagga por medio da clonaci\u00f3n. Por\u00e9n, non se ten realizado ning\u00fan experimento neste sentido, pero si a formaci\u00f3n de \"novos\" quaggas a partir de cebras de planicie do Parque Nacional Etosha de Namibia mediante un proceso de cr\u00eda selectiva que potencie as calidades m\u00e1is af\u00edns \u00f3 extinto quagga en cada xeraci\u00f3n. O chamado \"Proxecto Quagga\" comezou a traballar neste sentido en 1987 con nove cebras procedentes de Etosha, elixidas entre 205 candidatas. O proxecto est\u00e1 en marcha dende ent\u00f3n en Vrolijkheid, preto de Robertson, Sur\u00e1frica."}
{"id": "35768", "revid": "85894", "url": "https://gl.wikipedia.org/wiki?curid=35768", "title": "Acrobacia", "text": "A acrobacia \u00e9 unha arte esc\u00e9nica e un deporte, caracter\u00edzase por exercicios de habilidade co propio corpo e implica equilibrio, axillidade e coordinaci\u00f3n, ben sexa na corda frouxa, no trapecio ou nun avi\u00f3n. Est\u00e1 presente nalgunhas actividades deportivas como a ximnasia e consitit\u00fae modernamente un deporte de seu, a ximnasia acrob\u00e1tica, e \u00e9 un compo\u00f1ente de certos bailes e tradici\u00f3ns populares como os Castells, e tam\u00e9n en espect\u00e1culos como o circo e o cine"}
{"id": "35769", "revid": "89787", "url": "https://gl.wikipedia.org/wiki?curid=35769", "title": "Amparo", "text": "Amparo \u00e9 un nome propio galego de muller que deriva da advocaci\u00f3n mariana da Nosa Se\u00f1ora dos Desamparados. No ano 2010 levaban o nome 3248 residentes en Galicia ."}
{"id": "35770", "revid": "54336", "url": "https://gl.wikipedia.org/wiki?curid=35770", "title": "\u00c1ngeles Amador Mill\u00e1n", "text": "Mar\u00eda \u00c1ngeles Amador Mill\u00e1n, nada o 10 de outubro de 1949 en Madrid, \u00e9 unha pol\u00edtica espa\u00f1ola.\nEstudou dereito, militante do PSOE foi secretaria xeral t\u00e9cnica do Ministerio de Obras P\u00fablicas e Urbanismo (1986), foi ministra de Sanidade e Consumo (1993-1996) e deputada no Congreso dos Deputados por Segovia (1996-2002)."}
{"id": "35771", "revid": "5312", "url": "https://gl.wikipedia.org/wiki?curid=35771", "title": "Centristas de Ourense", "text": "Centristas de Ourense foi un partido galego activo na provincia de Ourense, xurdido da desintegraci\u00f3n da Uni\u00f3n de Centro Democr\u00e1tico, despois da desfeita das elecci\u00f3ns xerais de 1982.\nHistoria.\nNado e formado a primeiros de 1983 por antigos membros ourens\u00e1ns de UCD, \u00e9 dicir, alcaldes e concelleiros desta provincia. Na s\u00faa asemblea constitu\u00ednte en marzo de 1983 foi elixido como presidente, Manuel Ubaldo Atanes Romero, e como secretario xeral, Jos\u00e9 Lage Lage, figurando como un militante m\u00e1is, Eulogio G\u00f3mez Franqueira. \nNas elecci\u00f3ns municipais de 1983, Centristas de Ourense concorreu en coalici\u00f3n conxuntamente co Partido Galeguista, excentristas doutras provincias e a Converxencia Galega de Independentes, baixo a denominaci\u00f3n de Coalici\u00f3n Galega. En maio de 1983 a coalici\u00f3n acadou 63 das 92 alcald\u00edas da provincia de Ourense, as\u00ed como a maior\u00eda na Deputaci\u00f3n de Ourense (13 deputados). \nNa asemblea de xu\u00f1o de 1983 nomeouse como secretario xeral, Santos Oujo Bello, en substituci\u00f3n de Jos\u00e9 Lage Lage. \nNo congreso extraordinario de Centristas de Ourense en marzo de 1984, acordouse por unanimidade a integraci\u00f3n, por fusi\u00f3n, en Coalici\u00f3n Galega. Na mesa deste congreso, ademais do presidente e o secretario xeral anteriormente nomeados, aparec\u00edan: Victorino Nu\u00f1ez Rodr\u00edguez, presidente da Deputaci\u00f3n de Ourense, Sen\u00e9n Bern\u00e1rdez \u00a0\u00c1lvarez, senador e deputado da C\u00e1mara galega, Aurelio Miras Portugal , deputado provincial, e Manuel V\u00e1zquez Outeiri\u00f1o (alcalde da Merca) en representaci\u00f3n dos alcaldes da provincia. \nCoa escisi\u00f3n de Coalici\u00f3n Galega en marzo de 1985, gran parte dos seus membros, entre eles 34 alcaldes, integrouse no novo partido creado por Victorino N\u00fa\u00f1ez, Centristas de Galicia. "}
{"id": "35772", "revid": "27155", "url": "https://gl.wikipedia.org/wiki?curid=35772", "title": "Acrofobia", "text": "Acrofobia \u00e9 un temor irracional \u00e1 vertixe nas alturas, como fobia que \u00e9 xera fortes niveis de ansiedade e pode provocar un ataque de p\u00e1nico nos individuos afectados, e en casos extremos \u00f3 suicido, o que provoca unha conduta de evitaci\u00f3n."}
{"id": "35773", "revid": "85894", "url": "https://gl.wikipedia.org/wiki?curid=35773", "title": "Louro", "text": "O termo louro fai referencia \u00e1 cor acasta\u00f1ada que tira a dourada:\nO top\u00f3nimo Louro pode referirse a:\nO apelido Louro pode referirse a:"}
{"id": "35774", "revid": "114292", "url": "https://gl.wikipedia.org/wiki?curid=35774", "title": "I\u00f1aki Anasagasti", "text": "I\u00f1aki Mirena Anasagasti Olabeaga, nado o 16 de novembro de 1947 en Cumana (Venezuela) \u00e9 un pol\u00edtico vasco.\nNacido no exilio nunha familia de nacionalistas vascos, est\u00e1 licenciado en xornalismo e sociolox\u00eda, dirixiu a publicaci\u00f3n \"Euzkadi\", detido o 1 de abril de 1976, estivo na cadea durante tres d\u00edas por orde de Manuel Fraga. Deputado no Parlamento de Euskadi (1980-1986), deputado no Congreso dos Deputados de Espa\u00f1a e voceiro do Partido Nacionalista Vasco PNV desde 1986 ata 2004. Na actualidade (2006) \u00e9 senador."}
{"id": "35776", "revid": "15490", "url": "https://gl.wikipedia.org/wiki?curid=35776", "title": "Terceira guerra servil", "text": "A terceira revolta servil foi a \u00faltima a \u00faltima dunha serie de rebeli\u00f3ns sen conexi\u00f3n fracasadas contra Roma, co\u00f1ecidas colectivamente como revoltas ser ex\u00e9rcito de escravos escapados, en torno a 120.000, baixo as ordes de Espartaco, famoso gladiador da \u00e9poca, atacou o rural do sur de Italia e derrotou a varios ex\u00e9rcitos romanos enviados para capturalos ou destru\u00edlos. O obxectivo era a obtenci\u00f3n da liberdade, e cruzaron toda a pen\u00ednsula para superar os Alpes, pero chegando \u00e1 Galia Cisalpina por raz\u00f3ns non de todo aclaradas deron volta cara ao sur de Italia e acabaron sendo derrotados por Craso e Pompeio."}
{"id": "35777", "revid": "98629", "url": "https://gl.wikipedia.org/wiki?curid=35777", "title": "Historia de Turqu\u00eda", "text": "A Rep\u00fablica de Turqu\u00eda foi o sucesor do Imperio Otom\u00e1n tras o seu derrubamento, \na moderna Turqu\u00eda fundouna Mustafa Kemal Atat\u00fcrk en 1923. A derrota na primeira guerra mundial supuxo a perda, en virtude do Tratado de S\u00e8vres (1920), de Siria, Palestina, Mesopotamia e Arabia, co cal Turqu\u00eda quedou circunscrita \u00e1s s\u00faas fronteiras actuais. A concesi\u00f3n de Esmirna a Grecia por 5 anos fixo que os nacionalistas turcos, encabezados por Atat\u00fcrk, encabezasen unha guerra na que lograron expulsar aos gregos e como resultado de acordo ao Tratado de Lausana.\nAtat\u00fcrk converteuse as\u00ed no construtor de Turqu\u00eda e liderou un proceso de transformaci\u00f3ns encami\u00f1adas a facer deste pa\u00eds un Estado moderno, permanecendo \u00e1 fronte da Presidencia da Rep\u00fablica ata a s\u00faa morte, en 1938.\nRevoluci\u00f3n kemalista.\nA historia moderna de Turqu\u00eda in\u00edciase co establecemento da rep\u00fablica o 29 de outubro de 1923, con Mustafa Kemal Atat\u00fcrk como o seu primeiro presidente. O 3 de marzo de 1924, a Asemblea Nacional aboliu o ministerio da Sagrada Lei, todas as escolas foron pasaron a estar baixo supervisi\u00f3n do Ministerio de Educaci\u00f3n e unha nova constituci\u00f3n foi aprobada o 20 de abril de 1924. Durante os pr\u00f3ximos 10 anos, houbo un proceso continuo de occidentalizaci\u00f3n secular, dirixido por Mustafa Kemal e Turqu\u00eda transformouse nun Estado secular en 1928 mediante un gran conxunto de cambios substanciais: mudanza do alfabeto \u00e1rabe polo latino (24 de maio de 1928), favorecemento do l\u00e9xico turc\u00f3fono fronte a aquel de orixe persa e \u00e1rabe, nun intento de buscar unha lingua nacional m\u00e1is pura nas s\u00faas orixes. Introduciuse un novo c\u00f3digo civil, inspirado no su\u00edzo. Instaurouse o c\u00f3digo do vestido, prohibindo o fez, un chapeu musulm\u00e1n tradicional, e o veo nas mulleres. Exhortouse que a poboaci\u00f3n turca adoptase apelidos en substituci\u00f3n do nome \u00fanico de tradici\u00f3n \u00e1rabe. Mustafa Kemal en persoa adoptou o nome Atat\u00fcrk (Pai dos turcos). Os im\u00e1ns pasaron a ser designados oficial polo goberno. Ademais reco\u00f1eceuse o dereito da muller a elixir e ser elixida e proclamouse o domingo como d\u00eda de descanso, aboliuse a poligamia, substituiuse o calendario \u00e1rabe polo calendario gregoriano e estableceuse Ancara como capital do pa\u00eds.\nPartido \u00fanico.\nLogo da fundaci\u00f3n do Partido Republicano Liberal por Fethi Okyar este encabezou unha rebeli\u00f3n apoiada por fundamentalistas relixiosos e as desordes estend\u00e9ronse a continuaci\u00f3n, sobre todo no territorio oriental. O partido liberal foi disolto o 17 de novembro de 1930 e de facto estableceuse un r\u00e9xime de partido \u00fanicon, o Partido Republicano Popular (Cumhuriyet Halk Partisi), fundado por Atat\u00fcrk.\nO sucesor de Atat\u00fcrk logo da s\u00faa morte o 10 de novembro de 1938 foi Ismet In\u00f6n\u00fc. Cando todos os seus veci\u00f1os occidentais estaban baixo a ocupaci\u00f3n alem\u00e1 ou italiana durante a segunda guerra mundial, Turqu\u00eda asinou un tratado de paz con Alema\u00f1a e oficialmente permaneceu neutral. En 1945 Turqu\u00eda incorporouse \u00e1s Naci\u00f3ns Unidas, e en febreiro de 1945 declarou a guerra contra Alema\u00f1a e o Xap\u00f3n. Isto foi en parte simb\u00f3lico, xa que o ex\u00e9rcito turco non entrou en batalla. Turqu\u00eda foi admitida na Organizaci\u00f3n do Tratado do Atl\u00e1ntico Norte (OTAN) en 1952.\nEntre a democracia e o autoritarismo.\nDebido \u00e1 crecente presi\u00f3n e influencia de intelectuais liberais e grupos relixiosos instaurouse un r\u00e9xime multipartidista, nas elecci\u00f3ns de 1950 resultou vencedor o Partido Dem\u00f3crata (Demokrat Parti) de Adnan Menderes. O goberno foi moi popular ao principio, suavizando as restrici\u00f3ns fronte ao islam e presidindo unha econom\u00eda en auxe. Durante a segunda metade da d\u00e9cada, con todo, a econom\u00eda entrou en crise e o goberno introduciu leis de censura. A alta inflaci\u00f3n e unha d\u00e9beda masiva danou a reputaci\u00f3n do executivo dem\u00f3crata. Ante esta situaci\u00f3n o ex\u00e9rcito deu un golpe de estado o 27 de maio de 1960 o xeneral Cemal G\u00fcrsel destitu\u00edu ao presidente Celal Bayar e ao primeiro ministro Adnan Menderes, quen foi executado. O ex\u00e9rcito devolveu o pa\u00eds a mans control civil no outubro de 1961.\nO sistema pol\u00edtico que xurdiu como consecuencia do golpe de 1960 estaba fracturado, producindo unha serie de coalici\u00f3ns de goberno inestables no parlamento, que alternaban entre o Partido do Cami\u00f1o Verdadeiro (Do\u011fru Yol Partisi) de S\u00fcleyman Demirel por unha banda e o Partido Republicano Popular de Ismet In\u00f6n\u00fc e Bulent Ecevit polo outro. Un novo golpe de estado foi organizado en 1971, aboliuse un parlamento xa de seu fracturado durante o executivo de Demirel. Durante a coalici\u00f3n do primeiro ministro Ecevit co Partido de Salvaci\u00f3n Nacional (Milli Selamet Partisi-MSP) de tendencia relixiosa, Turqu\u00eda efectuou unha operaci\u00f3n militar en Chipre en 1974 co fin de intervir na crise producida por un golpe de estado que ti\u00f1a como intenci\u00f3n unificar a illa con Grecia e que estaba causando graves problemas \u00e1 minor\u00eda turca da illa, creando un conflito que ata o d\u00eda de hoxe a\u00ednda non foi resolvido. A escena pol\u00edtica fragmentada e unha pobre econom\u00eda conduciu \u00e1 violencia entre grupos nacionalistas paramilitares, os Bozkurtlar (Lobos Grises) fomentados polo Partido do Movemento Nacional (Milliyet\u00e7i Hareket Partisi-MHP) e os comunistas nas r\u00faas das cidades. Un parlamento paralizado e un gran n\u00famero de v\u00edtimas destes tr\u00e1xicos sucesos desembocaron noutro golpe de estado en 1980. Tras un per\u00edodo de dous anos, os militares devolveron o goberno a mans civ\u00eds, prohibido o regreso \u00e1 pol\u00edtica de Demirel, Ecevit, ademais de varios pol\u00edticos turcos.\nTras retirarse da pol\u00edtica o presidente Kenan Evren (l\u00edder do golpe de 1980 que accedeu ao cargo tal e como fixo no seu d\u00eda Atat\u00fcrk, abandonando a s\u00faa condici\u00f3n de xeneral do ex\u00e9rcito turco), \u00d6zal foi elixido presidente, deixando o parlamento en mans de Yildirim Akbulut, e logo, en 1991, a cargo de Mesut Yilmaz. Yilmaz redobrou o perfil econ\u00f3mico de Turqu\u00eda e renovou a s\u00faa orientaci\u00f3n cara a Europa. Da ru\u00edna do sistema pol\u00edtico anterior xurdiu unha forma de goberno monopartidista dominada polo Partido da Patria Nai (Anavatan Partisi) de Turgut \u00d6zal, que combinou un programa econ\u00f3mico global xunto con valores sociais conservadores. Con \u00d6zal, a econom\u00eda rexurdiu, e na d\u00e9cada dos 90, cidades como Gaziantep (unha pequena capital de provincia) pasaron a ser verdadeiros centros neur\u00e1lxicos da econom\u00eda turca.\nPero a inestabilidade pol\u00edtica, e o Partido da Nai Patria f\u00edxose cada vez m\u00e1is corrupto. Turgut \u00d6zal morreu dun ataque card\u00edaco en 1993 e Demirel Suleyman foi elixido presidente. As elecci\u00f3ns 1995 conduciron a unha coalici\u00f3n de goberno ef\u00e9mera entre o Partido da Nai Patria de Yilmaz e o Partido do Cami\u00f1o Verdadeiro, agora con Tansu Ciller como l\u00edder. Ciller ent\u00f3n deu un xiro e aliouse co Partido do Benestar (Refah-Yol Partisi RP), encabezado por Necmettin Erbakan, antigo l\u00edder do Partido de Salvaci\u00f3n Nacional, permitindo a Erbakan entrar no executivo principal. En 1998, nun pseudo-golpe de estado, os militares como garantes do laicismo instaurado na Rep\u00fablica turca por Atat\u00fcrk, xulgaron perigosas para a natureza secular de Turqu\u00eda a pol\u00edtica de apoio do goberno de Erbakan a certos asuntos relixiosos, enviandolle un ultimato solicitando que dimitise, o que fixo. A partir dese momento, o Partido do Benestar de Erbakan quedou prohibido. Un novo goberno formouse coa coalici\u00f3n do Partido da Nai Patria e o Partido da Esquerda Democr\u00e1tica (Demokratik Sol Partisi, DSP) de Ecevit apoiado \u00e1 s\u00faa vez polo Partido Republicano do Pobo (Cumhuriyet Halk Partisi CHP), liderado por Deniz Baykal. Durante este goberno, Abdullah \u00d6calan, l\u00edder do PKK, foi capturado en Kenya, procesado por traiz\u00f3n \u00e1 patria e condenado \u00e1 morte, pero a s\u00faa pena foi revogada e desde ent\u00f3n o caso segue no Tribunal Europeo dos Dereitos Humanos.\nO DSP ga\u00f1ou amplamente nas elecci\u00f3ns 1999. O segundo lugar foi para o nacionalista Partido do Movemento Nacional. Estes dous partidos, xunto ao Partido da Nai Patria de Yilmaz formaron goberno, procedendo \u00e1 reforma econ\u00f3mica, institu\u00edndo a lexislaci\u00f3n de dereitos humanos, e levando a Turqu\u00eda m\u00e1is preto da Uni\u00f3n Europea. Unha serie de crises econ\u00f3micas conduciu a novas elecci\u00f3ns en 2002, ga\u00f1ando o Partido do Desenvolvemento e a Xustiza, islamista moderado e conservador, do actual presidente turco e antigo alcalde de Istambul Recep Tayyip Erdo\u011fan que logrou iniciar o proceso de adhesi\u00f3n \u00e1 Uni\u00f3n Europea o pasado 3 de outubro de 2005.\nComo complemento \u00e1 apreciaci\u00f3n do tipo de pol\u00edtica levada no segundo decenio do s\u00e9culo XXI, o acceso a Wikipedia estivo prohibido en Turqu\u00eda dende mediados de 2017 ata comezos de 2020 por cuesti\u00f3ns pol\u00edticas."}
{"id": "35778", "revid": "178308", "url": "https://gl.wikipedia.org/wiki?curid=35778", "title": "Alcal\u00e1 Zamora", "text": ""}
{"id": "35779", "revid": "5863", "url": "https://gl.wikipedia.org/wiki?curid=35779", "title": "Eulogio G\u00f3mez Franqueira", "text": "Eulogio G\u00f3mez Franqueira, nado en Cenlle en 1917 e morto en Ourense o 20 de abril de 1988, foi un mestre, empresario e pol\u00edtico galego de centro-dereita ourens\u00e1n.\nTraxectoria.\nEstudou Maxisterio e exerceu como mestre durante case vinte anos, primeiro en San Amaro e logo en Castrelo de Mi\u00f1o.\nA\u00ednda que simpatizante das Mocedades Galeguistas durante os anos finais da Segunda Rep\u00fablica, a s\u00faa carreira pol\u00edtica naceu durante o franquismo, vencellado \u00e1s s\u00faas estruturas de poder. En 1954 accedeu a un posto de concelleiro en Castrelo de Mi\u00f1o e chegou a presidente da Irmandade de Labradores, co que se iniciou na vida p\u00fablica oficial vencellado aos sectores produtivos agr\u00edcolas. Neste per\u00edodo foi tam\u00e9n mediador entre Fenosa e os campesi\u00f1os nas negociaci\u00f3ns da expropiaci\u00f3n dos terreos onde se construir\u00eda o encoro de Castrelo de Mi\u00f1o e procurador nas cortes de Franco.\nComo empresario iniciouse tam\u00e9n en Castrelo de Mi\u00f1o, onde montou unha cooperativa de repartici\u00f3n de produtos. En 1959, G\u00f3mez Franqueira foi nomeado xerente da Uni\u00f3n Territorial de Cooperativas Ourens\u00e1s (UTECO) e impulsou as Cooperativas Ourens\u00e1s (COREN), nacidas en 1961. Na fundaci\u00f3n da empresa, que tivo ao comezo unicamente unha vintena de socios e unha achega de capital tecnol\u00f3xico estadounidense (Swift), puxo todo o seu esforzo, e dela obtivo os maiores rendementos econ\u00f3micos e tam\u00e9n pol\u00edticos. O seu obxectivo era abrir as actividades destas cooperativas para que entre todas puidese controlar o proceso produtivo completo, dende a obtenci\u00f3n de materias primas at\u00e9 a comercializaci\u00f3n dos produtos finais.\nEn 1962 participou na creaci\u00f3n da Caixa Rural de Ourense, que naceu fundamentalmente co obxectivo de dotar de financiamento todo o proxecto cooperativista. En 1964, ao que todo o know-how fora absorbido, a empresa desf\u00edxose da colaboraci\u00f3n da firma estadounidense e constru\u00edu a s\u00faa primeira f\u00e1brica de pensos. En 1965 constitu\u00eduse a Cooperativa Provincial de Produtores de Ovos e en 1966 comezou a funcionar un matadoiro av\u00edcola para sacrificar os pitos das explotaci\u00f3ns. Pensos, criadeiro, matadoiro e unha clasificadora de ovos pecharon o c\u00edrculo do negocio. Con este pulo estendeu as s\u00faas actividades nas \u00e1reas agr\u00edcola, gandeira, av\u00edcola e porcina. O que comezou como unha sociedade puramente av\u00edcola converteuse co nome de COREN-UTECO, e logo xa unicamente Coren, no eixo de toda a gandar\u00eda de carne en Galicia con produci\u00f3ns nos sectores porcinos, vac\u00fan de carne, ovos, patos, pavos e coellos.\nNo ano 1977, colaborou na creaci\u00f3n da Uni\u00f3n de Centro Democr\u00e1tico, (UCD). Precisamente con ese partido foi deputado por Ourense na lexislatura constitu\u00ednte (do 14 de xullo de 1977 ata o 23 de marzo de 1979) e despois, durante d\u00faas lexislaturas, m\u00e1is ata o 15 de xullo de 1986. Por\u00e9n, esta \u00faltima lexislatura correspondeuse coa desfeita electoral da forza centrista, e G\u00f3mez Franqueira, sen deixar o seu escano de deputado no Congreso, fundou primeiramente Centristas de Ourense e finalmente, en 1983, Coalici\u00f3n Galega.\nEn xu\u00f1o de 1980 un comando de ETA pol\u00edtico-militar tentou secuestralo na s\u00faa casa de Razamonde. Os terroristas finxiron unha avar\u00eda no coche e entr\u00e1ronlle na casa coa escusa de chamar por tel\u00e9fono. Ao que entraron, sacaron as armas e obrigaron a G\u00f3mez Franqueira a que os acompa\u00f1ase. Este, que estaba en pixama, pediu para vestirse, e aproveitou o momento para tirar unha pistola de riba dun armario e disparar os etarras, ferindo a un, Jos\u00e9 Antonio Alcocer Gabald\u00f3n, \"Zapat\u00f3ns\", no pescozo e na mand\u00edbula. Eludiu os refachos dos outros terroristas bot\u00e1ndose ao chan entre as camas do dormitorio e apagando a luz. Este terrorista, ferido, foi detido nun piso de Vigo uns d\u00edas despois.\nEn 1984 sufriu un derramo cerebral que o afastou da vida pol\u00edtica, co que se abriu unha crise de liderado na formaci\u00f3n nacionalista de centro. O goberno de Galiza outorgoulle a Medalla Castelao no ano 1986. Ao seu falecemento, o seu fillo Manuel G\u00f3mez-Franqueira pasou a dirixir a empresa, da que \u00e9 conselleiro delegado."}
