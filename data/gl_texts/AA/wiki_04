{"id": "1376", "revid": "1987", "url": "https://gl.wikipedia.org/wiki?curid=1376", "title": "Euro", "text": "O euro (EUR ou \u20ac) \u00e9 a moeda usada polas instituci\u00f3ns da Uni\u00f3n Europea (UE), as\u00ed como a moeda oficial da eurozona, formada por 20 dos 27\u00a0Estados membros da UE: Alema\u00f1a, Austria, B\u00e9lxica, Chipre, Croacia, Eslovaquia, Eslovenia, Espa\u00f1a, Estonia, Finlandia, Francia, Grecia, Irlanda, Italia, Letonia, Lituania, Luxemburgo, Malta, Pa\u00edses Baixos e Portugal. Ademais, 4 microestados europeos te\u00f1en acordos coa Uni\u00f3n Europea para o uso do euro como moeda: Andorra, Cidade do Vaticano, M\u00f3naco e San Marino. Por outra banda, o euro foi adoptado de maneira unilateral por Montenegro e Kosovo.\nUns 388 mill\u00f3ns de cidad\u00e1ns viven nos 20\u00a0pa\u00edses da eurozona. Ademais, m\u00e1is de 240\u00a0mill\u00f3ns de persoas ao redor do mundo usan moedas fixadas ao euro, inclu\u00edndo m\u00e1is de 190\u00a0mill\u00f3ns de africanos. O euro \u00e9 a segunda moeda de reserva as\u00ed como a segunda moeda m\u00e1is negociada no mundo, despois do d\u00f3lar estadounidense.\nEn decembro de 2019, con m\u00e1is de 1,3\u00a0bill\u00f3ns de euros en circulaci\u00f3n, o euro ten un dos valores combinados de billetes e moedas m\u00e1is altos en circulaci\u00f3n do mundo. O euro div\u00eddese en 100\u00a0c\u00e9ntimos.\nO nome de \u00abeuro\u00bb foi adoptado oficialmente o 16 de decembro de 1995 en Madrid. O euro introduciuse nos mercados financeiros mundiais como unha moeda de conta o 1 de xaneiro de 1999, substitu\u00edndo a antiga Unidade Monetaria Europea (ECU) nunha proporci\u00f3n de\u00a01:1.\nAs moedas e billetes entraron en circulaci\u00f3n o 1 de xaneiro de 2002 nos 12\u00a0Estados da Uni\u00f3n Europea que adoptaron o euro naquel ano: Alema\u00f1a, Austria, B\u00e9lxica, Espa\u00f1a, Finlandia, Francia, Grecia, Irlanda, Italia, Luxemburgo, Pa\u00edses Baixos e Portugal.\nEse mesmo ano tam\u00e9n adoptaron o euro os estados europeos de Cidade do Vaticano, M\u00f3naco e San Marino, que ti\u00f1an acordos con pa\u00edses da Uni\u00f3n Europea, e Andorra, a\u00ednda que este de maneira non oficial. Non foi ata o 2011 cando Andorra asinou un acordo monetario coa Uni\u00f3n Europea, o cal entrou en vigor o 1 de abril de 2012, que supuxo a adopci\u00f3n do euro por Andorra de maneira oficial.\nO 1 de xaneiro de 2007, Eslovenia incorporouse \u00e1 zona euro. Malta e Chipre fix\u00e9rono o 1 de xaneiro de 2008 e Eslovaquia o 1 de xaneiro de 2009.\nEstonia incorporouse o 1 de xaneiro de 2011, sendo o primeiro pa\u00eds que formara parte da URSS que se converteu en membro da eurozona.\nLetonia incorporouse o 1 de xaneiro de 2014, Lituania, o 1 de xaneiro de 2015, e Croacia o 1 de xaneiro de 2023, sendo o \u00faltimo pa\u00eds en adoptar a moeda com\u00fan europea.\nOito pa\u00edses da Uni\u00f3n Europea non adoptaron o euro a\u00ednda: Bulgaria, Dinamarca, Hungr\u00eda, Polonia, Rep\u00fablica Checa, Roman\u00eda e Suecia. Tampouco o fixo o Reino Unido durante os seus anos de pertenza \u00e1 Uni\u00f3n Europea. O euro aspira a converterse na moeda oficial de toda a Uni\u00f3n Europea. A introduci\u00f3n do euro en lugar das divisas estatais foi a reforma monetaria m\u00e1is importante en Europa na \u00e9poca moderna.\nO euro \u00e9 administrado polo Sistema Europeo de Bancos Centrais (SEBC), composto polo Banco Central Europeo (BCE) e os bancos nacionais dos pa\u00edses membros da eurozona. O Banco Central, situado en Frankfurt, Alema\u00f1a, \u00e9 o \u00fanico con autoridade para desenvolver a pol\u00edtica monetaria.\nCaracter\u00edsticas.\nO euro div\u00eddese en cen cents. A\u00ednda que \u00abcent\u00bb \u2014plural \u00abcents\u00bb, en ambos os casos sen punto final nin acento\u2014 \u00e9 a denominaci\u00f3n oficial da divisi\u00f3n do euro en todos os idiomas, na linguaxe habitual, con todo, trad\u00facese polo equivalente en cada idioma (en galego e castel\u00e1n \"c\u00e9ntimo\", en grego \"\u03bb\u03b5\u03c0\u03c4\u03cc\", en italiano \"cent\u00e9simo\", en franc\u00e9s \"centime\", etc.) e plural\u00edzase segundo o uso habitual da lingua.\nOs billetes de euro \u2014de 5, 10, 20, 50, 100, 200 e 500\u00a0euros\u2014 son id\u00e9nticos para todos os pa\u00edses. As moedas de euro \u2014de 1, 2, 5, 10, 20 e 50 cents e 1 e 2\u00a0euros\u2014 te\u00f1en o mesmo anverso en todos os pa\u00edses, pero distinto reverso segundo o pa\u00eds de cu\u00f1axe. Con todo, todas as moedas de euro de calquera pa\u00eds p\u00f3dense utilizar en todos os pa\u00edses da eurozona.\nO dese\u00f1o da cara com\u00fan das moedas \u00e9 obra de Luc Luycx da Casa da Moeda Real de B\u00e9lxica. As moedas, sexa cal for o seu reverso nacional, son de validez en calquera pa\u00eds da zona euro.\nA partir do ano 2004, unha directiva da Uni\u00f3n Europea permite acu\u00f1ar todos os anos unha moeda de dous euros conmemorativa \u2014d\u00faas moedas ao ano desde 2013\u2014 en cada pa\u00eds da zona euro. Estas emisi\u00f3ns, cuxa produci\u00f3n \u00e9 determinada pola cu\u00f1axe normal de moeda en cada pa\u00eds, conservan o anverso com\u00fan da zona euro e no reverso mostran o motivo conmemorativo. Estas moedas conmemorativas conxuntas son adicionais \u00e1s que pode emitir cada estado.\nOs motivos principais da primeira serie de billetes euro son: portas e xanelas, que simbolizan o esp\u00edrito de apertura da Uni\u00f3n Europea; a eliminaci\u00f3n de fronteiras e a integraci\u00f3n est\u00e1n representadas por pontes no reverso do billete. Ademais, o tema xeral da serie \u00e9 \u00abIdades e estilos\u00bb, figurando en cada billete un estilo arquitect\u00f3nico determinado.\nO dese\u00f1o da primeira serie de billetes \u00e9 de Robert Kalina do Oesterreichische Nationalbank (OeNB - Banco Nacional Austr\u00edaco), e o alem\u00e1n Reinhold Gerstetter ocupouse do dese\u00f1o da segunda serie, emitida a partir de 2013.\nO euro \u00e9 o sucesor do ECU ou Unidade Monetaria Europea (en ingl\u00e9s: \"European Currency Unit\"). Na reuni\u00f3n de Madrid do 16 de decembro de 1995, o chanceler de Alema\u00f1a Helmut Kohl sinalou que lle soaba igual a \"Ein Kuh\", que en alem\u00e1n poder\u00edase entender como \u00abunha vaca\u00bb. Por este motivo determinouse que a moeda \u00fanica comunitaria cham\u00e1sese \"Euro\", tendo unha paridade 1:1 co ECU.\nO s\u00edmbolo do euro (\u20ac), desenvolto pola Comisi\u00f3n Europea, insp\u00edrase na letra \u00e9psilon (\u03b5) do alfabeto grego. Escolleuse este s\u00edmbolo como referencia \u00e1 inicial de Europa, E. As d\u00faas li\u00f1as paralelas fan referencia \u00e1 estabilidade dentro da \u00e1rea euro.\nComo o resto das moedas, \"euro\" \u00e9 un nome com\u00fan e debe escribirse con min\u00fascula. O seu plural \u00e9 \"euros\". O c\u00f3digo internacional para o euro \u00e9 EUR e foi rexistrado na Organizaci\u00f3n Internacional de Normalizaci\u00f3n (ISO); util\u00edzase con fins empresariais, comerciais e financeiros.\nNon existe un s\u00edmbolo oficial para o \"cent\", a\u00ednda que se utiliza a mi\u00fado a traduci\u00f3n e abreviaturas habituais de cada idioma. En espa\u00f1ol, \u00fasase \"c\u00e9nt.\" (plural: \"cts.\") como reminiscencia do c\u00e9ntimo de peseta. En Irlanda, empr\u00e9gase \u00e1s veces nas tendas o s\u00edmbolo\u00a0\u00a2.\nHistoria.\nIntroduci\u00f3n.\nO euro foi establecido polas disposici\u00f3ns do Tratado de Maastricht de 1992 (oficialmente, Tratado da Uni\u00f3n Europea ou TUE). Para participar na moeda, os estados membros deben cumprir criterios estritos, como un d\u00e9ficit inferior ao 3% do seu PIB, unha proporci\u00f3n de d\u00e9beda inferior o 60% do PIB (ambos os cales finalmente foron amplamente ignorados tras a s\u00faa introduci\u00f3n), unha inflaci\u00f3n baixa e unhas taxas de interese pr\u00f3ximas \u00e1 media da UE.\nO esperantista belga Germain Pirlot, antigo profesor de franc\u00e9s e historia, foi quen deu nome \u00e1 nova moeda ao enviar unha carta ao ent\u00f3n Presidente da Comisi\u00f3n Europea, Jacques Santer, suxerindo o nome de \"euro\" o 4 de agosto de 1995.\nDebido \u00e1s diferenzas nas convenci\u00f3ns nacionais sobre o arredondamento e cifras significativas, toda conversi\u00f3n entre as moedas nacionais tivo que realizarse mediante o proceso de triangulaci\u00f3n a trav\u00e9s do euro. \u00c1 dereita figuran os valores \"definitivos\" do euro en funci\u00f3n dos tipos de cambios cos que as distintas moedas entrar\u00f3n no euro.\nAs taxas foron determinadas polo Consello da Uni\u00f3n Europea, base\u00e1ndose nunha recomendaci\u00f3n do Comisi\u00f3n Europea baseada nos tipos de mercado do 31 de decembro de 1998. Establec\u00e9ronse de xeito que unha Unidade Monetaria Europea (ECU) equivalera a un euro. A Unidade Monetaria Europea era unha unidade contable utilizada pola UE, baseada nas moedas dos estados membros; non era unha moeda por dereito propio. Estas non se puideron establecer antes, porque o ECU depend\u00eda do tipo de cambio de peche das moedas distintas do euro (principalmente o da libra esterlina) ese d\u00eda.\nO procedemento utilizado para fixar a taxa de conversi\u00f3n entre o dracma grego e o euro foi diferente xa que o euro xa contaba con dous anos. A\u00ednda que as taxas de conversi\u00f3n das once moedas iniciais determin\u00e1ronse s\u00f3 horas antes da introduci\u00f3n do euro, a taxa de conversi\u00f3n do dracma grega fixouse varios meses antes.\nA moeda introduciuse en forma non f\u00edsica (cheque de viaxes, transferencias electr\u00f3nicas, banca, etc.) \u00e1 medianoite do 1 de xaneiro de 1999, cando as moedas nacionais dos pa\u00edses participantes (a zona euro) deixaron de existir de forma independente. Os seus tipos de cambio quedar\u00f3n bloqueados a tipos fixos entre si. O euro converteuse as\u00ed no sucesor da Unidade Monetaria Europea (ECU). Non obstante, debido ao per\u00edodo de fabricaci\u00f3n requirido para os novos billetes e moedas, as antigas moedas nacionais, a pesar de perderen a cotizaci\u00f3n oficial no mercado de divisas, continuaron us\u00e1ndose como moeda de curso legal ata que se introduciron novos billetes e moedas en euros o 1 de xaneiro de 2002, cando foron substitu\u00eddas por billetes e moedas en euros. Tanto as moedas como os billetes tiveron un per\u00edodo de coexistencia coas outras moedas nacionais at\u00e9 que foron retiradas da circulaci\u00f3n. Este per\u00edodo de coexistencia tivo diferentes calendarios nos pa\u00edses que adoptaron o euro. \nA data oficial na que as moedas nacionais deixaron de ser de curso legal variou de estado membro a estado membro. A data m\u00e1is antiga foi en Alema\u00f1a, onde o marco deixou de ser de curso legal oficialmente o 31 de decembro de 2001, a\u00ednda que o per\u00edodo de cambio durou dous meses m\u00e1is. Mesmo despois de que as antigas moedas deixaron de ser de curso legal, continuaron sendo aceptadas polos bancos centrais nacionais durante per\u00edodos que van desde varios anos ata indefinidamente (este \u00faltimo para Austria, Alema\u00f1a, Irlanda, Estonia e Letonia en billetes e moedas, e para B\u00e9lxica, Luxemburgo, Eslovenia e Eslovaquia s\u00f3 en billetes). As primeiras moedas que se converteron en non convertibles foron os escudos portugueses, que deixaron de ter valor monetario despois do 31 de decembro de 2002, a\u00ednda que os billetes permaneceron intercambiables ata 2022.\nPosteriormente incorpor\u00e1ronse no 1 e xaneiro:\nDinamarca, o Reino Unido e Suecia non adoptaron a moeda \u00fanica. Dinamarca rexeitou o euro nun referendo levado a cabo o 28 de setembro de 2000, cunha participaci\u00f3n do 86 % e onde o 53,1 % dos votantes manifest\u00e1ronse contra a adopci\u00f3n do euro. O referendo sueco do 14 de setembro de 2003, d\u00edas despois do asasinato da ministra Anna Lindh, impulsora da adopci\u00f3n do euro, resultou un pouco m\u00e1is do 56 % do electorado votando en contra. A cuesti\u00f3n fica as\u00ed posposta ao menos cinco anos, transcorridos os cales poderase repetir o referendo.\nSigno do euro.\nDese\u00f1ouse un signo especial para a moeda euro (\u20ac) despois de que unha enquisa p\u00fablica reducise a d\u00faas as dez propostas orixinais. A Comisi\u00f3n Europea elixiu ent\u00f3n o dese\u00f1o creado polo artista belga Alain Billiet. Sobre o s\u00edmbolo, a Comisi\u00f3n declarou:\nA Comisi\u00f3n Europea tam\u00e9n especificou un logotipo do euro con proporci\u00f3ns exactas e tons de cor de primeiro plano e fondo. A colocaci\u00f3n do signo da moeda en relaci\u00f3n co importe num\u00e9rico var\u00eda dun estado a outro, pero para os textos en ingl\u00e9s o s\u00edmbolo (ou o est\u00e1ndar \"EUR\" da ISO) debe preceder ao importe.\nCrise da zona euro.\nTras a crise financeira estadounidense de 2008, en 2009 xurdiu entre os investidores o temor a unha crise da d\u00e9beda soberana en relaci\u00f3n con alg\u00fans Estados europeos, e a situaci\u00f3n volveuse especialmente tensa a principios de 2010. Grecia foi a m\u00e1is afectada, pero os membros da eurozona Chipre, Irlanda, Italia, Portugal e Espa\u00f1a tam\u00e9n se viron significativamente afectados. Todos estes pa\u00edses utilizaron fondos da UE excepto Italia, que \u00e9 un dos principais doantes do FEEF. Para ser inclu\u00eddos na zona do euro, os pa\u00edses deb\u00edan cumprir certos criterios de converxencia, pero a transcendencia de tales criterios v\u00edase minguada polo feito de que non se aplicaban co mesmo nivel de rigor entre os pa\u00edses.\nSegundo Economist Intelligence Unit en 2011, \"[S]i a [zona do euro] tr\u00e1tase como unha entidade \u00fanica, a s\u00faa posici\u00f3n [econ\u00f3mica e fiscal] non parece peor e, nalg\u00fans aspectos, bastante mellor que a de Estados Unidos ou o Reino Unido\" e o d\u00e9ficit orzamentario da zona do euro no seu conxunto \u00e9 moito menor e a relaci\u00f3n d\u00e9beda p\u00fablica/PIB da zona do euro, do 86% en 2010, era aproximadamente do mesmo nivel que a dos Estados Unidos. \"Ademais\", escriben, \"o endebedamento do sector privado no conxunto da zona do euro \u00e9 notablemente inferior ao das econom\u00edas altamente apalancadas da anglosaxoa\". Os autores concl\u00faen que a crise \"\u00e9 tanto pol\u00edtica como econ\u00f3mica\" e o resultado do feito de que a zona do euro carece do apoio de \"parafernalia institucional\".(e v\u00ednculos mutuos de solidariedade) dun Estado\".\nA crise continuou coa rebaixa por parte de S&amp;P da cualificaci\u00f3n crediticia de nove pa\u00edses da zona euro, entre eles Francia, e a posterior rebaixa de todo o Fondo Europeo de Estabilidade Financeira (FEEF).\nUn paralelismo hist\u00f3rico con 1931, -cando Alema\u00f1a estaba angustiada pola d\u00e9beda, o desemprego e a austeridade, mentres que Francia e os Estados Unidos eran acredores relativamente fortes- ga\u00f1ou a atenci\u00f3n no ver\u00e1n de 2012 mentres Alema\u00f1a recib\u00eda a s\u00faa propia advertencia sobre a cualificaci\u00f3n da s\u00faa d\u00e9beda.\nUso directo e indirecto.\nUso directo acordado con dereitos de cu\u00f1axe.\nO euro \u00e9 a moeda \u00fanica de 20 Estados membros da UE: Alema\u00f1a, Austria, B\u00e9lxica, Chipre, Croacia, Eslovaquia, Eslovenia, Espa\u00f1a, Estonia, Finlandia, Francia, Grecia, Irlanda, Italia, Letonia, Lituania, Luxemburgo, Malta, Pa\u00edses Baixos e Portugal. Estes pa\u00edses constit\u00faen a \"eurozona\", uns 347\u00a0mill\u00f3ns de persoas en total no 2023. Segundo os acordos bilaterais coa UE, o euro tam\u00e9n foi designado moeda \u00fanica e oficial noutros catro microestados europeos aos que se concederon dereitos de cu\u00f1axe (Andorra, M\u00f3naco, San Marino e Cidade do Vaticano). Con todos os membros da UE menos un (Dinamarca) obrigados a adherirse cando as condici\u00f3ns econ\u00f3micas perm\u00edtano, xunto cos futuros membros da UE, a ampliaci\u00f3n da eurozona est\u00e1 chamada a continuar.\nUso directo acordado sen dereitos de cu\u00f1axe.\nO euro tam\u00e9n \u00e9 a moeda \u00fanica en tres territorios de ultramar de Francia que non forman parte da UE, a saber, Saint-Barth\u00e9lemy, Saint-Pierre-et-Miquelon e as Terras Austrais e Ant\u00e1rticas Francesas, as\u00ed como no Territorio Brit\u00e1nico de Ultramar de Akrotiri e Dhekelia.\nUso directo unilateral.\nO euro foi adoptado unilateralmente como moeda \u00fanica de Montenegro e Kosovo. Tam\u00e9n se utiliza como moeda de comercio exterior en Cuba desde 1998, Siria desde 2006, e Venezuela desde o 2018. En 2009, Cimbabue abandonou a s\u00faa moeda local e introduciu no seu lugar as principais moedas convertibles mundiais, entre elas o euro e o d\u00f3lar estadounidense. O uso directo do euro fora do marco oficial da UE afecta a case 3\u00a0mill\u00f3ns de persoas.\nDivisas vinculadas ao euro.\nF\u00f3ra da zona do euro, dous Estados membros da UE te\u00f1en moedas que est\u00e1n axustadas ao euro, o cal \u00e9 unha condici\u00f3n previa para incorporarse \u00e1 zona do euro. A coroa danesa e o lev b\u00falgaro est\u00e1n vinculados debido \u00e1 s\u00faa participaci\u00f3n no ERM\u00a0II.\nEurozona.\nA eurozona ou zona euro son os pa\u00edses da Uni\u00f3n Europea que adoptaron o euro como moeda \u00fanica, mais outros pa\u00edses de f\u00f3ra da Uni\u00f3n Europea tam\u00e9n o empregan. Os pa\u00edses da eurozona son:\nEuropa (non pertencentes \u00e1 Uni\u00f3n Europea).\nM\u00f3naco, San Marino e Cidade do Vaticano te\u00f1en os seus euros propios coa s\u00faa cara nacional. Montenegro e Kosovo (da antiga Iugoslavia), empregaban como moeda o marco alem\u00e1n, non subscribiron os arranxos legais coa Uni\u00f3n Europea.\nFuturas adopci\u00f3ns.\nDespois \u00e9 a evoluci\u00f3n econ\u00f3mica de cada pa\u00eds a que vai marcando o ritmo real de adaptaci\u00f3n.\nS\u00edmbolo.\nO s\u00edmbolo do euro (\u20ac) insp\u00edrase na letra \u00e9psilon (\u03b5) do alfabeto grego. Escolleuse este s\u00edmbolo como referencia \u00e1 inicial de Europa, E.\nBilletes e moedas.\nO euro conta con moedas e billetes.\n\"V\u00e9xase a Galer\u00eda de imaxes do euro para observar as diferenzas entre as moedas dos diferentes pa\u00edses\"\nMoedas de euro.\nAs moedas de euro te\u00f1en un lado com\u00fan para todos os membros da eurozona e outro distinto para cada pa\u00eds da eurozona. O dese\u00f1o da cara com\u00fan das moedas \u00e9 obra de Luc Luycx, da Real Casa da Moeda de B\u00e9lxica.\nBilletes de euro.\nOs billetes de euro son id\u00e9nticos para todos os pa\u00edses da eurozona. O dese\u00f1o dos billetes da primeira serie (2002) \u00e9 de Robert Kalina, do Banco Central de Austria; en 2013 produciuse un redese\u00f1o a cargo de Reinhold Gerstetter. "}
{"id": "1378", "revid": "23204", "url": "https://gl.wikipedia.org/wiki?curid=1378", "title": "Pesca deportiva", "text": "A pesca deportiva \u00e9 un deporte moi difundido, sobre todo nas comarcas costeiras de toda Galiza, a\u00ednda que nalgunhas zonas do interior que se atopan preto de r\u00edos grandes ou troiteiros tam\u00e9n te\u00f1en numerosos afeccionados.\nA pesca no mar.\nEn Galiza esta pesca est\u00e1 bastante estendida nas r\u00edas. \nPredomina a pesca dende pequenas embarcaci\u00f3ns que cacean polas praias e r\u00edas en busca de r\u00f3balo.\nHai tam\u00e9n moita xente que pesca dende o peirao, o acantilado ou \u00f3 p\u00e9 de praia, sendo estes \u00faltimos os que obte\u00f1en m\u00e1is capturas. Existen diversas modalidades:\nA pesca \u201ca fondo\u201d.\nEsta especialidade consiste no transporte do cebo ata a zona adecuada cun chumbo ou chumbada que pode variar en forma, tama\u00f1o e peso. Para pescar desta maneira neces\u00edtase unha cana cunha acci\u00f3n determinada que vai dende os 20g ata os 300g.\nA pesca con boia.\n\u00c9 un tipo de pesca moi com\u00fan nas costas rochosas, onde un chumbo quedar\u00eda enganchado nas pedras do fondo. A\u00ednda que algo dif\u00edcil para os que a practican por primeira vez debido \u00f3 manexo da boia, da moi bos resultados en canto a calidade de peixe e cantidade. Quizais a captura m\u00e1is numerosa e importante sexa a do Sargo, pola s\u00faa abundancia sobre todo no outono e inverno, sendo com\u00fans as \u201cpescatas\u201d de 10, 15 exemplares que poden superar facilmente o quilogramo de peso.\nA pesca caceando desde embarcaci\u00f3n.\nConsiste en que co barco en movemento, moi amodo e co motor con pouco ru\u00eddo, lancemos o cebo artificial, e fixemos o freo do carrete, as\u00ed o vinilo ou o rappala moveranse a unha velocidade \u00e1 que os depredadores (comunmente robalizas e xardas) poidan atrapalo con facilidade.\nDesta maneira sinxela podemos practicar outras modalidades mentres temos unha cana caceando.\nCaceando desde terra.\nConsiste no mesmo que a anterior, s\u00f3 que sen barco, polo que seremos n\u00f3s os que teremos que recoller a tanza rapidamente. Deste xeito \u00e9 m\u00e1is inc\u00f3modo pero p\u00f3dese alternar tendo unha cana a fondo, ben suxeita \u00e1 espera dunha picada mentres caceamos.\nOs cebos artificiais poden ser de moit\u00edsimos tipos. Os m\u00e1is utilizados son os vinilos, con forma de anguil\u00f3n e os rappalas con forma de pequeno peixe.\nA pesca nos r\u00edos e lagoas.\n\u00c9 un tipo de pesca deportiva menos estendida pero que conta con bastantes practicantes deste deporte, sobre todo nos r\u00edos Mi\u00f1o, Eo, Masma, e outros moitos da vertente Cant\u00e1brica e Atl\u00e1ntica.\nExisten tam\u00e9n moitas modalidades, das que veremos as m\u00e1is importantes.\nA pesca con mosca.\nComo o seu nome indica o cebo \u00e9 unha mosca artificial realizada artesanalmente con plumas e que leva un anzol. Consiste en lanzar a mosca sen ning\u00fan tipo de chumbo cuns r\u00e1pidos movementos cara a atr\u00e1s e adiante, e ten que caer suavemente na superficie da auga, coma se fose un aut\u00e9ntico insecto que acaba de caer a\u00ednda vivo sen saber o que lle agarda debaixo da auga, listo para saltar no aire e atrapalo entre os seus dentes.\nAs capturas son normalmente troitas, com\u00fans ou arco da vella.\nPescando con culleri\u00f1a.\n\u00c9 por excelencia o mellor m\u00e9todo para pescar troitas. A t\u00e9cnica \u00e9 moi longa de aprender e moi complicada, pero con pr\u00e1ctica todo se consegue. Consiste en lanzar unha especie de culler de metal dun color brillante cun trianz\u00f3, e que \u00f3 recoller a moita velocidade s\u00f3 se pode ver unha cousa moi rechamante (que resulta atractiva para as troitas).\nPescando con cebo natural.\nOs cebos deben ir cun pequeno chumbo que depende do leito e corrente do r\u00edo. Poden ser por exemplo mi\u00f1ocas, salt\u00f3ns, insectos acu\u00e1ticos... Todo o que se atope preto do leito r\u00edo e que te\u00f1a vida. Hai que facer unha menci\u00f3n a parte para a angu\u00eda, que pode comer de todo, pero o mellor cebo \u00e9 a sardi\u00f1a, a\u00ednda que pareza estra\u00f1o utilizar un cebo de mar no r\u00edo. O seu olor atraer\u00e1 as angu\u00edas dende moi lonxe, xa que se gu\u00edan polo olfacto e o tacto, non pola vista."}
{"id": "1380", "revid": "23204", "url": "https://gl.wikipedia.org/wiki?curid=1380", "title": "Torre Eiffel", "text": "A torre Eiffel (\"La Tour Eiffel\" en franc\u00e9s) \u00e9 un monumento situado en Par\u00eds, a capital de Francia, que mide hoxe 324 metros de alto, inclu\u00edda a antena de televisi\u00f3n no seu cumio. Foi dese\u00f1ada por Gustave Eiffel para a Exposici\u00f3n Universal que se celebrou na cidade no ano 1889, celebrando o centenario da Revoluci\u00f3n francesa. A torre foi inaugurada o 31 de marzo de 1889, e foi aberta ao p\u00fablico o 6 de maio. Situada nun extremo do Campo de Marte, \u00e9 o monumento, cuxa entrada \u00e9 de pago, m\u00e1is visitado do mundo, con 6.893.000 visitantes no ano 2007. Cunha altura de 300 metros, prolongada m\u00e1is tarde cunha antena ata 324 metros, a torre Eiffel foi a estrutura m\u00e1is elevada do mundo durante 41 anos.\nFoi constru\u00edda en dous anos, dous meses e cinco d\u00edas, e no seu momento xerou certa controversia entre os artistas da \u00e9poca, que a v\u00edan como un monstro de ferro. Inicialmente utilizada para probas do ex\u00e9rcito con antenas de comunicaci\u00f3n, hoxe serve, ademais de atractivo tur\u00edstico como emisora de programas radiof\u00f3nicos e televisivos.\nA torre Eiffel est\u00e1 catalogada como monumento hist\u00f3rico de Francia desde o 24 de xu\u00f1o de 1964, e foi declarada Patrimonio da Humanidade pola UNESCO desde 1991, en compa\u00f1\u00eda doutros monumentos parisienses.\nDescrici\u00f3ns xerais.\nInicialmente tema de controversia dalg\u00fans, a torre Eiffel serviu como presentaci\u00f3n \u00e1 Exposici\u00f3n Universal de Par\u00eds de 1889, a cal acolleu a m\u00e1is de 236 mill\u00f3ns de visitantes desde a s\u00faa inauguraci\u00f3n. O seu tama\u00f1o excepcional e a s\u00faa silueta inmediatamente reco\u00f1ecible fixeron da torre un emblema de Par\u00eds.\nConcibida na imaxinaci\u00f3n de Maurice Koechlin e \u00c9mile Nouguier, xefe da oficina de estudos e xefe da oficina de m\u00e9todos, respectivamente, da compa\u00f1\u00eda Eiffel &amp; Cie, foi pensada para ser o \u00abcravo (centro de atenci\u00f3n) da exposici\u00f3n de 1889 que se celebrar\u00eda en Par\u00eds\u00bb, que ademais celebrar\u00eda o bicentenario da Revoluci\u00f3n francesa. O primeiro plano da torre foi realizado en xu\u00f1o de 1884 e mellorado por Stephen Sauvestre, o arquitecto principal dos proxectos da empresa, quen lle achegou m\u00e1is est\u00e9tica.\nO 1 de maio de 1886, o Ministro de Comercio e Industria, \u00c9douard Lockroy, entusiasta partidario do proxecto, asinou un decreto que declaraba aberto \u00abun concurso para a Exposici\u00f3n Universal de 1889\u00bb. Gustave Eiffel ga\u00f1ou este concurso econ\u00f3mico e un convenio do 8 de xaneiro de 1887 fixou as modalidades de explotaci\u00f3n do edificio.\nConstru\u00edda entre 1887 e 1889, por 250 obreiros, inaugurouse oficialmente o 31 de marzo de 1889 durante unha festa organizada para esta ocasi\u00f3n por Gustave Eiffel. A torre Eiffel non co\u00f1ecer\u00e1 verdadeiramente un \u00e9xito masivo e constante ata os anos sesenta, co desenvolvemento do turismo internacional. Agora acolle a m\u00e1is de seis mill\u00f3ns de visitantes cada ano.\nOs seus 300 metros de altura permit\u00edronlle levar o t\u00edtulo de \u00aba estrutura m\u00e1is alta do mundo\u00bb ata a construci\u00f3n en 1930 do Chrysler Building, de Nova York. Constru\u00edda sobre o Campo de Marte cerca do r\u00edo Sena, no 7\u00ba distrito de Par\u00eds, actualmente \u00e9 administrada pola Sociedade para a administraci\u00f3n da torre Eiffel (Soci\u00e9t\u00e9 d'exploitation de la Tour Eiffel, SETE). O lugar, que emprega a 500 persoas (250 empregados directos do SETE e 250 dos distintos concesionarios instalados sobre o monumento), est\u00e1 aberto todos os d\u00edas do ano.\nDatos t\u00e9cnicos.\nDimensi\u00f3ns principais da torre Eiffel:\nDescrici\u00f3n da torre por niveis.\nA informaci\u00f3n seguinte describe os principais datos t\u00e9cnicos de cada piso.\nA base:.\nA torre as\u00e9ntase nun cadrado de 125 metros de lado, segundo os mesmos termos do concurso de 1886. Est\u00e1 situada a 33,5 metros sobre o nivel do mar.\nOs cimentos: os dous piares situados ao lado da Escola militar de Francia repousan sobre unha capa de formig\u00f3n de 2 metros. Esta \u00e1 s\u00faa vez repousa nunha cama de grava, facendo un oco de 7 metros de profundidade. Os dous piares da parte do Sena sit\u00faanse ata por baixo do nivel do r\u00edo.\nOs obreiros traballaron en pozos de cimentaci\u00f3n met\u00e1licos nos cales se inxectaba aire comprimido (mediante o denominado m\u00e9todo Triger). 16 bloques de cimentaci\u00f3n soste\u00f1en cada un dos bordos dos catro piares e alg\u00fans enormes espigos de suxeici\u00f3n de 78 dm de lonxitude fixan o casco en fundici\u00f3n de aceiro no cal repousa cada piar.\nOs piares: actualmente, as casetas para a compra de boletos ocupan os piares norte e oeste; os ascensores son accesibles desde os piares leste e oeste. As escaleiras (abertas ao p\u00fablico ata o segundo andar, e que comprenden 1.665 chanzos ata o cume) son accesibles desde o piar leste. E finalmente, o piar meridional comprende un ascensor privado, reservado para o persoal e para os clientes do restaurante gastron\u00f3mico Jules-Verne, situado no segundo andar.\nOs arcos: tendidos entre cada un dos catro piares, os arcos el\u00e9vanse a 39 metros sobre o chan e te\u00f1en un di\u00e1metro de 74 metros. A\u00ednda que nos bosquexos iniciais de Stephen Sauvestre aparec\u00edan moi decorados, sono moito m\u00e1is hoxe en d\u00eda, pero te\u00f1en sobre todo unha funci\u00f3n arquitect\u00f3nica: endurecer a estrutura da base.\nA primeira planta.\nSituada a 57 metros sobre o chan, cunha superficie de 4.200 metros cadrados, pode soportar a presenza simult\u00e1nea de aproximadamente 2.500 persoas.\nUnha galer\u00eda circular colocada no primeiro andar permite unha vista de 360\u00b0 sobre Par\u00eds. Esta galer\u00eda ten colocados varios mapas de orientaci\u00f3n e prism\u00e1ticos que permiten observar os monumentos parisienses. Apuntando cara ao exterior est\u00e1n inscritos en letras de ouro os nomes de setenta e d\u00faas personalidades do mundo cient\u00edfico dos s\u00e9culos XVIII e XIX.\nEste primeiro andar alberga o restaurante \"58 Tour Eiffel\" que se estende por m\u00e1is de dous niveis. Ofrece, dun lado, unha vista panor\u00e1mica sobre Par\u00eds, e do outro, unha vista cara ao interior da torre.\nTam\u00e9n se poden ver algunhas reliquias relacionadas coa historia da torre Eiffel, inclu\u00edndo unha secci\u00f3n da escaleira de caracol que, no inicio da construci\u00f3n do monumento, sub\u00eda ata o cume. Esta escaleira foi desmantelada en 1986, durante un importante labor de renovaci\u00f3n da torre. Foi ent\u00f3n cortada en 22 secci\u00f3ns das cales 21 foron vendidas en poxa, e adquiridas na s\u00faa maior parte por coleccionistas estadounidenses.\nPara rematar, un observatorio dos movementos do cume permite describir as oscilaci\u00f3ns da torre baixo o efecto do vento e a dilataci\u00f3n t\u00e9rmica. Gustave Eiffel esixira que puidese soportar un rango de 70 cm de oscilaci\u00f3n, que nunca foi o caso, a\u00ednda que de feito, durante unha onda de calor en 1976, a amplitude de oscilaci\u00f3n foi de 18\u00a0cm, ademais de 13\u00a0cm durante unha tormenta en decembro de 1999 (cuxos ventos foron de 240\u00a0km/h). Pierre Affaticati e Simon Pierrat souberon remediar este problema de amplitude en 1982 incorporando materiais compostos \u00e1 armaz\u00f3n. Unha das particularidades da torre \u00e9 que \"foxe do sol\". En efecto, a calor (e xa que logo a dilataci\u00f3n do aceiro) ao ser m\u00e1is importante do lado asollado, o cume tende a moverse lixeiramente na direcci\u00f3n oposta.\nO segundo nivel.\nSituado a 115 metros por encima do chan, pos\u00fae unha superficie de 1.650 metros cadrados aproximadamente. Pode soportar a presenza simult\u00e1nea de ao redor de 1.600 persoas.\nConsid\u00e9rase que \u00e9 o andar que pos\u00fae a mellor vista, debido a que a altitude \u00e9 \u00f3ptima con relaci\u00f3n aos edificios que se atopan abaixo (no terceiro andar, son menos visibles) e \u00e1 perspectiva xeral (obviamente m\u00e1is limitada no primeiro andar). Cando o clima o permite, calc\u00falase que \u00e9 posible ver ata a 55 km ao sur, 60 ao norte, 65 ao leste e 70 ao oeste. En todo o piso instal\u00e1ronse fiestras de cristal para permitir unha vista moi ampla desde arriba. Tam\u00e9n est\u00e1n instaladas enreixados met\u00e1licos de protecci\u00f3n para evitar calquera intento de salto ao baleiro, xa sexa un suicidio ou un logro deportivo.\nO restaurante \"Le Jules-Verne\" \u00e9 un renomeado restaurante gastron\u00f3mico cunha capacidade de 95 comensais, cualificado cunha estrela pola famosa \"Gu\u00eda Michelin\" e cunha cualificaci\u00f3n de 16/20 segundo os cr\u00edticos gastron\u00f3micos Gault-Millau. Sen cambios desde 1983, ano de apertura do restaurante, o decorado, moi sombr\u00edo, f\u00fandese con discreci\u00f3n nas estruturas met\u00e1licas da torre, ademais de contar cunha gran vent\u00e1 que permite ter unha bonita vista sobre Par\u00eds. O seu xefe, Alain Reix \u00e9 axudado permanentemente por unha trintena de coci\u00f1eiros e servidores (o persoal conta con 90 persoas en total), diariamente. Un ascensor \u00abprivado\u00bb (serve tam\u00e9n ao persoal de mantemento da torre), situado no piar meridional conduce directamente a unha plataforma de 500 m\u00b2, exactamente a 123 metros de altura. Nalgunhas ocasi\u00f3ns, debido a longa distancia que a clientela do restaurante percorre, os cubertos son reservados con anterioridade.\nO terceiro nivel.\nSituado a 275 metros sobre o chan, cunha superficie de 350 m\u00b2, pode soportar a presenza simult\u00e1nea de ao redor de 400 persoas.\nO acceso faise obrigatoriamente por un ascensor (a escaleira est\u00e1 prohibida ao p\u00fablico a partir do segundo andar) e ch\u00e9gase a un espazo pechado cheo de mapas de orientaci\u00f3n. Ao subir algunhas escaleiras, o visitante chega a unha plataforma exterior, \u00e1s veces denominada (erroneamente) \u00abcuarto andar\u00bb.\nNeste andar podemos percibir unha reconstituci\u00f3n do tipo \u00abMuseo Gr\u00e9vin\u00bb que mostra a Gustave Eiffel recibindo a Thomas Edison, o que reforza a idea segundo a cal Gustave Eiffel utilizar\u00eda o lugar como oficina. A\u00ednda que a realidade hist\u00f3rica \u00e9 diferente: na realidade, o lugar fora ocupado primeiro polo laboratorio meteorol\u00f3xico, antes de que fose utilizado por Gustave Ferri\u00e9 nos anos 1910 para os seus experimentos de telegraf\u00eda sen f\u00edo (TSF). Sobre a torre foi instalada unha antena de teledifusi\u00f3n en 1957, a cal logo ser\u00eda completada en 1959 para cubrir preto de 10 mill\u00f3ns de fogares mediante a difusi\u00f3n de televisi\u00f3n anal\u00f3xica terrestre. O 17 de xaneiro de 2005, o dispositivo foi completado, cando a emisora francesa de televisi\u00f3n dixital elevou a 116 o n\u00famero de antenas de teledifusi\u00f3n e radiodifusi\u00f3n. O engadido desta 116.\u00aa antena fixo crecer a altura da torre de 324 a 325 metros.\nCaracter\u00edsticas.\nO material empregado foi ferro forxado erixido con 18.038 pezas entrecruzadas fixadas por 2.500.000 remaches. O peso total no momento da construci\u00f3n estaba arredor das 7.300 toneladas, pero est\u00edmase que tras as reformas posteriores debe de andar pr\u00f3ximo \u00e1s 10.000 toneladas. Ten unha altura de 324 metros inclu\u00eddas as antenas, que diferentes canles de televisi\u00f3n francesas instalaron no cumio da torre.\nNela traballaron 50 enxe\u00f1eiros e 132 obreiros. Conta con 1.665 chanzos, para os visitantes deportivos, e ascensores transparentes que soben at\u00e9 a segunda planta, onde se atopan gran cantidade de boutiques de lembranzas.\nA altura da torre dil\u00e1tase, por tempo quente e retr\u00e1ctase por baixas temperaturas de 6 a 7\u00a0cm. A oscilaci\u00f3n, no cume, con grandes ventos, non excede nunca os 12\u00a0cm.\nEn 1912, o \"home paxaro\" co\u00f1ecido nomado Reichelt, lanzouse desde o terceiro andar equipado de \u00e1s artificiais para probar o seu invento voador, un \"Icaro\". O impacto do seu corpo deixar\u00eda no chan unha pegada de m\u00e1is 35 cent\u00edmetros de profundidade. O monumento conta at\u00e9 hoxe co seu pasivo de 370 suicidios.\nPara manter a estrutura, cada 7 anos \u00e9 pintada con 50 toneladas de pintura. \u00c1s veces, c\u00e1mbiase a cor da pintura. Na actualidade ten unha tonalidade bronce. No primeiro andar, hai consolas que permiten votar na elecci\u00f3n da futura cor da estrutura.\nHistoria.\nEnfoque cronol\u00f3xico.\nContexto.\nConcibida en 1884, edificada entre 1887 e 1889 e inaugurada para a exposici\u00f3n universal de 1889 en Par\u00eds, a torre Eiffel simboliza hoxe en d\u00eda a un pa\u00eds enteiro, Francia. Con todo, non sempre foi as\u00ed. A torre Eiffel fixo parte do escaparate econ\u00f3mico do pa\u00eds.\nDesde 1875, a recentemente nacida Terceira Rep\u00fablica, que se caracterizou pola inestabilidade pol\u00edtica, apenas se pod\u00eda soster. No goberno, os partidos pol\u00edticos suc\u00e9dense a un ritmo constante. Segundo Le\u00f3n Gambetta, est\u00e1 a mi\u00fado formado por ministros \"oportunistas\", pero cuxa obra lexisladora puxo as pedras dos principios a\u00ednda vixentes no presente: escola obrigatoria, laicidade, liberdade de prensa etc.\nPero a sociedade da \u00e9poca pon a\u00ednda m\u00e1is atenci\u00f3n nos progresos t\u00e9cnicos e no progreso social. \u00c9 esta fe nos beneficios da ciencia o que deu orixe \u00e1s exposici\u00f3ns universais. Pero desde a primeira exposici\u00f3n (Grande Exhibici\u00f3n dos Traballos da Industria de todas as Naci\u00f3ns (\"Great Exhibition of the Works of Industry of All Nations\"), Londres, 1851), os gobernantes perciben rapidamente que detr\u00e1s da posta tecnol\u00f3xica se perfila unha vitrina pol\u00edtica, e ser\u00eda un erro non aproveitar a oportunidade. Demostrando a s\u00faa destreza industrial, o pa\u00eds anfitri\u00f3n mostra o seu progreso e superioridade sobre outras potencias europeas, que reinaban ent\u00f3n no mundo.\nBaixo esta visi\u00f3n, Francia acolle repetidas veces a Exposici\u00f3n Universal, nos anos 1855, 1867 e 1878. Jules Ferry, presidente do Consello de 1883 a 1885, decide revivir a idea de celebrar unha exposici\u00f3n universal en Francia. O 8 de novembro de 1884, asinou un decreto que establece oficialmente a celebraci\u00f3n dunha Exposici\u00f3n Universal en Par\u00eds do 5 de maio ao 31 de outubro de 1889. O ano escolleito non foi ao azar, sen\u00f3n que simboliza o centenario da Revoluci\u00f3n francesa. Par\u00eds \u00e9 unha vez m\u00e1is o \u00abcentro do mundo\u00bb. A\u00ednda que do lado do Novo Mundo as cousas evolucionan rapidamente e \u00e9 al\u00e9n do Atl\u00e1ntico, no seo da nova potencia econ\u00f3mica dos Estados Unidos de Am\u00e9rica, onde verdadeiramente nacer\u00e1 a idea dunha torre de 300 metros. En efecto, no momento da Exposici\u00f3n universal de Filadelfia en 1876, os enxe\u00f1eiros americanos Clark e Reeves, imaxinan un proxecto dun poste cil\u00edndrico de 9 metros de di\u00e1metro sostido por obenques met\u00e1licos, ancorado nunha base circular de 45 metros de di\u00e1metro, cunha altura total de 300 metros. Por falta de cr\u00e9ditos, o seu proxecto xamais ver\u00e1 a luz, a\u00ednda que ser\u00eda publicado en Francia na revista \"Nature\".\nNa mesma situaci\u00f3n, o enxe\u00f1eiro franc\u00e9s S\u00e9billot saca, nos Estados Unidos, a idea dunha \u00abtorre-sol\u00bb de ferro que alumar\u00eda Par\u00eds. Para iso, \u00fanese co arquitecto Jules Bourdais, quen traballaba no proxecto do Palacio do Trocadero para a Exposici\u00f3n Universal de 1878. Xuntos, concibir\u00e1n un proxecto de \"torre-faro\" de granito, de 300 metros de altura que co\u00f1ecer\u00e1 varias versi\u00f3ns, o cal competir\u00e1 co proxecto de torre de Gustave Eiffel, e finalmente, xamais ser\u00e1 constru\u00eddo.\nA elaboraci\u00f3n do proxecto.\nEn xu\u00f1o de 1884, dous enxe\u00f1eiros da empresa Eiffel, Maurice Koechlin e \u00c9mile Nouguier, estudan o proxecto dunha torre met\u00e1lica de 300 metros. Esperan poder facer dela o centro de atenci\u00f3n da Exposici\u00f3n de 1889.\nO 6 de xu\u00f1o exactamente, Maurice Koechlin presenta o primeiro esbozo do edificio. O debuxo representa unha torre de 300 metros de altura, onde as catro caras curvas est\u00e1n unidas por plataformas cada 50 metros ata chegar ao cume. Gustave Eiffel di non estar interesado no proxecto, con todo, conc\u00e9delles aos dese\u00f1adores a autorizaci\u00f3n para proseguir co estudo. Stephen Sauvestre, arquitecto xefe da empresa Eiffel \u00e9 chamado para colaborar no proxecto e volve debuxar completamente o edificio para darlle outra envergadura: engade un pesado p\u00e9 de cachoter\u00eda e une a torre ata o primeiro andar mediante arcos, reduce o n\u00famero de plataformas de cinco a d\u00faas, fai do dese\u00f1o da torre algo parecido a un faro, entre outros cambios.\nEsta nova versi\u00f3n do proxecto, embelecida con verniz decorativo, \u00e9 presentada de novo a Gustave Eiffel, que nesta ocasi\u00f3n, m\u00f3strase entusiasta co proxecto; ata tal punto que deposita, o 18 de setembro de 1884, no seu nome e os de Koechlin e Nouguier, unha patente para \u00abunha nova disposici\u00f3n que permita a construci\u00f3n de pilas e torres de metal cunha altura superior a 300 metros\u00bb. Pouco tempo despois compra os dereitos de Koechlin e Nouguier, para obter os dereitos exclusivos sobre a futura torre que, de momento, leva o seu nome.\nO xenio de Gustavo Eiffel non reside na concepci\u00f3n do monumento, sen\u00f3n na enerx\u00eda que gastou para dar a co\u00f1ecer o seu proxecto aos gobernantes, aos responsables e ao p\u00fablico en xeral, para poder constru\u00edr a torre; e, cando o logrou, no investimento para facelo, que diante os ollos de todos, segu\u00eda sendo un simple desaf\u00edo arquitect\u00f3nico e t\u00e9cnico ou un obxecto puramente est\u00e9tico (ou antiest\u00e9tico segundo outros). Tam\u00e9n financiou cos seus propios fondos alg\u00fans experimentos cient\u00edficos levados a cabo sobre ou desde a torre Eiffel, os cales permitiron perpetuala.\nPrimeiro, tratar\u00e1 de convencer a \u00c9douard Lockroy, o Ministro de Industria e Comercio nese momento, para que lance un concurso que te\u00f1a por obxecto \u00abexplorar a posibilidade de elevar no Campo de Marte unha torre de ferro cunha base de 125 m\u00b2 e unha altura de 300 metros\u00bb. As modalidades deste concurso, efectuado en maio de 1886, par\u00e9cense tanto ao proxecto defendido por Gustave Eiffel que case se poder\u00eda crer que foi escrito pola s\u00faa propia man. Evidentemente, Eiffel non o fixo, pero \u00e9 evidente que o seu proxecto ten grandes posibilidades de ser elixido para figurar na Exposici\u00f3n universal que se realizar\u00e1 tres anos m\u00e1is tarde. A\u00ednda ten que demostrar que non \u00e9 un obxecto s\u00f3 ornamental, sen\u00f3n que pode cumprir outras funci\u00f3ns. Ao po\u00f1er ante de todo o interese cient\u00edfico na torre, obt\u00e9n indubidablemente alg\u00fans puntos ao seu favor.\nEiffel non co\u00f1ece de antem\u00e1n o resultado do concurso. A competencia t\u00f3rnase dura. 107 proxectos son presentados, pero finalmente Gustave Eiffel ga\u00f1a a competencia, o que lle permite constru\u00edr a s\u00faa torre para a Exposici\u00f3n Universal de 1889, do mesmo xeito que Jules Bourdais, quen far\u00e1 o seu co Palacio de Trocadero, quen no canto de usar ferro, preferiu o granito.\nEnseguida susc\u00edtanse dous problemas: o sistema de ascensores que non satisfai ao tribunal de selecci\u00f3n, o que obrigou Eiffel a cambiar de provedor, e a localizaci\u00f3n do monumento. Inicialmente, consid\u00e9rase colocar a torre xusto \u00e1 beira do Sena ou \u00e1 beira do Antigo Palacio do Trocadero (agora Palais de Chaillot), pero finalmente dec\u00eddese colocalo xusto sobre o Campo de Marte, lugar da Exposici\u00f3n, e facer da torre unha especie de porta monumental.\nA localizaci\u00f3n e o xeito de constru\u00edr e operar estar\u00e1n suxeitas a un acordo asinado o 8 de xaneiro de 1887 entre \u00c9douard Lockroy, Ministro de Comercio, quen act\u00faa en nome do Estado franc\u00e9s, Eugene Poubelle, prefecto do Sena, actuando en nome da cidade de Par\u00eds e Gustave Eiffel, actuando no seu propio nome e non no da s\u00faa empresa. Nesta acta oficial especif\u00edcase o custo estimado de construci\u00f3n, que ser\u00e1 de 6,5 mill\u00f3ns de francos pagos nese momento, ademais de proporcionar ata 1,5 mill\u00f3ns de francos por gastos non previstos (artigo 7); o resto ser\u00e1 pago por unha sociedade an\u00f3nima creada por Gustave Eiffel e financiada por el mesmo e un consorcio de tres bancos, a cal ter\u00e1 como obxecto espec\u00edfico a explotaci\u00f3n da torre. O texto tam\u00e9n establece unha serie de disposici\u00f3ns, como:\nFinalmente, o artigo 11 estipula que:\nA construci\u00f3n da torre.\nInicialmente, Gustave Eiffel (enxe\u00f1eiro e especialista en estruturas met\u00e1licas) previra doce meses de traballo, a\u00ednda que na realidade precisou o dobre de tempo. A fase de construci\u00f3n comezou o 28 de xaneiro de 1887 e terminou en marzo de 1889, antes da apertura oficial da Exposici\u00f3n universal.\nA p\u00e9 de obra, o n\u00famero de traballadores nunca superou os 250. Isto debeuse a que gran parte do traballo se fac\u00eda r\u00edo arriba, nas f\u00e1bricas das empresas Eiffel localizadas en Levallois-Perret. Dos 2.500.000 remaches que hai na torre, s\u00f3 1.050.846 coloc\u00e1ronse no sitio da obra, un 42% do total. A inmensa maior\u00eda dos elementos son ensamblados nos talleres de Levallois-Perret, no chan, en anacos de cinco metros, con pernos provisionais; e s\u00f3 despois, in situ, son definitivamente substitu\u00eddos por remaches postos con calor.\nA construci\u00f3n das pezas e a s\u00faa ensamblaxe non foron froito do azar. 50 enxe\u00f1eiros realizaron durante dous anos 5.300 debuxos do ensamble conxunto ou dalg\u00fans detalles, e cada unha das 18.038 pezas de ferro posu\u00eda o seu propio esquema descritivo. No lugar da obra, en primeira instancia, os traballadores realizaron os enormes z\u00f3colos de formig\u00f3n que soster\u00e1n os catro piares do edificio. Isto axuda a diminu\u00edr a presi\u00f3n sobre o terreo de todas as pezas, que en conxunto fan unha presi\u00f3n de 4,5\u00a0kg/cm\u00b2 o nivel dos cimentos.\nA montaxe das partes met\u00e1licas propiamente ditas comeza o 1 de xullo de 1887. Os homes responsables da ensamblaxe deste \u00abMecano xigante\u00bb son denominados volantes e son dirixidos por Jean Companion. As pezas son subidas ata 30 metros de altura coa axuda de guindastres de pivotes fixados aos ascensores. Entre os 30 e 45 metros de altura, son constru\u00eddas 12 andamiaxes de madeira. Unha vez superados os 45 metros de altura, foi preciso edificar novas andamiaxes, adaptando as vigas de 70 toneladas que foron utilizadas para o primeiro andar. Despois seguiu a uni\u00f3n destas enormes vigas cos catro bordos ao nivel do primeiro andar. Esta uni\u00f3n realizouse sen contratempos o 7 de decembro de 1887 e volveu innecesarias as andamiaxes temporais, substitu\u00eddas primeiro pola primeira plataforma (a 57 metros de altura), e despois, a partir de agosto de 1888, pola segunda plataforma (a 115 metros).\nEn setembro de 1888, mentres que a obra xa se atopa moi avanzada e o segundo andarconstru\u00eddo, os traballadores declar\u00e1ronse en folga. Discuten polos horarios de traballo (9 horas no inverno e 12 horas o ver\u00e1n), as\u00ed como polo seu salario, o cal consideraban como reducido tomando en consideraci\u00f3n os riscos asumidos. Gustave Eiffel argumentaba que o risco non era diferente se traballasen a 50 ou a 200 metros de altura; malia que os obreiros estaban mellor remunerados que o salario medio para os traballadores dese sector, conc\u00e9delles un aumento de soldo, pero n\u00e9gase a indemnizalos sobre o factor \u00abo risco var\u00eda segundo a altura\u00bb (o cal era demandado polos obreiros). Tres meses m\u00e1is tarde, unha nova folga estalar\u00e1, pero desta vez enfrontaraa e negar\u00e1 toda negociaci\u00f3n.\nEn marzo de 1889, o monumento \u00e9 terminado a tempo e ning\u00fan accidente mortal se rexistra entre os traballadores (no entanto, un obreiro morreu, pero era nun domingo, non estaba traballando e perdeu o equilibrio durante unha demostraci\u00f3n \u00e1 s\u00faa prometida). A obra custou 1,5 mill\u00f3ns de francos m\u00e1is do previsto, e tomou o dobre de tempo en ser constru\u00edda que o que inicialmente estaba previsto no contrato asinado en xaneiro de 1887.\nO edificio terminado quedaba aberto a disposici\u00f3n do p\u00fablico ata a terceira plataforma. Os ascensores da compa\u00f1\u00eda Backmann, que inicialmente foron previstos no proxecto presentado no concurso de maio de 1886, foron rexeitados polo xurado. Gustave Eiffel acudiu a tres novos provedores: Roux-Combaluzier et Lepape (agora Schindler) (planta baixa para o primeiro andar, cara leste e oeste), a sociedade americana Otis (planta baixa e segundo andar, cara norte e sur) e un co\u00f1ecido de Eiffel, L\u00e9on Edoux (segundo andarata o cume).\nTorre de ferro forxado.\nO ferro forxado da torre Eiffel foi producido nos talleres de Dupont et Fould de Pompey en Lorena. Gustave Eiffel elixiuno, en particular debido \u00e1s s\u00faas propiedades mec\u00e1nicas. O ferro procedia desde as minas alxerienses de Zaccar e Rouina.\nA torre Eiffel de 1889 a primeira guerra mundial.\nO 6 de maio de 1889, a Exposici\u00f3n Universal abre as s\u00faas portas ao p\u00fablico, que pode subir \u00e1 torre Eiffel a partir do 15 de maio. Mentres que fora desprestixiada durante a s\u00faa construci\u00f3n, particularmente en febreiro de 1887 por alg\u00fans dos artistas m\u00e1is soados da \u00e9poca, a torre Eiffel adquire, durante a Exposici\u00f3n, un \u00e9xito popular inmediato, conseguindo o apoio dos visitantes. Desde a primeira semana, malia que os ascensores non funcionan a\u00ednda, 28.922 persoas soben a p\u00e9 \u00e1 parte superior do edificio. Finalmente, dos 32 mill\u00f3ns de entradas reservadas para a exposici\u00f3n, ao redor de 2 mill\u00f3ns de turistas visitan a torre. O monumento, que ent\u00f3n \u00e9 o m\u00e1is alto do mundo (e ser\u00edao ata 1930 coa edificaci\u00f3n do Edificio Chrysler en Nova York), atrae tam\u00e9n a algunhas personalidades co\u00f1ecidas e a amigos de Gustave Eiffel, como o seu colega estadounidense Thomas Edison.\nA torre Eiffel non \u00e9 o \u00fanico monumento que atrae ao xent\u00edo. A inmensa \"Galerie des machines\" (galer\u00eda de m\u00e1quinas, con 440 metros de longo por 110 metros de ancho) de Ferdinand Dutert e Victor Contamin ou o \"D\u00f4me central\" (c\u00fapula central) de Joseph Bouvard tam\u00e9n atraen ao p\u00fablico. Pero a verdadeira novidade \u00e9 o uso xeneralizado da electricidade, que permite xogos de luces asombrosos para a \u00e9poca.\nPero unha vez terminada a Exposici\u00f3n, a curiosidade decae axi\u00f1a e con ela o n\u00famero de visitantes. En 1899, s\u00f3 se rexistran 149.580 entradas. A fin de volver lanzar a explotaci\u00f3n comercial da s\u00faa torre, Gustave Eiffel baixa o prezo dos boletos de entrada, pero iso non impacta nas vendas. Haber\u00e1 que esperar \u00e1 Exposici\u00f3n universal de 1900, outra vez efectuada en Par\u00eds, para que volva aumentar o n\u00famero de curiosos. Nesta ocasi\u00f3n, m\u00e1is dun mill\u00f3n de entradas son vendidas, o que est\u00e1 moi por encima das cifras dos dez anos anteriores, pero moi por baixo do que se permitir\u00edan para o mantemento da torre. En efecto, non s\u00f3 as entradas son d\u00faas veces menos numerosas que en 1889, sen\u00f3n que a diminuci\u00f3n de vendas \u00e9 m\u00e1is preocupante, tendo en conta que os visitantes da Exposici\u00f3n universal de 1900 eran m\u00e1is numerosos que en 1889.\nA ca\u00edda do n\u00famero de entradas contin\u00faa desde 1901, de modo que o futuro da torre non est\u00e1 asegurado despois do 31 de decembro de 1909, fin da concesi\u00f3n estipulada. Alg\u00fans ata soste\u00f1en a idea de que pode ser destru\u00edda.\nExperimentos cient\u00edficos e radiodifusi\u00f3n.\nConsciente deste perigo, Gustave Eiffel, que imaxinara desde o principio que a torre puidese servir dun punto de vista cient\u00edfico, multiplica os experimentos levados no monumento. O enxe\u00f1eiro, f\u00f3ra do negocio desde 1893 en resposta \u00e1 s\u00faa implicaci\u00f3n no esc\u00e1ndalo da Canle do Panam\u00e1, financia unha parte destes experimentos.\nEn 1889, Eleuth\u00e8re Mascart, o primeiro director da Oficina central Meteorol\u00f3xica de Francia creada en 1878 (actualmente M\u00e9t\u00e9o-France), fai instalar, coa autorizaci\u00f3n de Gustave Eiffel, unha pequena estaci\u00f3n de observaci\u00f3n no alto da torre.\nEn outubro de 1898, Eug\u00e8ne Ducretet establece a primeira conexi\u00f3n telef\u00f3nica hertziana entre a torre Eiffel e o Pante\u00f3n de Par\u00eds, distante catro quil\u00f3metros.\nEn 1903, o capit\u00e1n Gustave Ferri\u00e9, militar de profesi\u00f3n, procura establecer unha rede telegr\u00e1fica sen f\u00edo, pero non obtivo o financiamento do Ex\u00e9rcito, xa que naquela \u00e9poca privilexi\u00e1base aos sinais \u00f3pticos e as pombas mensaxeiras, por consideralas m\u00e1is fiables. Malia a situaci\u00f3n, Gustave Eiffel financia co seu di\u00f1eiro o proxecto do capit\u00e1n aceptando que instale unha antena no cume da s\u00faa torre. O experimento \u00e9 un \u00e9xito e, como agora sabemos, ser\u00e1 a tecnolox\u00eda do futuro.\nEn 1909 constru\u00eduse un pequeno t\u00fanel de vento aos p\u00e9s da torre Eiffel, substitu\u00eddo a partir do 1912 por un t\u00fanel de vento moito m\u00e1is grande.\nA torre Eiffel \u00e9, polo tanto, un potencial cient\u00edfico que merece ser explotado; algo do que se dan conta as autoridades, que en 1910 deciden ampliar a concesi\u00f3n e explotaci\u00f3n durante outros setenta anos. \nA torre resultou m\u00e1is \u00fatil no punto m\u00e1is alto da rexi\u00f3n de Par\u00eds xa que a s\u00faa emisora de TSH resulta de grande importancia estrat\u00e9xica durante a primeira guerra mundial. Grazas \u00e1 torre Eiffel, varias mensaxes decisivas son captadas, entre as que se conta o \u00abradiograma da vitoria\u00bb, que frustrou o ataque alem\u00e1n no Marne, ou as que enviou a hoxe famosa esp\u00eda Mata Hari.\nA rede TSH de uso estritamente militar instalada no emisor da torre Eiffel utilizarase para uso civil a partir da d\u00e9cada de 1920. Desde 1921, alg\u00fans programas de radio em\u00edtense periodicamente desde a torre Eiffel; Radio Torre Eiffel, ben co\u00f1ecida polos parisienses, inaugurouse oficialmente o 6 de febreiro de 1922. En 1925, a torre Eiffel serve como marco para o inicio da televisi\u00f3n en Francia. A t\u00e9cnica segue mellorando e as emisi\u00f3ns seguen sendo experimentais entre 1935 e 1939. A televisi\u00f3n dif\u00fandese logo nos fogares, primeiro en branco e negro, logo en cor. En 1959, a instalaci\u00f3n dun novo mastro de teledifusi\u00f3n fai chegar a altura da torre a 320,75 metros e transmite a 10 mill\u00f3ns de persoas. Finalmente, en 2005, inst\u00e1lase unha emisora de televisi\u00f3n dixital terrestre.\nCambios en 1937.\nA sociedade de administraci\u00f3n da torre cambia e a torre sofre un cambio importante con ocasi\u00f3n da Exposici\u00f3n especializada de 1937: as decoraci\u00f3ns pasadas de moda do primeiro andar son eliminadas e inst\u00e1lase unha nova iluminaci\u00f3n.\nA torre despois da segunda guerra mundial.\nEn 1944, a torre logra sobrevivir a un incendio provocado polas autoridades alem\u00e1s durante a ocupaci\u00f3n alem\u00e1 de Francia e \u00e9 utilizada para comunicarse coas tropas, primeiro pola Wehrmacht, logo polos aliados durante a liberaci\u00f3n de Par\u00eds.\nA partir de 1960, o turismo internacional en masa comeza a crecer, o cal ten consecuencias directas sobre o n\u00famero de visitantes \u00e1 torre, que aumenta gradualmente ata alcanzar os 6 mill\u00f3ns de visitantes por ano (cifra alcanzada en 1998), o que esixe unha renovaci\u00f3n da torre. As obras de reforma l\u00e9vanse a cabo na d\u00e9cada de 1980, en torno a tres eixes: \nDeste xeito, a torre Eiffel ser\u00e1 aliviada de 1.340 toneladas superfluas, repintarase e tratarase contra a corrosi\u00f3n, os ascensores da terceira plataforma ser\u00e1n substitu\u00eddos, inaugurarase o restaurante gourmet \"Le Jules Verne\" e instalarase un dispositivo de iluminaci\u00f3n composto por 352 proxectores de sodio.\nDesde os anos 1970, a torre Eiffel obtivo m\u00e1is popularidade e ga\u00f1ouse un lugar no esp\u00edrito colectivo mundial, ademais de converterse nun dos s\u00edmbolos m\u00e1is co\u00f1ecidos de Francia. O 26 de decembro de 1978, Thierry Sabine celebra o primeiro Rally Dakar de Trocadero, aos p\u00e9s da torre Eiffel. Varios concertos masivos tam\u00e9n se efectuar\u00e1n al\u00ed: Jean-Michel Jarre en 1995 e Johnny Hallyday en 2000. Para rematar, un gran n\u00famero de pel\u00edculas, particularmente estadounidenses, explotan o inconsciente colectivo para representar nun s\u00f3 plano Par\u00eds ou Francia cunha soa secuencia que mostra \u00e1 torre Eiffel.\nEn 2002, sup\u00e9rase o l\u00edmite de 200 mill\u00f3ns de billetes vendidos e en 2004 conv\u00e9rtese no 5\u00ba monumento m\u00e1is visitado de Francia. O 1 de xaneiro de 2006, \u00e1brese un novo per\u00edodo de administraci\u00f3n de 10 anos, o concesionario \u00e9 a empresa de econom\u00eda mixta SETE (Sociedade de Explotaci\u00f3n da torre Eiffel), a\u00ednda que o 60% do capital \u00e9 ostentado pola cidade de Par\u00eds.\nElecci\u00f3n do operador da torre (1889 ao presente).\nOs textos que declaran aos operadores da torre Eiffel son os seguintes:\nEnfoque tem\u00e1tico.\nOs artistas protestan contra a torre.\nAlg\u00fans artigos, a mi\u00fado propagandistas, publ\u00edcanse ao longo do ano 1886, a\u00ednda antes de que comezasen os traballos de construci\u00f3n.\nMentres que os alicerces do edificio s\u00f3 comezaron uns d\u00edas antes, o 28 de xaneiro de 1887 exactamente, unha carta de protesta asinada por cincuenta artistas (escritores, pintores, compositores, arquitectos etc.) apareceu no xornal The Times o 14 de febreiro de 1887 baixo o t\u00edtulo de \u00abProtesta dos artistas contra a torre do Sr. Eiffel\u00bb. Firmada por grandes figuras da \u00e9poca entre os que se atopaban Guy de Maupassant, Charles Gounod, Victorien Sardou, Charles Garnier, Fran\u00e7ois Copp\u00e9e, Sully Prudhomme, Leconte de Lisle, William Bouguereau (todos na imaxe da dereita, en orde de riba para baixo e da esquerda para a dereita), ademais de Alexandre Dumas (fillo), Ernest Meissonier, Joris-Karl Huysmans e Paul Verlaine, unen as s\u00faas forzas para denunciar \u00aba in\u00fatil e monstruosa torre Eiffel\u00bb que, segundo eles, desfiguraba Par\u00eds debido \u00e1 s\u00faa enorme altura.\nNa carta pod\u00edanse encontrar cualificativos para a torre como:\nNon obstante, alg\u00fans autores modernos consideran \u00e1 torre como un poderoso s\u00edmbolo en particular, e unha vangarda en xeral.\nPintura.\nAlg\u00fans artistas como Georges Seurat e Paul-Louis Delance pintan a torre Eiffel incluso antes de que finalice a s\u00faa construci\u00f3n. En 1889, o pintor Roux representou \"A noite de vacaci\u00f3ns na Exposici\u00f3n Universal 1889\" e Jean B\u00e9raud a mostra ao fondo na s\u00faa obra \"Entrada \u00e1 Exposici\u00f3n de 1889\".\nDespois, varios pintores inspiraranse dereitamente no edificio para realizar algunhas representaci\u00f3ns que responder\u00e1n a correntes art\u00edsticas diversas: Robert Delaunay, Henri Rousseau, Paul Signac, Pierre Bonnard, Maurice Utrillo, Marcel Gromaire, \u00c9douard Vuillard, Albert Marquet, Raoul Dufy, Marc Chagall, ou a\u00ednda Henri Rivi\u00e8re.\nPero o pintor m\u00e1is prol\u00edfico inspirado pola torre Eiffel foi Robert Delaunay, que fai da torre o obxecto central dunha trintena de lenzos, realizados entre 1910 e 1925."}
{"id": "1382", "revid": "1131", "url": "https://gl.wikipedia.org/wiki?curid=1382", "title": "Robaliza", "text": "A robaliza (\"Dicentrarchus labrax\") \u00e9 un peixe perciforme da familia dos \"Moronidae\", con aletas con radios espi\u00f1osos, moi apreciados entre os pescadores polo seu exquisito sabor. Chega a medir 100\u00a0cm de lonxitude e o exemplar grande denom\u00ednase robalo.\nDescrici\u00f3n.\nO corpo \u00e9 alongado, mide entre 10 e 100\u00a0cm de lonxitude; con labios carnosos; no \u00e1ngulo superior do op\u00e9rculo hai d\u00faas espi\u00f1as curtas. A cor \u00e9 variante, dende gris escuro no lombo ata chegar a ser branco na parte ventral, a\u00ednda que na auga se ve prateado brillante, m\u00e1is pl\u00fambeo no lombo, con irisaci\u00f3ns verde oliva.\nDistribuci\u00f3n e h\u00e1bitat.\nA robaliza enc\u00f3ntrase nas costas rochosas dos areais, as desembocaduras dos r\u00edos e sobre todo os portos, d\u00e1rsenas, peiraos e diques. Este achegamento \u00e1 costa adoita ser maior nos meses de calor e menor no inverno. Os exemplares novos viven en bancos e v\u00f3lvense solitarios cando se fan maiores. A profundidade na que se pode encontrar \u00e9 de 0 a m\u00e1is de 50 metros non superando normalmente os 100.\nPrefire as augas saladas, a\u00ednda que pode chegar a penetrar en augas doce para buscar alimento ou para criar.\nComportamento.\nA \u00e9poca de postas transcorre entre xaneiro e marzo. \u00c9 moi voraz, a s\u00faa dieta componse de crust\u00e1ceos, vermes, peixes, ourizos de mar e outros animais mari\u00f1os, as\u00ed como de algas.\nCr\u00eda.\nA s\u00faa crianza est\u00e1 estendida en moitos pa\u00edses mediterr\u00e1neos. Os centros de reproduci\u00f3n producen ovos e larvas a partir de individuos reprodutores en condici\u00f3ns moi controladas. Cada femia pode chegar a po\u00f1er ata 250.000 ovos por quilo de peso. A desova \u00e9 espont\u00e1nea ou inducida e toda a posta \u00e9 expulsada en s\u00f3 2 ou 3 d\u00edas. Durante o seu primeiro mes de vida alim\u00e9ntanse de organismos vivos. Ao finalizar este mes com\u00e9zaselles a destetar, e progresivamente inician unha alimentaci\u00f3n a base de pensos secos. As robalizas de entre 2 e 10 g est\u00e1n listas para pasar \u00e1s unidades de engorde.\nAs instalaci\u00f3ns de engorde comp\u00f3\u00f1ense de gaiolas flotantes no mar, tanques de formig\u00f3n ou estanques de terra. En todos eles alim\u00e9ntase as robalizas con pensos fabricados a partir de fari\u00f1as e aceite de peixe. Cada robaliza tarda entre 24 e 30 meses en alcanzar 400 g dende que eclosiona do ovo. O talle comercial abrangue dende os 180 g ata m\u00e1is de 1.500 g, momento no que xa se pode comercializar.\nPesca.\nNa pesca da robaliza ao corric\u00e1n ou cacea hai dous factores primordiais: os cebos e a velocidade da embarcaci\u00f3n, que debe de ser o m\u00e1is aproximado aos 2 n\u00f3s. En velocidades superiores dificilmente pican. En canto aos cebos, hoxe existe gran variedade de cebos para pescar a robaliza, dende angu\u00edas de vinilo, rapalas, pel de porco, culleri\u00f1as etc., pero indubidablemente o mellor cebo \u00e9 o natural.\nTam\u00e9n se pode pescar con li\u00f1a ou con palangre.\nLexislaci\u00f3n espa\u00f1ola.\nO regulamento espa\u00f1ol de pesca deportiva no mar non ten definida ningunha parada (veda) na pesca da robaliza. Non obstante, o tama\u00f1o de captura debe ser superior a 36\u00a0cm de lonxitude."}
{"id": "1383", "revid": "7596", "url": "https://gl.wikipedia.org/wiki?curid=1383", "title": "Normalizaci\u00f3n ling\u00fc\u00edstica", "text": "A normalizaci\u00f3n ling\u00fc\u00edstica, obxectivo do ecoloxismo ling\u00fc\u00edstico, \u00e9 o proceso tendente a converter unha lingua no veh\u00edculo normal de comunicaci\u00f3n dunha comunidade. Sup\u00f3n a recuperaci\u00f3n dun status de normalidade dunha determinada lingua, \u00e9 dicir, conseguir que o seu uso oral e escrito sexa natural en calquera das situaci\u00f3ns da vida coti\u00e1 dos falantes. A\u00ednda que ambos os dous conceptos van intimamente ligados,non debe confundirse con normativizaci\u00f3n, que \u00e9 o proceso de estandarizaci\u00f3n ou fixaci\u00f3n formal de todo o corpus da lingua.\nFactores normalizadores.\nO proceso normalizador depende para o seu avance de tres factores:\nNormalizaci\u00f3n vertical e horizontal do galego.\nA normalizaci\u00f3n individual (normalizaci\u00f3n vertical ou do individuo) non se pode acadar sen un proceso consciente e voluntario de galeguizaci\u00f3n, pois na sociedade galega de hoxe non se dan os condicionantes socioculturais e pol\u00edticos que permitan \u00f3 individuo acceder \u00e1 expresi\u00f3n completa en galego dunha maneira natural, espont\u00e1nea e involuntaria.. As\u00ed, a normalizaci\u00f3n ling\u00fc\u00edstica vertical (individual) require un importante esforzo persoal e, a\u00ednda que \u00e9 un fen\u00f3meno en aumento, resulta insuficiente, non xa para avanzar no proceso normalizador, sen\u00f3n mesmo para contrarresta-la progresiva perda de usuarios. Na actual situaci\u00f3n, a normalizaci\u00f3n ling\u00fc\u00edstica horizontal, aquela que se produce galeguizando \u00e1mbitos, sectores ou \u00e1reas da vida social, \u00e9 a que se presenta como cami\u00f1o viable e factible de expansi\u00f3n do galego, a que se pode atinxir dunha maneira progresiva no conxunto da sociedade."}
{"id": "1385", "revid": "215", "url": "https://gl.wikipedia.org/wiki?curid=1385", "title": "Acantilado", "text": ""}
{"id": "1386", "revid": "98629", "url": "https://gl.wikipedia.org/wiki?curid=1386", "title": "Avalanch", "text": "Avalanch \u00e9 unha banda de heavy metal asturiana, que conta con oito discos de estudo e un en directo \u00e1s s\u00faas costas. Fundouse no ano 1993 e dende o 2012 at\u00f3pase nun par\u00f3n indefinido.\nDiscograf\u00eda.\nAs portadas dos seus \u00faltimos discos foron dese\u00f1adas por Luis Royo, co\u00f1ecido e extravagante artista. Chaman especialmente a atenci\u00f3n pola s\u00faa rareza e o seu estilo m\u00edstico.\nCompo\u00f1entes.\nA formaci\u00f3n actual do grupo non \u00e9 a mesma que nos seus comezos, debido a que dous dos compo\u00f1entes abandonaron a banda xa que non compart\u00edan a s\u00faa filosof\u00eda de traballo. Seguiron pola s\u00faa conta formando outra banda chamada \u201cWarcry\u201d.\nActualmente os compo\u00f1entes do grupo son: "}
{"id": "1387", "revid": "3238", "url": "https://gl.wikipedia.org/wiki?curid=1387", "title": "Champions League", "text": ""}
{"id": "1388", "revid": "56817", "url": "https://gl.wikipedia.org/wiki?curid=1388", "title": "Efecto Lenard", "text": "Nos lugares onde se vaporiza a auga, o ar presenta carga negativa. Este fen\u00f3meno co\u00f1\u00e9cese como efecto Lenard. As cargas positivas caen \u00f3 chan coas gotas m\u00e1is gordas, mentres que as negativas quedan nas m\u00e1is pequenas, as que quedan en suspensi\u00f3n no ar, e dan a impresi\u00f3n de que est\u00e1 cargado."}
{"id": "1389", "revid": "3054", "url": "https://gl.wikipedia.org/wiki?curid=1389", "title": "C\u00f3mic", "text": ""}
{"id": "1391", "revid": "1131", "url": "https://gl.wikipedia.org/wiki?curid=1391", "title": "Eminem", "text": "Marshall Bruce Mathers III, nado en St. Joseph, Missouri o 17 de outubro de 1972, co\u00f1ecido profesionalmente coma Eminem (estilizado EMIN\u018eM), \u00e9 un cantante de hip hop estadounidense, ademais de produtor musical e actor. Durante a s\u00faa carreira musical 10 dos seus \u00e1lbums acadaron o n\u00famero un na lista \"Billboard\" 200 e cinco dos seus sinxelos estiveron no primeiro posto da lista \"Billboard\" Hot 100. Cun total de 45,1 mill\u00f3ns de \u00e1lbums vendidos e 42 mill\u00f3ns de canci\u00f3ns vendidas nos Estados Unidos a data de xu\u00f1o de 2014, Eminem \u00e9 o segundo artista var\u00f3n con m\u00e1is vendas da era Nielsen SoundScan, o sexto artista co maior n\u00famero de vendas nos Estados Unidos e artista con maior n\u00famero de vendas do hip hop. Globalmente vendeu m\u00e1is de 172\u00a0mill\u00f3ns de \u00e1lbms, sendo un dos artistas con maior n\u00famero de vendas en todo o mundo. A revista \"Rolling Stone\" situouno na posici\u00f3n n\u00famero 83 na s\u00faa lista dos 100 Mellores Artistas de T\u00f3dolos Tempos.\nTralo seu \u00e1lbum de estrea \"Infinite\" (1996) e o \"Slim Shady EP\" (1997), Eminem asinou co selo de Dr. Dre, Aftermath Entertainment, e acadou a popularidade no ano 1999 co \u00e1lbum \"The Slim Shady LP\", polo que obtivo o seu primeiro Grammy \u00f3 Mellor \u00c1lbum de Rap. Os seus dous \u00e1lbums seguintes, \"The Marshall Mathers LP\" (2000) e \"The Eminem Show\" (2002), acadaron un grande \u00e9xito en todo o mundo, conseguindo a certificaci\u00f3n de diamante da RIAA e obtendo un novo Grammy \u00f3 Mellor \u00c1lbum de Rap por cada un deles. A estes seguiulle \"Encore\" (2004), que foi outro \u00e9xito comercial e da cr\u00edtica. Tras unha pausa no 2005, publicou \"Relapse\" no ano 2009 e \"Recovery\" en 2010, ga\u00f1ando de novo un Grammy por cada un deles, con \"Recovery\" posicion\u00e1ndose coma o \u00e1lbum m\u00e1is vendido do mundo no 2010. O seu oitavo \u00e1lbum de estudio, \"The Marshall Mathers LP 2\" (2013), ga\u00f1ou dous premios Grammy.\nA maiores da s\u00faa carreira en solitario, Eminem \u00e9 un dos membros orixinais dos grupos Soul Intent e D12. Tam\u00e9n colaborou con Royce da 5'9\", baixo o nome colectivo de Bad Meets Evil. Fundou o selo Shady Records co director executivo Paul Rosenberg, con artistas destacados coma 50 Cent. En novembro de 2002 protagonizou o filme \"8 Mile\", que ga\u00f1ou un Premio Oscar a mellor canci\u00f3n orixinal co tema \"Lose Yourself\". Eminem fixo varios cameos nos filmes \"The Wash\" (2001), \"Funny People\" (2009), \"The Interview\" (2014) e na serie de televisi\u00f3n \"Entourage\" (2010)."}
{"id": "1393", "revid": "1987", "url": "https://gl.wikipedia.org/wiki?curid=1393", "title": "Televisi\u00f3n", "text": "A televisi\u00f3n \u00e9 un sistema de telecomunicaci\u00f3n para a transmisi\u00f3n de imaxes en movemento, habitualmente acompa\u00f1adas de son, as\u00ed como tam\u00e9n o medio de radiodifusi\u00f3n desa imaxe e son a trav\u00e9s de ondas electromagn\u00e9ticas, funciona a partir da an\u00e1lise e conversi\u00f3n da luz e do son en ondas electromagn\u00e9ticas e da s\u00faa reconversi\u00f3n nun aparello que recibe o mesmo nome do sistema ou pode tam\u00e9n chamarse \"televisor\" ou \"aparello de televisi\u00f3n\". O aparello de televisi\u00f3n capta as ondas electromagn\u00e9ticas e a trav\u00e9s dos seus compo\u00f1entes internos conv\u00e9rteas novamente en imaxe e son. A televisi\u00f3n empezou a comercializarse a finais da d\u00e9cada de 1920 en forma de experimentos rudimentario, pero s\u00f3 despois de varios anos de desenvolvemento comercializouse entre os consumidores. Tras a segunda guerra mundial, popularizouse no Reino Unido e nos Estados Unidos unha forma mellorada de televisi\u00f3n en branco e negro, e os televisores convert\u00e9ronse en algo habitual nos fogares, empresas e instituci\u00f3ns, particularmente como fonte de entretemento e informaci\u00f3n, xerando unha potente industria ao seu redor. Durante a d\u00e9cada de 1950, a televisi\u00f3n foi o principal medio para influ\u00edr na opini\u00f3n p\u00fablica[1]. A mediados da d\u00e9cada de 1960, introduc\u00edronse as emisi\u00f3ns en cor nos Estados Unidos e na maior\u00eda dos demais pa\u00edses desenvolvidos. \nA dispo\u00f1ibilidade de varios tipos de medios de almacenamento de arquivos, como cintas Betamax e VHS, Laserdiscs, unidades de disco duro de alta capacidade, CDs, DVDs, unidades flash, HD DVDs e Blu-ray Discs de alta definici\u00f3n, e gravadoras de v\u00eddeo dixital na nube permitiu aos espectadores ver material pregrabado -como pel\u00edculas- na casa segundo o seu propio horario. Por moitas raz\u00f3ns, especialmente a comodidade da recuperaci\u00f3n a distancia, o almacenamento da programaci\u00f3n de televisi\u00f3n e v\u00eddeo agora tam\u00e9n se produce na nube (como o servizo de v\u00eddeo \u00e1 carta de Netflix). A finais da primeira d\u00e9cada do 2000, as transmisi\u00f3ns de televisi\u00f3n dixital aumentaron enormemente a s\u00faa popularidade. Outro avance foi o paso da televisi\u00f3n de definici\u00f3n est\u00e1ndar (SDTV) (576i, con 576 li\u00f1as de resoluci\u00f3n entrelazadas e 480i) \u00e1 televisi\u00f3n de alta definici\u00f3n (HDTV), que proporciona unha resoluci\u00f3n substancialmente maior. A televisi\u00f3n de alta definici\u00f3n pode transmitirse en distintos formatos: 1080p, 1080i e 720p. Desde 2010, coa invenci\u00f3n da televisi\u00f3n intelixente, a televisi\u00f3n por Internet aumentou a dispo\u00f1ibilidade de programas de televisi\u00f3n e pel\u00edculas a trav\u00e9s de Internet mediante servizos de v\u00eddeo baixo demanda como Netflix, Amazon Prime Video, BBC iPlayer e Hulu.\nEn 2013, o 79% dos fogares do mundo posu\u00edan un televisor. A substituci\u00f3n das anteriores pantallas de tubo de raios cat\u00f3dicos (CRT) por tecnolox\u00edas alternativas de pantalla plana, compactas e de baixo consumo, como as LCD (tanto fluorescentes retroiluminadas como LED), as pantallas OLED e as pantallas de plasma foi unha revoluci\u00f3n do hardware que comezou cos monitores de computador a finais da d\u00e9cada de 1990. A maior\u00eda dos televisores vendidos na d\u00e9cada de 2000 eran de pantalla plana, principalmente LED. Os principais fabricantes anunciaron o abandono das pantallas CRT, Digital Light Processing (DLP), de plasma e mesmo das LCD retroiluminadas por fluorescencia a mediados da d\u00e9cada de 2010. Nun futuro pr\u00f3ximo, esp\u00e9rase que os LED sexan substitu\u00eddos gradualmente polos OLED. Ademais, os principais fabricantes anunciaron que producir\u00e1n cada vez m\u00e1is televisores intelixentes a mediados de 2010. Os televisores intelixentes con funci\u00f3ns integradas da internet e Web 2.0 convert\u00e9ronse na forma dominante de televisi\u00f3n a finais da d\u00e9cada de 2010.\nInicialmente os sinais de televisi\u00f3n distribu\u00edronse s\u00f3 como televisi\u00f3n terrestre utilizando transmisores de televisi\u00f3n de radiofrecuencia de alta potencia para transmitir o sinal a receptores de televisi\u00f3n individuais. Alternativamente, os sinais de televisi\u00f3n distrib\u00faense por cable coaxial ou fibra \u00f3ptica, sat\u00e9lite e, desde a d\u00e9cada de 2000, por Internet. Ata principios da d\u00e9cada de 2000, transmit\u00edanse como sinais anal\u00f3xicas, pero esper\u00e1base que a transici\u00f3n \u00e1 televisi\u00f3n dixital se completase en todo o mundo a finais da d\u00e9cada de 2010. Un televisor est\u00e1ndar consta de varios circu\u00edtos electr\u00f3nicos internos, inclu\u00eddo un sintonizador para recibir e descodificar os sinais de emisi\u00f3n. Un dispositivo de visualizaci\u00f3n que carece de sintonizador denom\u00ednase correctamente monitor de v\u00eddeo e non televisor.\nAdemais do seu uso como emisi\u00f3n para o p\u00fablico a televisi\u00f3n \u00fasase como circu\u00edto pechado de televisi\u00f3n e para a televisi\u00f3n afeccionada. A televisi\u00f3n \u00e9 un medio masivo de entretemento, noticias deportes e publicidade.\nHistoria.\nO movemento da imaxe.\nOs avances na investigaci\u00f3n en tres campos cient\u00edficos diferentes fixeron posible converter a televisi\u00f3n nunha realidade independente: o primeiro, a fotoelectricidade, ou a capacidade dalg\u00fans corpos para transformar a enerx\u00eda el\u00e9ctrica en enerx\u00eda luminosa, o segundo os procesos anal\u00edticos capaces de descompo\u00f1er unha fotograf\u00eda en li\u00f1as e puntos claros e escuros, para despois devolvela \u00e1 s\u00faa forma orixinal, e o terceiro, os avances na manipulaci\u00f3n dos electr\u00f3ns, que permitir\u00edan repetir este proceso de descomposici\u00f3n e restituci\u00f3n de imaxes vinte e cinco veces por segundo.\nAntecedentes da televisi\u00f3n actual.\nPor\u00e9n, os dous primeiros modelos de televisi\u00f3n non xurdiron ata o s\u00e9culo XX. Por unha banda, a , por outra, a televisi\u00f3n electr\u00f3nica. Ambos desenvolv\u00e9ronse de forma paralela e sen incidentes nun per\u00edodo caracterizado pola loita, fundamentalmente nos Estados Unidos e en Gran Breta\u00f1a, entre distintas empresas e inventores para a adopci\u00f3n dunha norma t\u00e9cnica. nos sistemas de emisi\u00f3n e recepci\u00f3n de imaxes.\nTelevisi\u00f3n mec\u00e1nica.\nEn 1884 Paul Nipkow dese\u00f1ou e patentou o chamado disco de Nipkow, un proxecto televisivo que non se puido levar \u00e1 pr\u00e1ctica. Este disco permitia realizar un varrido secuencial da imaxe a trav\u00e9s dunha serie de buratos realizados nel. Cada burato, que en teor\u00eda deber\u00eda ter un tama\u00f1o infinitesimal e na pr\u00e1ctica era de 1 mm, tomaba unha li\u00f1a da imaxe e como estes, os buratos, se desprazaban lixeiramente, acabaron facendo o varrido total da mesma. Desafortunadamente, a calidade da imaxe non foi satisfactoria.\nBoris Rosing patentou en 1907 un sistema de televisi\u00f3n que utilizaba como receptor un moi primitivo tubo de raios cat\u00f3dicos, un dos seus alumnos, Vladimir Zworykin solicitou a patente en 1923 dun sistema de televisi\u00f3n utilizando tanto como transmisor como receptor tubos de raios cat\u00f3dicos pero os seus experimentos pr\u00e1cticos non deron resultado.\nA partir de 1910, o disco Nipkow utilizouse no desenvolvemento de sistemas de televisi\u00f3n e o 25 de marzo de 1925, o inventor John Logie Baird realizou o primeiro experimento real utilizando dous discos, un no transmisor e outro no receptor, que estaban unidos ao mesmo eixe de xeito que a s\u00faa rotaci\u00f3n estivese sincronizada e separada por 2 metros. En primeiro lugar, transmitiu a imaxe dunha boneca, que se visualizaba de forma \u00f3ptima na sala seguinte. Tras este pequeno \u00e9xito, optou por repetir a experiencia cunha persoa, en concreto con William Tayton, un mozo aprendiz do mundo da fotograf\u00eda. A imaxe ti\u00f1a unha definici\u00f3n de 28 li\u00f1as e unha frecuencia de cadro de 14 cadros por segundo.\nAo ano seguinte, tiveron lugar as primeiras probas oficiais de televisi\u00f3n e o responsable foi o escoc\u00e9s John Logie Baird, considerado un dos pioneiros do nacemento da televisi\u00f3n. Precisamente, a primeira demostraci\u00f3n realizada para mostrar como funcionaba este novo sistema tivo lugar no faiado do seu piso da capital londiniense. Os membros da Royal Institution puideron observar o 26 de xaneiro de 1926 un sistema capaz de transmitir imaxes grazas ao uso dunha c\u00e1mara e dun televisor nunha mesma sala.\nEn 1927, Baird transmitiu un sinal a 438 millas a trav\u00e9s dunha li\u00f1a telef\u00f3nica entre Londres e Glasgow. O n\u00famero de li\u00f1as adoptadas foi de 30 pero isto non deu os resultados desexados pois a calidade da imaxe non era satisfactoria.\nEn 1928 Baird fundou a Baird Television Development Company co obxectivo de intentar explotar comercialmente a televisi\u00f3n traballando con medios menos rudimentarios. Esta empresa logrou o primeiro sinal de televisi\u00f3n transatl\u00e1ntico entre Londres e Nova York . Ese mesmo ano Paul Nipkow ve na Exposici\u00f3n da Radio de Berl\u00edn un sistema de televisi\u00f3n que funciona perfectamente baseado no seu invento co seu nome ao p\u00e9. En 1929, comezaron as emisi\u00f3ns regulares en Londres e Berl\u00edn baseadas no sistema Nipkow Baird e emitidas na banda de radio media.\nDesenvolv\u00e9ronse outros exploradores mec\u00e1nicos, como o inventado por Telefunken, que deu bos resultados, pero era moi complexo xa que consist\u00eda nun cilindro con buracos que ti\u00f1a cada un unha lente. A formaci\u00f3n da imaxe na recepci\u00f3n realizouse utilizando o mesmo principio que se utilizou na captura. Outro disco semellante, xirando de forma sincronizada, utiliz\u00e1base para mirar a trav\u00e9s del unha l\u00e1mpada de neon. A luminosidade correspondeu \u00e1 luz captada neste punto da imaxe. Este sistema, debido ao reducido tama\u00f1o da zona de formaci\u00f3n da imaxe, non tivo moito \u00e9xito, xa que s\u00f3 permitiu que fose visto por unha persoa, a\u00ednda que se intentou ampliar a imaxe mediante o uso de lentes. Desenvolv\u00e9ronse sistemas baseados en cinta no canto de discos, e tam\u00e9n se desenvolveu un sistema de espellos montados nun tambor que realizaba a presentaci\u00f3n nunha pantalla, que conseguiu resolver o problema do tama\u00f1o da imaxe. Por iso o tambor ti\u00f1a espellos lixeiramente inclinados, colocados de forma helicoidal. Este tambor co\u00f1\u00e9cese como a roda de Weill. Debido ao desenvolvemento pr\u00e1ctico destes televisores, foi necesario substitu\u00edr a l\u00e1mpada de neon, que non daba suficiente brillo, por outras v\u00edas, e entre elas utilizouse para po\u00f1er unha l\u00e1mpada de descarga de gas e pasar a luz da mesma por un Kerr . cela que regulaba o fluxo luminoso en relaci\u00f3n coa tensi\u00f3n aplicada aos seus bornes. O desenvolvemento completo do sistema conseguiuse co uso da roda f\u00f3nica para realizar o sincronismo entre o emisor e o receptor.\nA exploraci\u00f3n da imaxe, que se desenvolvera progresivamente a trav\u00e9s das experiencias de Senlecq e Nipkow, est\u00e1 cuestionada pola exposici\u00f3n do principio de exploraci\u00f3n entrelazada desenvolvida por Belin e Korn. A exploraci\u00f3n entrelazada resolve o problema da persistencia da imaxe, as primeiras li\u00f1as debuxadas p\u00e9rdense cando as \u00faltimas li\u00f1as a\u00ednda non foron debuxadas producindo o que se co\u00f1ece como efecto onda. Na exploraci\u00f3n entrelazada escan\u00e9anse primeiro as li\u00f1as impares e despois as pares e o mesmo faise na presentaci\u00f3n da imaxe. Brillounin perfecciona o disco de Nipkow para realizar escaneos entrelazados colocando lentes nos buratos aumentando as\u00ed o brillo capturado.\nEntre 1928 e 1929 Philo Farnsworth e Zworykin presentaron receptores electr\u00f3nicos semellantes e envolv\u00e9ronse nunha lea xudicial durante varios anos. En 1931 Zworykin elaborou o primeiro iconoscopio funcional . En 1932 realiz\u00e1ronse as primeiras emisi\u00f3ns en Par\u00eds. Estas emisi\u00f3ns ti\u00f1an unha definici\u00f3n de 60 li\u00f1as pero tres anos despois estar\u00edan emitindo con 180. A precariedade das celas utilizadas para a captura fixo que as escenas tivesen que iluminarse con moita intensidade, producindo moita calor o que imped\u00eda o desenvolvemento do traballo nos estudios\nA definici\u00f3n das imaxes do sistema mec\u00e1nico empregado por Baird, a\u00ednda que mellorou notablemente co paso do tempo, foi sempre pobre en comparaci\u00f3n co sistema electr\u00f3nico.\nEn Francia, onde varios equipos de especialistas estiveron traballando dende finais do s\u00e9culo XIX no desenvolvemento do novo medio, foi Ren\u00e9 Barth\u00e9lemy quen instalou (abril de 1935) unha televisi\u00f3n. estudo da Escola de Electricidade de Par\u00eds e utilizou a Torre Eiffel como soporte para a primeira antena de transmisi\u00f3n. En poucos anos (1935-1939) os franceses adoptaron o sistema electr\u00f3nico.\nTelevisi\u00f3n electr\u00f3nica.\nEn 1897, o f\u00edsico ingl\u00e9s J. J. Thomson conseguiu, nos seus tres co\u00f1ecidos experimentos, desviar os raios cat\u00f3dicos, funci\u00f3n fundamental do moderno tubo de raios cat\u00f3dicos (TRC). A primeira versi\u00f3n do TRC foi inventada polo f\u00edsico alem\u00e1n Karl Ferdinand Braun en 1897 e tam\u00e9n se co\u00f1ece como tubo \"Braun\". Era un c\u00e1todo fr\u00edo cunha modificaci\u00f3n do tubo de Crookes, cunha pantalla recuberta de f\u00f3sforo. Braun foi o primeiro en concibir o uso dun CRT como dispositivo de visualizaci\u00f3n. O \"tubo de Braun\" converteuse na base da televisi\u00f3n do s\u00e9culo XX. En 1906, os alem\u00e1ns Max Dieckmann e Gustav Glage produciron por primeira vez imaxes rasterizadas nun CRT.\n En 1907, o cient\u00edfico ruso Boris Rosing utilizou un TRC no extremo receptor dunha sinal de v\u00eddeo experimental para formar unha imaxe. Conseguiu mostrar formas xeom\u00e9tricas simples na pantalla.\nO primeiro servizo de alta definici\u00f3n apareceu na Alema\u00f1a en marzo de 1935, mais estaba dispo\u00f1\u00edbel apenas en 22 salas p\u00fablicas. Unha das primeiras grandes transmisi\u00f3ns foi a dos Xogos Ol\u00edmpicos de 1936, en Berl\u00edn. O uso da televisi\u00f3n aumentou nos Estados Unidos enormemente despois da segunda guerra mundial debido aos avances tecnol\u00f3xicos xurdidos coa guerra e \u00e1 renda adicional dispo\u00f1\u00edbel (aparellos de TV nos anos 30 custaban o equivalente a US$ 7000 actuais (2001) e hab\u00eda pouca programaci\u00f3n dispo\u00f1\u00edbel), e se en 1950 hab\u00eda 100.000 televisores un ano despois o seu n\u00famero aumentou ao mill\u00f3n, chegando en 1959 ao 88% dos fogares, e xa para 1960 nese pa\u00eds a televisi\u00f3n desprazou ao cine como principal medio de entretemento, ao tempo que os principais estudios comezaban a distribu\u00edr os seus arquivos cinematrogr\u00e1ficos na televisi\u00f3n. No Reino Unido a Coroaci\u00f3n da ra\u00ed\u00f1a Isabel II en 1953 significou o comezo do desprazamento da radio pola televisi\u00f3n. En moitos pa\u00edses a televisi\u00f3n foi unha prerrogativa exclusiva do Estado que constitu\u00eda un servizo p\u00fablico, en especial en Europa, pero sobre todo a partir das d\u00e9cadas de 1980 e 1990 comezou a permitirse en case todos os pa\u00edses a creaci\u00f3n de cadeas privadas ou mesmo privatiz\u00e1ronse canles p\u00fablicas, por\u00e9n a\u00ednda quedan uns poucos r\u00e9ximes onde a\u00ednda a televisi\u00f3n queda totalmente baixo o control do Estado. A televisi\u00f3n mudou a forma de concibir o mundo, mudou a forma de facer pol\u00edtica e das campa\u00f1as electorais , a transformaci\u00f3n da Guerra de Vietnam en guerra televisada fixo modificar a percepci\u00f3n da propia guerra polo p\u00fablico estadounidense, convert\u00e9ndose no medio m\u00e1is influente.\nA televisi\u00f3n en cores xurdiu en 1954, na rede americana NBC. Un ano antes o goberno americano aprobou o sistema de transmisi\u00f3n en cores proposto pola CBS, mais cando a RCA presentou un novo sistema que non esix\u00eda alteraci\u00f3ns nos aparellos antigos en negro e branco, a CBS abandonou a s\u00faa proposta en favor da nova. A aparici\u00f3n da gravaci\u00f3n en cintas de v\u00eddeo en 1956 supuxo unha mudanza no sistema de produci\u00f3n, ata ent\u00f3n s\u00f3 se pod\u00edan ver emisi\u00f3ns en directo ou gravadas en filmes a trav\u00e9s dun monitor de v\u00eddeo, sistema co\u00f1ecido como kinescopio, que resultaba complexo xa que hab\u00eda que procesalo para adaptalo \u00e1s pantallas do televisor e \u00e1 hora de editalo, as cintas de v\u00eddeo permit\u00edan a gravaci\u00f3n dun xeito sinxelo e a distribuci\u00f3n inmediata dos programas e series, a\u00ednda que as primeiras que sa\u00edron ao mercado non se pod\u00edan editar.\nA maior parte da produci\u00f3n que se emite no mundo son programas e series locais ou do propio pa\u00eds, en 1992 calcul\u00e1base que o gasto en produci\u00f3n local e nacional superaba en 29 veces ao gasto en intercambio internacional de produci\u00f3ns audiovisuais.\nAs novas tecnolox\u00edas e a aparici\u00f3n de internet mudou \u00e1 propia televisi\u00f3n, o telespectador ten acceso a moitos programas e series, de xeito gratu\u00edto ou por pagamento, nas webs das canles ou en p\u00e1xinas de \"video streaming\" ou descargas ou so demanda nos operadores de televisi\u00f3n por cable ou sat\u00e9lite ao mesmo tempo que os programas e series poden est\u00e9nderse con complementos en internet, que poden inclu\u00edr episodios tanxenciais feitos especialmente para internet ou para m\u00f3biles ou valos nas redes sociais ademais das tradicionais: xogos, camisetas, DVD.\nTelevisores.\nHai varios tipos de monitores de v\u00eddeo usados en equipamentos de Televisi\u00f3n. Ata a d\u00e9cada de 2000 os m\u00e1is com\u00fans eran os CRTs (ou televisores de Tubo) chegando \u00e1s 40 polgadas diagonais.\nDurante finais da d\u00e9cada de 2000 e ata mediados da d\u00e9cada de 2010, aproximadamente, empreg\u00e1ronse os televisores LCD (cristal l\u00edquido) e circu\u00edtos integrados (\"chips\" ) de imaxe reflectida\nDende finais de 2010 a maior parte das TVs utilizan tecnolox\u00eda LED e tam\u00e9n de Plasma (Displays de plasma).\nAs Pantallas grandes, 80 polgadas ou m\u00e1is, usan Tecnolox\u00eda de Proxecci\u00f3n, que basicamente consiste nun proxector que se reflicte indirectamente nun reflector, o cal dirixe a imaxe a pantalla. a\u00ednda que cada vez as pantallas LED ou as de Plasma est\u00e1n a incrementar continuamente os seus tama\u00f1os.\nOs Televisores non fixeron m\u00e1is que crecer de tama\u00f1o ao ancho e alto, a d\u00edagonal, pero \"adelgazaron\" en canto a s\u00faa profundidade, sendo cada vez m\u00e1is planos, con apenas unhas polgadas de grosor, podendo pendurarse na parede como un cadro, o que economiza espazo e poden converterse nun elemento decorativo, simulando ser un cadro activo, amosando diferentes imaxes ou v\u00eddeos.\nOutro avance significativo son os seus sistemas de Conexi\u00f3n, que permiten acceder \u00e1 Internet e conectar (vincular) dispositivos sen f\u00edos como m\u00f3biles intelixentes ou dispositivos de reproduci\u00f3n.\nSistemas de televisi\u00f3n.\nAo inicio das transmisi\u00f3ns regulares de televisi\u00f3n a falta de est\u00e1ndares internacionais levou a que se desenvolveran tres sistemas de televisi\u00f3n anal\u00f3xicos independentes para a televisi\u00f3n en branco e negro, o americano de 525 li\u00f1as, o europeo 625 li\u00f1as e o franc\u00e9s de 819 li\u00f1as. O sistema brit\u00e1nico de 405 li\u00f1as mant\u00edvose en uso ata 1985 pero boa parte da programaci\u00f3n brit\u00e1nica xa se fac\u00eda en 625 li\u00f1as desde a d\u00e9cada de 1960. Na televisi\u00f3n anal\u00f3xica en cor existen tres est\u00e1ndares independentes o PAL europeo, o SECAM franc\u00e9s e o NTSC americano.\nProgramaci\u00f3n \u00e9 a transmisi\u00f3n nas estaci\u00f3ns de televisi\u00f3n (por veces chamada de canais) que son frecuentemente dirixidos a unha determinada audiencia, por\u00e9n existen moitas canles especializadas en noticias que te\u00f1en unha audiencia mundial, outras cadeas especializadas en deportes, filmes ou m\u00fasica te\u00f1en canles que abranguen boa parte do mundo. Al\u00e9n diso, internet permite que calquera canle poida ter unha audiencia mundial.\nNos EUA, as redes de televisi\u00f3n producen programas \"primetime\" (horario nobre) para as s\u00faas emisoras afiliadas. F\u00f3ra do horario de m\u00e1xima audiencia, a maior parte das emisoras te\u00f1en a s\u00faa programaci\u00f3n de produci\u00f3n propia.\nD\u00eda Mundial da Televisi\u00f3n.\nO 17 de decembro de 1996, a Asemblea Xeral das Naci\u00f3ns Unidas proclamou o 21 de novembro como o D\u00eda Mundial da Televisi\u00f3n, como conmemoraci\u00f3n do d\u00eda en que se celebrou, en 1996, o primeiro \"Foro Mundial de Televisi\u00f3n das Naci\u00f3ns unidas\" ."}
{"id": "1395", "revid": "5312", "url": "https://gl.wikipedia.org/wiki?curid=1395", "title": "Charmed", "text": "Charmed \u00e9 unha serie de televisi\u00f3n estadounidense creada por Constance M. Burge e producida por Aaron Spelling e a s\u00faa compa\u00f1\u00eda Spelling Television, con Brad Kern como showrunner. A serie emitiuse orixinalmente a trav\u00e9s da canle The WB durante oito tempadas dende o 7 de outubro de 1998 at\u00e9 o 21 de maio de 2006. Conta a historia de tres irm\u00e1s, co\u00f1ecidas como \"The Charmed Ones\", as m\u00e1is poderosas bruxas de t\u00f3dolos tempos, que usan o seu \"poder de tres\" combinado para protexer as vidas dos inocentes de forzas do mal como demos e bruxos. Cada irm\u00e1 pos\u00fae poderes m\u00e1xicos \u00fanicos que crecen e evolucionan, \u00f3 tempo que tratan de manter unha vida normal na cidade de San Francisco. Manter as s\u00faas identidades sobrenaturais separadas e en segredo das s\u00faas vidas ordinarias conv\u00e9rtese a mi\u00fado nun desaf\u00edo para elas, xa que a exposici\u00f3n da maxia ten consecuencias de grande alcance nas s\u00faas diversas relaci\u00f3ns e resulta nunha serie de investigaci\u00f3ns do FBI \u00f3 longo da serie. \u00d3 principio, a serie enf\u00f3case nas tres irm\u00e1s Halliwell, Prue (Shannen Doherty), Piper (Holly Marie Combs) e Phoebe (Alyssa Milano). Despois da morte de Prue a finais da terceira tempada, a s\u00faa medio-irm\u00e1 Paige Matthews (Rose McGowan) asume o seu lugar no \"poder de tres\" a partir da cuarta tempada."}
{"id": "1397", "revid": "1131", "url": "https://gl.wikipedia.org/wiki?curid=1397", "title": "Biolox\u00eda animal", "text": ""}
{"id": "1398", "revid": "98629", "url": "https://gl.wikipedia.org/wiki?curid=1398", "title": "Instrumento musical", "text": "Un instrumento musical \u00e9 un xerador de son que serve para levar \u00e1 pr\u00e1ctica ideas musicais. A s\u00faa forma de execuci\u00f3n est\u00e1 vencellada ao corpo humano, ben sexa por medio do sopro ou do movemento dos seus membros.\nClasificaci\u00f3n.\nA pr\u00e1ctica orquestral divide os instrumentos en tres grupos:\nP\u00f3dese tam\u00e9n diferenciar entre os instrumentos que est\u00e1n afinados na tonalidade real e os transpositores, que tocan nunha tonalidade diferente \u00e1 escrita. Tr\u00e1tase xeralmente de instrumentos aer\u00f3fonos nos que se busca facilidade para o int\u00e9rprete de xeito que poida pasar dun a outro sen grandes modificaci\u00f3ns na dixitaci\u00f3n, por exemplo, dun \u00f3boe (en d\u00f3) a un corno ingl\u00e9s (en fa).\nPoder\u00edanse facer moitas m\u00e1is clasificaci\u00f3ns, como instrumentos mon\u00f3dicos (producen un s\u00f3 son, por exemplo, a frauta) ou polif\u00f3nicos (poden producir varios sons, coma o piano). Con todo, a clasificaci\u00f3n m\u00e1is aceptada na actualidade \u00e9 a seguinte:"}
{"id": "1399", "revid": "839", "url": "https://gl.wikipedia.org/wiki?curid=1399", "title": "Efectos especiais", "text": "Os efectos especiais (abreviado como SPFX ou SFX en ingl\u00e9s) \u00e9 o nome dado a calquera de varias t\u00e9cnicas utilizadas na industria de entretemento, cinema e televisi\u00f3n para realizar escenas que non se poden realizar polos medios normais ou por acci\u00f3n en vivo. Poden ser efectos visuais, sonoros..."}
{"id": "1400", "revid": "101", "url": "https://gl.wikipedia.org/wiki?curid=1400", "title": "Marshall Bruce Mathers III", "text": ""}
{"id": "1401", "revid": "5312", "url": "https://gl.wikipedia.org/wiki?curid=1401", "title": "Maxia", "text": "\"Para a arte esc\u00e9nica, v\u00e9xase Ilusionismo\".\nA maxia (do grego \u03bc\u03b1\u03b3\u03b5\u03af\u03b1) \u00e9 o conxunto de artes, co\u00f1ecementos e pr\u00e1cticas coas que se pretende producir resultados contrarios \u00e1s leis naturais co\u00f1ecidas, val\u00e9ndose de certos actos ou palabras, ou ben coa intervenci\u00f3n de seres fant\u00e1sticos. Estes poderes especiais adoitan ser atribu\u00eddos a magos, meigas e bruxas. Pode ser usada para facer o ben ou o mal.\nA maxia e un fen\u00f3meno que existiu primitivamente en todas as culturas. Polo tanto \u00e9 un concepto elaborado en varias teor\u00edas intelectuais. Disciplinas como a antropolox\u00eda, a filosof\u00eda e a sociolox\u00eda vano utilizar sen darlle sempre a mesma funci\u00f3n na evoluci\u00f3n do pensamento humano e na relaci\u00f3n que ten coa relixi\u00f3n e o co\u00f1ecemento."}
{"id": "1402", "revid": "98629", "url": "https://gl.wikipedia.org/wiki?curid=1402", "title": "Manga", "text": "O manga (\u6f2b\u753b ou tam\u00e9n \u30de\u30f3\u30ac, \u307e\u3093\u304c) \u00e9 o nome habitual para referirse \u00e1 banda dese\u00f1ada xaponesa. No Xap\u00f3n consid\u00e9rase manga equivalente a c\u00f3mic, pero en cambio aqu\u00ed s\u00f3 se consideran c\u00f3mics manga os que proceden do Xap\u00f3n. O significado literal da palabra \"manga\" \u00e9 'debuxos caprichosos' ou 'garabatos'. Foi un representante do Ukiyo-e, Hokusai Katsushika, quen acu\u00f1ou o termo \"manga\" ao combinar os \"kanji\" correspondentes a 'informal' \"(man)\" e 'debuxo' \"(ga)\".\nA relaci\u00f3n entre a banda dese\u00f1ada e os debuxos animados no Xap\u00f3n \u00e9 moi grande, xa que a maior\u00eda das produci\u00f3ns animadas do pa\u00eds est\u00e1n baseadas en series de BD de \u00e9xito, a diferenza da banda dese\u00f1ada americana e europea que son m\u00e1is independentes do mundo da animaci\u00f3n e viceversa.\nOrixe.\nO manga procede do Xap\u00f3n. O manga \u00e9 considerado unha arte xa que se v\u00e9n practicando desde hai algo m\u00e1is de dous s\u00e9culos. O termo manga foi acu\u00f1ado por Hokusai, unha das principais figuras do gravado tradicional xapon\u00e9s. Por\u00e9n, a\u00ednda que esta forma art\u00edstica \u00e9 precursora, non se pode considerar propiamente banda dese\u00f1ada xa que non comparte as bases fundamentais do medio.\nCando comezou a era Meiji, os artistas europeos marabill\u00e1banse dos gravados xaponeses, os ukiyo-e, grazas \u00e1 ex\u00f3tica beleza que transmit\u00eda e \u00e1 s\u00faa forma tan diferente de codificar e reinterpretar a realidade. Con todo, os inicios do manga moderno deb\u00e9ronse non s\u00f3 ao esteticismo na arte do per\u00edodo Edo, sen\u00f3n \u00e1s influencias europeas, e m\u00e1is tarde estadounidenses: sobre todo, coa introduci\u00f3n das t\u00e9cnicas do c\u00f3mic.\nDurante o s\u00e9culo XIX, en plena transici\u00f3n da era feudal \u00e1 industrializada, foron Charles Wirgman e George Bigot (\u00e1mbolos dous cr\u00edticos da sociedade xaponesa daquel tempo), quen sentaron as bases para o desenvolvemento ulterior do manga. \u00c1mbalas personalidades foron e a\u00ednda contin\u00faan a ser admirados polos mangakas (termo xapon\u00e9s para debuxante de banda dese\u00f1ada), debido \u00e1 s\u00faa transcendencia no debuxo vi\u00f1et\u00edstico xapon\u00e9s.\nAo chegar o s\u00e9culo XX, xurdiron os precursores do manga actual, en mans dos propios xaponeses como Ippei Okamoto, Kiyochika Kayashi e Rakuten Kitazawa. Todos eles oficiaron de pioneiros, difundindo a s\u00faa obra a trav\u00e9s de publicaci\u00f3ns como \"Tokyo Puck\" (1905). Non obstante, consid\u00e9rase a \"Tagosaku to Mokube na Tokyo Kenbutsu\" \u300e\u7530\u543e\u4f5c\u3068\u6762\u5175\u885b\u306e\u6771\u4eac\u898b\u7269\u300f como o primeiro manga da era moderna.\nCaracter\u00edsticas.\nDentro do mercado xapon\u00e9s hai unha gran variedade de estilos e x\u00e9neros, sendo esta unha das s\u00faas principais cualidades. O concepto de medio de masas m\u00e1is que coma entremento minoritario axudou o manga a conquistar p\u00fablicos moi diferentes no seu pa\u00eds de orixe e p\u00fablicos que habitualmente non len ou leran BD. Pola contra, o habitual illamento da BD xaponesa (non hai unha influencia directa significativa da BD europea e americana na maior\u00eda das series xaponesas dos \u00faltimos anos) fai que a\u00ednda tendo unha serie de recursos ampla, a sensaci\u00f3n \u00e9 que non incl\u00fae certos recursos da BD occidental, mentres a BD occidental est\u00e1 a adaptar recursos propios da xaponesa. Hai excepci\u00f3ns a esta t\u00f3nica, como Katsuhiro Otomo ou Kan Takahama, ou Katsuya Terada.\nOutra das caracter\u00edsticas m\u00e1is interesantes \u00e9 que no \"manga\" hai unha cantidade de obras feitas para p\u00fablico feminino e por autores femininos similar \u00e1 de homes, moi lonxe da clara tendencia masculina da BD americana e en parte da BD europea.\nFormato.\nA orde de lectura dun manga xapon\u00e9s \u00e9 \u00e1 inversa da occidental, ou sexa, in\u00edciase na capa do libro co lombo \u00e1 s\u00faa dereita (correspondendo \u00e1 contraportada occidental), sendo a lectura das p\u00e1xinas feita da dereita para a esquerda. Alg\u00fans mangas publicados f\u00f3ra do Xap\u00f3n pos\u00faen a configuraci\u00f3n habitual de Occidente.\nAl\u00e9n diso, o interior \u00e9 impreso en branco e negro, contando esporadicamente con algunhas p\u00e1xinas a cor, xeralmente no inicio dos cap\u00edtulos, e en papel reciclado torn\u00e1ndoo barato e accesible a calquera persoa.\nOs mangas son publicados no Xap\u00f3n orixinalmente en revistas antol\u00f3xicas. Esas revistas con cerca de 300 a 800 p\u00e1xinas son publicadas con periodicidades diversas que van da semana ao trimestre, con cap\u00edtulos de varias series diferentes. Cada cap\u00edtulo normalmente ten entre dez e 40 p\u00e1xinas. Xuntando un bo n\u00famero de p\u00e1xinas, ao redor de 160 ou 200, \u00e9 publicado un volume, chamado \"tankohon\" ou \"tankobon\", en formato libro de peto que, a\u00ed si, s\u00f3 cont\u00e9n historias dunha serie. Eses volumes son os vendidos en diversos pa\u00edses dependendo do \u00e9xito acadado por unha serie, que pode ser reeditada en formato (m\u00e1is compacto e con maior n\u00famero de p\u00e1xinas, chamados simplemente \"tomo pequeno\" ou \"tankoubon\") e (mellor papel e formato un pouco maior que o de peto, a nivel internacional as edici\u00f3ns neste formato tiveron diferentes nomes: \"manga gran volume\", \"edici\u00f3n absoluta\", \"edici\u00f3n definitiva\" e houbo outras semellantes como o formato \"biblioteca manga\", que divid\u00eda os tomos deste formato en dous).\nUnha das revistas m\u00e1is famosas no Xap\u00f3n \u00e9 a \"Shonen Jump\" da editora \"Shueisha\". Nela public\u00e1ronse cl\u00e1sicos como \"Dragon Ball\", \"Saint Seiya\" (ou \"Cabaleiros do Zod\u00edaco\"), \"Yu Yu Hakusho\" e contin\u00faa publicando outra series co\u00f1ecidas como \"Naruto\", \"One Piece\", \"Bleach\" e \"Death Note\". Existen tam\u00e9n outras revistas como a \"Shonen Magazine\", a Young Magazine, que editou a famosa \"AKIRA\", \"Champion Red\" mensual (\"Akita Shoten\"), que publica \"Saint Seiya Episode G\" (\"Cabaleiros do Zod\u00edaco Episodio G\"), a \"Shonen Sunday\" semanal (\"Shogakukan\"), que publicaba \"InuYasha\" e \"O detective Conan\", e a \"Afternoon\" mensual (\"Kodansha\"). Entre outras, p\u00f3dense citar tam\u00e9n a \"Nakayoshi\" (Kodansha), revista de \"shoujo\" (\"manga para p\u00fablico adolescente feminino\") famosa que publicou entre outros \"Bishoujo Senshi Sailor Moon\" e \"Card Captor Sakura\", e a \"Hana to Yume\" (\"Hakusensha\") que publica \"Fruits Basket\".\nExisten tam\u00e9n os \"fanzines\", co\u00f1ecidos en xapon\u00e9s como \"d\u014djinshis\" que son revistas feitas por autores independentes sen ning\u00fan v\u00ednculo con grandes empresas. Algunhas desas revistas crean historias in\u00e9ditas e orixinais utilizando as personaxes doutra ou poden dar continuidade (evidentemente, de forma non oficial) a algunha serie de \u00e9xito. Ese tipo de produto pode ser encontrado normalmente en eventos de cultura xaponesa e en Internet. O Comiket (abreviaci\u00f3n de \"c\u00f3mic\" e \"market\"), unha das maiores feiras de banda dese\u00f1ada do mundo con m\u00e1is de 400 000 visitantes en tres d\u00edas que ocorre anualmente no Xap\u00f3n, \u00e9 dedicada ao \"d\u014djinshi\".\n\"O fen\u00f3meno \"manga\"\".\nA chegada a Occidente da BD xaponesa demorou bastantes anos desde a cristalizaci\u00f3n nos anos 60 do forte mercado de masas no seu pa\u00eds de orixe.\nA\u00ednda que nos anos 70 e 80 chegaran produci\u00f3ns animadas como \"Heidi\", \"Marco\", \"Mazinger Z\" ou \"Astroboy\", non foi ata a publicaci\u00f3n de AKIRA (e o lanzamento mundial do filme de animaci\u00f3n baseado nesa BD), que asombrou aos autores e afeccionados europeos que s\u00f3 co\u00f1ec\u00edan as produci\u00f3ns infant\u00eds para televisi\u00f3n; e a chegada de Dragon Ball que a banda dese\u00f1ada xaponesa entrou con forza en Occidente.\nDesde a s\u00faa chegada, a traduci\u00f3n e publicaci\u00f3n de obras en Francia, Espa\u00f1a e outros pa\u00edses europeos creceu moit\u00edsimo, ata chegar \u00e1 situaci\u00f3n de que a cantidade de obras xaponesas publicadas superou \u00e1s aut\u00f3ctonas en Francia, un dos maiores produtores mundiais de BD.\nHoxe en d\u00eda o mundo do \"manga\" e o \"anime\" (termo xapon\u00e9s para \"debuxos animados\") ten unha lexi\u00f3n de entusiastas do medio, que se chaman a si mesmos \"otakus\" (de \"obsesionado\" en xapon\u00e9s), o que quere dicir, fan\u00e1ticos do \"manga\".\nPol\u00e9mica.\nO \"manga\" \u00e9 habitualmente criticado por ser predominantemente violento, sexual e manique\u00edsta, pero isto sup\u00f3n unha cr\u00edtica evidentemente superficial e err\u00f3nea. \"Heidi\", \"Marco\" ou \"Doraemon\" son series imposibles de encaixar dentro destes adxectivos. Ademais, un dos erros com\u00fans das televisi\u00f3ns en Espa\u00f1a \u00e9 programar en horario infantil, como series para p\u00fablico infantil, series que no seu pa\u00eds de orixe te\u00f1en un p\u00fablico adolescente e mesmo adulto (casos como \"Dragon Ball Z\" ou \"Shin Chan\" son mostra desta situaci\u00f3n). Isto leva a que pais e asociaci\u00f3ns xeren un certo receo cara aos produtos animados de orixe xaponesa.\nNo mundo da banda dese\u00f1ada xorden cr\u00edticas que din que o manga \u00e9 manique\u00edsta, simple, repetitivo e pouco art\u00edstico. Isto non \u00e9 de todo certo, xa que hai unha gran variedade de x\u00e9neros posibles, a\u00ednda que sexa habitual que moitas series de \u00e9xito repitan esquemas utilizados anteriormente por outras (cousa que tam\u00e9n acontece na BD americana e en series de televisi\u00f3n e obra literaria).\nNa actualidade o mundo da BD e a sociedade en xeral comezan a reco\u00f1ecer os valores da BD xaponesa. Autores como Jiro Taniguchi ou Hayao Miyazaki te\u00f1en un nivel de respecto similar aos de autores consagrados europeos e norteamericanos.\nTipos de manga.\nAs revistas de \"manga\" habitualmente te\u00f1en como obxectivo xente dunha idade en particular:\nPodemos distinguir tam\u00e9n alg\u00fans x\u00e9neros en particular:\nEn Occidente hai preferencia por alg\u00fans x\u00e9neros, especialmente: \"Sh\u014djo\", \"Sh\u014dnen\", \"Seinen\" e \"Shitei\".\nVisual e estilisticamente estes estilos non son definitivos e moitas veces comparten x\u00e9neros e caracter\u00edsticas estil\u00edsticas que fan a s\u00faa clasificaci\u00f3n complicada.\nHai diferentes formas de clasificar os estilos visuais do manga, pero a grandes li\u00f1as temos:\nSeries co\u00f1ecidas.\nAlgunhas das obras m\u00e1is co\u00f1ecidas en Asia e Europa son Adolf, F\u00e9nix, Naruto, Ghost in the Shell, Nausica\u00e4, Dragon Ball, AKIRA, Astro Boy, O Detective Conan, Crayon Shin chan, Mazinger Z ou Sailormoon.\nMateriais.\nOs principais materiais usados polos debuxantes xaponeses son o papel especial para escribir con tinta a plumi\u00f1a e as tramas, coas que dan textura e nos axudan a predicir a cor das cousas debuxadas . \u00c9 o \u00fanico que necesitan, \u00e1 parte das regras, para facer o c\u00f3mic, xa que os mangas se editan en branco e negro, a pesar de que en ocasi\u00f3ns incl\u00faen unhas p\u00e1xinas iniciais entintadas a toda cor.\nNa gran pantalla.\nA primeira produci\u00f3n de anime da historia foi \"Hakudajen\", estreada en 1958. Desde ent\u00f3n o cinema de animaci\u00f3n xapon\u00e9s cambiou moito. O estudio m\u00e1is reco\u00f1ecido \u00e9 o estudio Ghibli, e a s\u00faa \u00faltima grande obra foi \"Sent to Chihiro no kamikakushi\" (A viaxe de Chihiro), dirixida polo grande Hayao Miyazaki no 2001.\nManga en galego.\nBoa parte do manga traducido ao galego foi en formato audiovisual, con series emitidas no \"Xabar\u00edn Club\" da TVG. No ano 2008 apareceu \"B\u00edcame profe\", de Kazuma Kodaka, publicado por Edici\u00f3ns do Cumio e traducido por Mar\u00eda do Carme Pamp\u00edn Otero."}
{"id": "1408", "revid": "1987", "url": "https://gl.wikipedia.org/wiki?curid=1408", "title": "Cultura hip hop", "text": "A cultura hip hop \u00e9 un movemento art\u00edstico e cultural que foi creado por afroamericanos, orixinario na cultura urbana dos barrios de Estados Unidos, tam\u00e9n co\u00f1ecido coma cultura afroamericana hip hop, a s\u00faa orixe data de anos antes do seu salto a fama mundial, cando chegou a outros grupos como os americanos latinos e caribe\u00f1os, comezando no Bronx, Nova York. A cultura hip hop caracter\u00edzase por catro elementos fundamentais: \"rapping\" ou \"mcing\", DJ e turntablism, breakdance e graffiti. Outros elementos incl\u00faen o co\u00f1ecemento hist\u00f3rico do movemento, o beatboxing, o emprendemento na r\u00faa, a linguaxe hip hop e a moda hip hop.\nDefinici\u00f3n de hip hop.\nO hip-hop (\"cadril/cadeira-chimpo\" en ingl\u00e9s) \u00e9 unha corrente art\u00edstica que pode verse representada en catro tem\u00e1ticas principais:\nAl\u00e9n destes catro elementos a Zulu Nation a\u00ednda engad\u00eda un quinto considerado vital para a supervivencia e \u00e9xito do movemento: o co\u00f1ecemento e a concienciaci\u00f3n cidad\u00e1. Isto significaba o co\u00f1ecemento das realidades sociais do mundo actual e da cultura, co obxectivo de formar unha identidade e unha consciencia \u00e9tnica e de cidadan\u00eda entre estas persoas (recordemos que na s\u00faa inmensa maior\u00eda eran descendentes africanos sumidos na pobreza) que ti\u00f1an escaso acceso \u00e1 cultura e desco\u00f1ec\u00edan os seus dereitos e deberes. Desta maneira o hip hop axi\u00f1a se converteu, nestes seus inicios, nun instrumento de transformaci\u00f3n social ou, dito doutra maneira, promov\u00eda o activismo pol\u00edtico.\nNos \u00faltimos anos est\u00e1 tomando forza unha quinta disciplina, o chamado \"beatboxing\", que consiste na imitaci\u00f3n dos sons instrumentais usando a gorxa e outras partes do corpo.\nTam\u00e9n se considera parte do hip-hop o estilo de vestir (m\u00e1is folgado do habitual, con pezas de roupa como gorras, puchos ou calzado deportivo).\nEtimolox\u00eda.\nA creaci\u00f3n do voc\u00e1bulo \"hip hop\" adoita atribu\u00edrse a Keith 'Cowboy' Wiggins, rapeiro que colaboraba xunto a Grandmaster Flash and the Furious Five. Non obstante, Lovebug Starski, Keith Cowboy e DJ Hollywood usaban o voc\u00e1bulo como un apoio verbal ao improvisar co micr\u00f3fono, cando esta m\u00fasica era co\u00f1ecida a\u00ednda como \"disco rap\". Crese que Cowboy creou o termo cando bromeaba cun amigo que acababa de alistarse nas Forzas Armadas dos Estados Unidos, ao cantar facendo scat as palabras \"hip/hop/hip/hop\" de forma que imitaba a cadencia r\u00edtmica dos soldados ao marcharen. Cowboy m\u00e1is tarde desenvolveu a cadencia da s\u00faa rima \"hip hop\" como parte da s\u00faa actuaci\u00f3n en directo, o que deseguido foi empregado por outros artistas como The Sugarhill Gang en \"Rapper's Delight\".\nAfrika Bambaataa, fundador de Universal Zulu Nation, est\u00e1 reco\u00f1ecido como o primeiro en utilizar o voc\u00e1bulo para describir unha subcultura \u00e1 que esta m\u00fasica pertenc\u00eda. Suxeriuse tam\u00e9n que este era un voc\u00e1bulo que se empregaba para referirse de modo pexorativo a este estilo. O primeiro uso impreso do termo foi en The Village Voice, por Steven Hager, m\u00e1is tarde autor dunha historia do hip hop en 1984.\nHistoria do hip hop.\nAs orixes da m\u00fasica rap han de ser procurados nas tradici\u00f3ns musicais afroamericanas e da \u00c1frica Occidental. Os griots son un grupo de cantantes e poetas ambulantes de \u00c1frica Occidental, considerados os depositarios da tradici\u00f3n oral e a historia de moitos destes pobos. Polo seu estilo musical e caracter\u00edsticas p\u00f3dense considerar coma un dos primeiros devanceiros do rap. Por outro lado, xa en Nova York e tam\u00e9n nos \u00c1nxeles, actuaci\u00f3ns po\u00e9ticas e musicais de artistas inspirados nos griots como The Last Poets, The Watts Prophets ou Jalal Mansur Nuriddin tiveron un grande impacto cultural e social a finais da d\u00e9cada de 1960 e na de 1970, sobre todo entre o p\u00fablico dos guetos urbanos que ver\u00e1n nacer a m\u00fasica rap. \u00c9 por iso que tanto os Last Poets coma os Watts Prophets est\u00e1n considerados coma unha das primeiras fontes de inspiraci\u00f3n do rap. Unha terceira influencia que chegou a ser determinante no nacemento do novo estilo musical ser\u00eda a m\u00fasica xamaicana, en especial o dub.\nCara \u00e1 d\u00e9cada de 1970, na cidade de Nova York, un personaxe xamaicano, pero nado no Bronx co\u00f1ecido como Dj Kool Herc (quen, segundo o mito, era co\u00f1ecido por facer festas na r\u00faa cos seus grandes MC's e DJ's que tra\u00eda no seu coche), comezaron unha nova t\u00f3nica de DJ|DJism, onde respectou a parte dos beats dalgunhas canci\u00f3ns de moda (principalmente disco e funk), cun par de tornadiscos, para estender partes da melod\u00eda e comezar a facer o que logo chamar\u00edase break. Precisamente ser\u00edan a m\u00fasica funk e soul, que eran habitualmente pinchadas nestas festas, outros dos estilos que m\u00e1is influir\u00edan nestes momentos de agromar do rap.\nDoutra banda, DJ Hollywood, nas discos locais de Nova York, comezaba a rimar sobre alg\u00fans ritmos disco do momento.\nUn par de anos m\u00e1is tarde, Afrika Bambaataa xunto a Fab 5 Freddy definen o que ser\u00edan os catro grandes elementos do hip-hop.\nUn dos protexidos de DJ Kool Herc, co\u00f1ecido coma Grand Master Flash, comeza contra outra nova t\u00f3nica para os DJ's, na cal, mestura d\u00faas \"beats\" de diferentes canci\u00f3ns, para xerar un novo ritmo. Asemade e despois dun accidente que tivo un co\u00f1ecido de Grand Whizard Theodore, cun disco e unha agulla, inv\u00e9ntase o scratch. Isto implicar\u00eda unha nova moda nos DJ's.\nImpacto social do hip hop.\nO hip hop tivo un considerable impacto social dende os seus inicios na d\u00e9cada de 1970. Orlando Patterson, profesor de sociolox\u00eda na Universidade Harvard, axudou a describir o fen\u00f3meno da r\u00e1pida propagaci\u00f3n do hip hop arredor do mundo. O profesor Patterson sost\u00e9n que a comunicaci\u00f3n de masas \u00e9 controlada polos ricos, o goberno e as empresas en naci\u00f3ns do terceiro mundo e pa\u00edses de todo o mundo. Tam\u00e9n cre que a comunicaci\u00f3n de masas coa creaci\u00f3n dunha escena cultural do hip hop a nivel mundial. Como resultado, os mozos absorben e son influenciados pola escena do hip hop americano e comezan a s\u00faa propia forma do mesmo. Patterson cre que a revitalizaci\u00f3n da m\u00fasica hip hop se producir\u00e1 en todo o mundo coa mestura dos valores tradicionais e as formas musicais do hip hop americano, e ultimamente un proceso de cambio e desenvolvemento global dos mozos de todo o mundo que permite ser m\u00e1is influenciados por algunha das formas musicais do hip hop. Tam\u00e9n se argumentou que a m\u00fasica rap se formou como unha \"resposta cultural \u00e1 opresi\u00f3n hist\u00f3rica e o racismo, un sistema de comunicaci\u00f3n entre as comunidades negras e m\u00e1is adiante latinas nos Estados Unidos\". Isto d\u00e9bese ao feito de que a cultura reflicte a situaci\u00f3n social, econ\u00f3mica e a realidade pol\u00edtica dos mozos privados dos seus dereitos. Na Primavera \u00c1rabe o hip hop exerceu un papel importante na provisi\u00f3n dun canal para que os mozos expresen as s\u00faas ideas."}
{"id": "1410", "revid": "1987", "url": "https://gl.wikipedia.org/wiki?curid=1410", "title": "Pneumon\u00eda", "text": "A pneumon\u00eda (do grego \"pneumon\", 'pulm\u00f3n', e este de \"pneuma\", 'sopro, respiraci\u00f3n'), pulmon\u00eda ou pneumonite \u00e9 unha inflamaci\u00f3n dos pulm\u00f3ns e das v\u00edas respiratorias en xeral, que causa efectos secundarios coma febre, mucosidade, tose etc.\nConsiste na inflamaci\u00f3n dos espazos alveolares dos pulm\u00f3ns. A maior\u00eda das veces a pneumon\u00eda \u00e9 infecciosa, pero non sempre \u00e9 as\u00ed. A pneumon\u00eda pode afectar a un l\u00f3bulo pulmonar completo (pneumon\u00eda lobular), a un segmento de l\u00f3bulo, aos alv\u00e9olos pr\u00f3ximos aos bronquios (broncopneumon\u00eda) ou ao tecido intersticial (pneumon\u00eda intersticial). A pneumon\u00eda fai que o tecido que forma os pulm\u00f3ns se vexa colorado, inchado e produza dor. Os pacientes non sempre ingresan no hospital e moitos son tratados polo m\u00e9dico de cabeceira. A pneumon\u00eda adquirida na comunidade (NAC) ou extrahospitalaria \u00e9 a que se adquire f\u00f3ra dos hospitais, mentres que a pneumon\u00eda nosocomial (NN) \u00e9 a que se adquire durante a estancia hospitalaria transcorridas 48 horas ou d\u00faas semanas despois de recibir a alta.\nA pneumon\u00eda pode ser unha enfermidade grave se non se detecta a tempo, e pode chegar a ser mortal, especialmente entre persoas de idade avanzada e entre os inmunodeprimidos. En particular os pacientes de SIDA contraen frecuentemente a pneumon\u00eda por \"Pneumocystis\" (un fungo). As persoas con fibrose qu\u00edstica te\u00f1en tam\u00e9n un alto risco de padecer pneumon\u00eda debido a que continuamente se acumula flu\u00eddo nos seus pulm\u00f3ns.\nPode ser moi contaxiosa, xa que os xermes que a causan se diseminan rapidamente no aire, por medio de espirros, tose e mucosidade; un paciente que padeceu pneumon\u00eda pode quedar con secuelas desta no seu organismo por moito tempo, isto faino potencialmente contaxioso e as persoas m\u00e1is propensas a contraela son as que est\u00e1n sufrindo unha gripe, ou un cadro asm\u00e1tico, entre outras doenzas do aparato respiratorio.\nFisiopatolox\u00eda.\nOs casos de pneumon\u00eda infecciosa a mi\u00fado presentan unha tose que produce un esputo (flegma) de cor marr\u00f3n ou verde e unha febre alta que pode ir acompa\u00f1ada de calafr\u00edos febr\u00eds. A dispnea (dificultade respiratoria) \u00e9 o signo temper\u00e1n m\u00e1is espec\u00edfico e sensible. A dor tor\u00e1cica pleur\u00edtica tam\u00e9n \u00e9 com\u00fan, (dor aguda ou punzante que aparece ou empeora coa tose e coa respiraci\u00f3n profunda.) Os enfermos de pneumon\u00eda poden toser sangue (hemoptise), sufrir dores de cabeza ou presentar unha pel suorenta e h\u00famida. Outros s\u00edntomas posibles son falta de apetito, cansazo, cianose, n\u00e1useas, v\u00f3mitos e dores articulares ou musculares. As formas menos com\u00fans de pneumon\u00eda poden causar outros s\u00edntomas, por exemplo, a pneumon\u00eda causada pola \"legionella\", xa que pode causar dores abdominais e diarrea, mentres que a pneumon\u00eda provocada por tuberculose ou \"pneumocystis\" pode causar unicamente perda de peso e suores nocturnos. Nas persoas maiores, a manifestaci\u00f3n da pneumon\u00eda pode non ser t\u00edpica. Poden desenvolver unha confusi\u00f3n nova ou m\u00e1is grave, ou experimentar desequilibrios, provocando ca\u00eddas. Os nenos con pneumon\u00eda poden presentar moitos dos s\u00edntomas mencionados, pero en moitos casos simplemente est\u00e1n adormentados ou perden o apetito.\nOs s\u00edntomas da pneumon\u00eda requiren unha avaliaci\u00f3n m\u00e9dica inmediata. A exploraci\u00f3n f\u00edsica por parte dun asistente sanitario pode revelar febre ou \u00e1s veces unha temperatura corporal baixa, unha velocidade de respiraci\u00f3n elevada (taquipnea), unha presi\u00f3n sangu\u00ednea baixa (hipotensi\u00f3n), un ritmo card\u00edaco elevado (taquicardia), ou unha baixa saturaci\u00f3n de os\u00edxeno (SatO2), que \u00e9 a cantidade de os\u00edxeno na hemoglobina ben revelada por pulsioximetr\u00eda ou por gasometr\u00eda arterial (GASA). Os enfermos que te\u00f1en dificultades para respirar (dispnea), est\u00e1n confundidos ou presentan cianose (pel azulada) necesitan de atenci\u00f3n inmediata.\nA exploraci\u00f3n f\u00edsica dos pulm\u00f3ns pode ser normal, pero a mi\u00fado presenta unha expansi\u00f3n (amplexi\u00f3n) minguada do t\u00f3rax no lado afectado, respiraci\u00f3n bronquial auscultada con estetoscopio (sons m\u00e1is \u00e1speros provenientes das v\u00edas respiratorias m\u00e1is grandes, transmitidos a trav\u00e9s do pulm\u00f3n inflamado e consolidado) e estertores perceptibles na \u00e1rea afectada durante a inspiraci\u00f3n. A percusi\u00f3n pode ser apagada (mate) sobre o pulm\u00f3n afectado, pero cunha resonancia aumentada e non minguada (o que a distingue dun encoro pleural). A\u00ednda que estes signos son relevantes, resultan insuficientes para diagnosticar ou descartar unha pneumon\u00eda; de feito, en estudos demostrouse que dous m\u00e9dicos poden chegar a diferentes conclusi\u00f3ns sobre o mesmo paciente.\nVirus.\nOs virus necesitan invadir as c\u00e9lulas para a s\u00faa reproduci\u00f3n. Normalmente os virus chegan ao pulm\u00f3n a trav\u00e9s do aire, sendo inhalados pola boca ou o nariz, ou ao inxerir un alimento. Unha vez no pulm\u00f3n, os virus invaden as c\u00e9lulas de revestimento das v\u00edas a\u00e9reas e os alv\u00e9olos. Esta invasi\u00f3n a mi\u00fado conduce \u00e1 morte celular, xa sexa directamente ou por medio de apoptose. Cando o sistema inmune responde \u00e1 infecci\u00f3n viral provoca m\u00e1is dano pulmonar. Os leucocitos, principalmente os linfocitos, activan unha variedade de mediadores qu\u00edmicos de inflamaci\u00f3n \u2015como son as citoquinas, que aumentan a permeabilidade da parede bronquio alveolar permitindo o paso de flu\u00eddos\u2015. A combinaci\u00f3n de destruci\u00f3n celular e o paso de flu\u00eddos ao alv\u00e9olo empeora o intercambio gaseoso.\nAdemais do dano pulmonar, moitos virus infectan a outros \u00f3rganos e poden interferir m\u00faltiples funci\u00f3ns. A infecci\u00f3n viral tam\u00e9n pode facer m\u00e1is susceptible ao h\u00f3spede \u00e1 infecci\u00f3n bacteriana.\nAs pneumon\u00edas virais son causadas principalmente polo virus da influenza, virus sincitial respiratorio, adenovirus. O virus do herpes \u00e9 unha causa rara de pneumon\u00eda excepto en recentemente nados. O citomegalovirus pode causar pneumon\u00eda en inmunodeprimidos.\nO virus SARS-CoV-2, causante da pandemia de COVID-19, presenta nos seus casos graves pneumon\u00eda. Foi precisamente o gran n\u00famero de casos de pneumon\u00eda de orixe desco\u00f1ecida reportados na provincia chinesa de Wuhan en decembro de 2019 o que fixo que a enfermidade fose detectada.\nFungos.\nA pneumon\u00eda f\u00fangica \u00e9 infrecuente, pero \u00e9 m\u00e1is frecuente en persoas co sistema inmunitario debilitado debido \u00e1 SIDA, f\u00e1rmacos inmunosupresores ou outros problemas m\u00e9dicos. As causas m\u00e1is frecuentes son \"Histoplasma capsulatum\", \"Blastomyces\", \"Cryptococcus neoformans\", \"Pneumocystis jirovecii\" (pneumon\u00eda por pneumocystis, ou PCP) e \"Coccidioides immitis\". A histoplasmose \u00e9 m\u00e1is com\u00fan na conca do r\u00edo Mississippi, e a coccidioidomicose \u00e9 m\u00e1is com\u00fan no suroeste dos Estados Unidos. O n\u00famero de casos de pneumon\u00eda f\u00fangica foi en aumento na segunda metade do s\u00e9culo XX debido ao incremento das viaxes e das taxas de inmunosupresi\u00f3n na poboaci\u00f3n. Para as persoas infectadas por VIH/SIDA, a PCP \u00e9 unha infecci\u00f3n oportunista frecuente..\nParasitos.\nDiversos parasitos poden afectar os pulm\u00f3ns, como \"Toxoplasma gondii\", \"Strongyloides stercoralis\", \"Ascaris lumbricoides\", e \"Plasmodium malariae\". Estes organismos adoitan entrar no corpo a trav\u00e9s do contacto directo coa pel, a inxesti\u00f3n ou a trav\u00e9s dun insecto vector. Excepto o parasito \"paragonimus westermani\", a maior\u00eda dos parasitos non afectan especificamente os pulm\u00f3ns, sen\u00f3n que afectan os pulm\u00f3ns de forma secundaria a outros sitios. Alg\u00fans parasitos, en particular os pertencentes aos x\u00e9neros \"Ascaris\" e \"Strongyloides\", estimulan unha forte reacci\u00f3n eosinof\u00edlica, que pode dar lugar a unha pneumon\u00eda eosinof\u00edlica. Noutras infecci\u00f3ns, como a malaria, a afectaci\u00f3n pulmonar d\u00e9bese principalmente \u00e1 inflamaci\u00f3n sist\u00e9mica inducida por citoquinas. No mundo desenvolvido, estas infecci\u00f3ns son m\u00e1is frecuentes en persoas que regresan de viaxe ou en inmigrantes.En todo o mundo, a pneumon\u00eda parasitaria \u00e9 m\u00e1is frecuente nos inmunodeficientes.\nNon infeccioso.\nPneumon\u00eda intersticial idiop\u00e1tica ou pneumon\u00eda non infecciosa \u00e9 unha clase de enfermidade pulmonar difusa. Incl\u00faen dano alveolar difuso, pneumon\u00eda organizativa, pneumon\u00eda intersticial inespec\u00edfica, pneumon\u00eda intersticial linfoc\u00edtica, pneumon\u00eda intersticial descamativa, enfermidade pulmonar intersticial por bronquiolitis respiratoria e pneumon\u00eda intersticial habitual. A pneumon\u00eda lipoidea \u00e9 outra causa pouco frecuente debida \u00e1 entrada de l\u00edpidos no pulm\u00f3nEstes l\u00edpidos poden ser inhalados ou propagarse aos pulm\u00f3ns desde calquera outra parte do corpo.\nClasificaci\u00f3n.\nHai moitos tipos de pneumon\u00edas, que se poden clasificar de distintas maneiras:\nClasificaci\u00f3n progn\u00f3stica.\nExisten d\u00faas clasificaci\u00f3ns progn\u00f3sticas da pneumon\u00eda ou pulmon\u00eda:\nEsta clasificaci\u00f3n asigna unha puntuaci\u00f3n en funci\u00f3n de 20 par\u00e1metros; con esa puntuaci\u00f3n clasif\u00edcase nun dos 5 estratos, diferenciados pola s\u00faa mortalidade. A estratexia deste sistema de clasificaci\u00f3n bas\u00e9ase en que a mortalidade aos 30 d\u00edas \u00e9 distinta para cada grupo. Os pacientes clasificados nos grupos I e II son os de menor risco, cunha mortalidade inferior a 2\u00a0%, e a maior\u00eda poden ser tratados de forma ambulatoria, debe tomarse en conta que un paciente menor de 50 anos, sen ningunha das enfermidades enunciadas no cadro, con esta de conciencia normal e sen alteraci\u00f3ns importantes de signos vitais, pode asignarse ao grupo I, sen necesidade de determinaci\u00f3ns anal\u00edticas. Pola contra, os pacientes clasificados nos grupos IV e V son os de maior risco, cunha mortalidade que oscila entre 15 e 25\u00a0% e deben ser ingresados. A conduta para seguir nos pacientes clasificados no grupo III, considerar de risco intermedio, cunha mortalidade pr\u00f3xima ao 4\u00a0%, non est\u00e1 a\u00ednda ben definida, pode permanecer no servizo de urxencias un per\u00edodo de observaci\u00f3n para decidir o seu ingreso ou tratamento ambulatorio.\nO modelo CURB65 (estado de Conciencia,valor da Urea,frecuencia Respiratoria,presi\u00f3n Arterial -\"Blood\"-, maior de 65 anos) ou CRB65 valora 5 aspectos e a idade maior a 65 (de a\u00ed o acr\u00f3nimo CURB65), o cal permite estratificar aos pacientes en 5 categor\u00edas de gravidade, con probabilidades de morte entre 0,7\u00a0% se ten 0 puntos, ao 40\u00a0% se ten 4 puntos ou m\u00e1is. Tam\u00e9n \u00e9 \u00fatil para valorar a necesidade de ingreso hospitalario.\nDe calquera forma, a decisi\u00f3n debe ser individualizada en cada caso, baseada na experiencia e o sentido com\u00fan e, no posible, debe ter en conta as posibilidades do paciente.\nCausas.\nA pneumon\u00eda est\u00e1 causada principalmente por infecci\u00f3ns de bacterias ou virus e m\u00e1is raramente por fungos e parasitos. A\u00ednda que se identificaron m\u00e1is de 100 cepas de axentes infecciosos que a poden causar, s\u00f3 uns poucos son os responsables da maior\u00eda dos casos. As infecci\u00f3n mixtas con virus e bacterias poden tam\u00e9n darse en ata o 45% das infecci\u00f3ns en nenos e o 15% das infecci\u00f3ns en adultos. En aproximadamente a metade dos casos non se pode illar o axente causante, a pesar de que se fagan probas e exames coidadosos.\nO termo \"pneumonia\" \u00e9 \u00e1s veces aplicado amplamente tam\u00e9n a calquera condici\u00f3n non infecciosa que orixine inflamaci\u00f3n nos pulm\u00f3ns, como nas causadas por enfermidades autoinmunes, queimaduras qu\u00edmicas ou reacci\u00f3ns a drogas, tam\u00e9n chamadas pneumonite. Os axentes infecciosos foron divididos historicamente en \"t\u00edpicos\" e \"at\u00edpicos\" base\u00e1ndose na s\u00faa suposta presentaci\u00f3n, pero a evidencia non apoia esta distinci\u00f3n, polo que xa non se enfatiza o seu uso.\nEntre as condici\u00f3ns e factores de risco que predispo\u00f1en \u00e1 pneumon\u00eda est\u00e1n os seguintes: fumar, inmunodeficiencia, alcoholismo, enfermidade pulmonar obstrutiva cr\u00f3nica, enfermidade renal cr\u00f3nica, e enfermidade hep\u00e1tica. O uso de medicamentos supresores de \u00e1cidos, como os inhibidores da bomba de prot\u00f3ns ou H2 bloqueantes, est\u00e1 asociado tam\u00e9n cun incremento do risco. A idade avanzada predisp\u00f3n \u00e1 pneumon\u00eda.\nBacterias.\nAs bacterias son a principal causa de pneumon\u00eda adquirida na comunidade, e o \"Streptococcus pneumoniae\" \u00edllase en case o 50% dos casos. Outras bacterias que se illan con frecuencia son: \"Haemophilus influenzae\" no 20% dos casos, \"Chlamydophila pneumoniae\" no 13%, e \"Mycoplasma pneumoniae\" no 3%; \"Staphylococcus aureus\"; \"Moraxella catarrhalis\"; \"Legionella pneumophila\" e bacilos gramnegativos. Son cada vez m\u00e1is com\u00fans varias cepas desas especies con resistencia a antibi\u00f3ticos, como o \"Streptococcus pneumoniae\" resistente \u00e1s drogas e o Staphylococcus aureus resistente \u00e1 meticilina (SARM ).\nOs factores de risco facilitan o espallamento destes microorganismos. O alcoholismo est\u00e1 asociado con \"Streptococcus pneumoniae\", organismos anaerobios e \"Mycobacterium tuberculosis\"; fumar facilita os efectos causados por \"Streptococcus pneumoniae\", \"Haemophilus influenzae\", \"Moraxella catarrhalis\", e \"Legionella pneumophila\". A exposici\u00f3n a aves est\u00e1 asociada con \"Chlamydophila psittaci\"; e a animais de granxa con \"Coxiella burnetii\"; a aspiraci\u00f3n de contidos estomacais est\u00e1 asociada con organismos anaerobios; e a fibrose qu\u00edstica con \"Pseudomonas aeruginosa\" e \"Staphylococcus aureus\". A especie \"Streptococcus pneumoniae\" \u00e9 m\u00e1is com\u00fan en inverno, e en persoas que aspiraron grandes cantidades de organismos anaerobios.\nVirus.\nNos adultos os virus supo\u00f1en aproximadamente un terzo e nos nenos un 15% dos axentes causantes de casos de pneumon\u00eda. Os m\u00e1is comunmente implicados son os seguintes: rinovirus, orthocoronavirinae , virus da influenza, virus sincicial respiratorio (RSV), adenovirus, e virus da parainfluenza. O virus do herpes simplex raramente causa pneumon\u00eda, ag\u00e1s en grupos como: neonatos, persoas con cancro, receptores de transplantes, e persoas que sufriron queimaduras importantes. As persoas que recibiron un transplante de \u00f3rganos ou que por algunha raz\u00f3n est\u00e1n inmunocomprometidos presentan altas taxas de pneumon\u00eda por cytomegalovirus. Os que te\u00f1en infecci\u00f3ns virais poden ser infectados secundariamente coas bacterias \"Streptococcus pneumoniae\", \"Staphylococcus aureus\", ou \"Haemophilus influenzae\", especialmente cando est\u00e1n presentes outros problemas de sa\u00fade. Predominan diferentes virus en distintos per\u00edodos do ano, por exemplo durante o per\u00edodo de ma\u00edor incidencia da gripe poden orixinarse a metade dos casos de pneumon\u00eda v\u00edrica. Pode haber ocasionalmente estalidos infecciosos doutros virus, como os \"hantavirus\" e \"coronavirus\". A s\u00edndrome respiratoria aguda grave por coronavirus 2 (SARS-CoV-2) tam\u00e9n pode provocar pneumon\u00eda.\nFungos.\nA pneumon\u00eda f\u00fanxica \u00e9 pouco com\u00fan, pero d\u00e1se m\u00e1is comunmente en persoas con inmunodeficiencia debido \u00e1 SIDA, ou ao uso de drogas inmunosupresoras, ou outros problemas m\u00e9dicos. Est\u00e1n causadas xeralmente por \"Histoplasma capsulatum\", \"Blastomyces\", \"Cryptococcus neoformans\", \"Pneumocystis jirovecii\", e \"Coccidioides immitis\". A histoplasmose \u00e9 m\u00e1is com\u00fan na conca do r\u00edo Mississippi, e a coccidioidomicose \u00e9 m\u00e1is com\u00fan no suroeste dos Estados Unidos. O n\u00famero de casos de pneumon\u00eda f\u00fangica foi en aumento na segunda metade do s\u00e9culo XX debido ao incremento das viaxes e das taxas de inmunodepresi\u00f3n na poboaci\u00f3n. Para as persoas infectadas por VIH/SIDA, a PCP \u00e9 unha infecci\u00f3n oportunista frecuente.\nParasitos.\nVarios parasitos poden afectar aos pulm\u00f3ns, e entre eles est\u00e1n: \"Toxoplasma gondii\", \"Strongyloides stercoralis\", \"Ascaris lumbricoides\", e \"Plasmodium malariae\". Estes organismos normalmente entran no corpo por contacto directo coa pel, inxesti\u00f3n, ou por medio dun insecto vector. Excepto no caso de \"Paragonimus westermani\", a maior parte dos parasitos non afectan especificalmente aos pulm\u00f3ns sen\u00f3n que os afectan secundariamente desde outras partes do corpo. Alg\u00fans parasitos, especialmente os que pertencen aos x\u00e9neros \"Ascaris\" e \"Strongyloides\", estimulan unha forte reacci\u00f3n eosin\u00f3fila, que pode orixinar unha pneumon\u00eda eosinof\u00edlica. Noutras infecci\u00f3ns, como a malaria, a afectaci\u00f3n do pulm\u00f3n d\u00e9bese principalmente a unha inflamaci\u00f3n sist\u00e9mica inducida por citocinas. No conxunto do mundo estas infecci\u00f3ns son m\u00e1is com\u00fans entre os inmunodeficientes.\nPneumon\u00eda idiop\u00e1tica.\nA pneumon\u00eda idiop\u00e1tica intersticial ou pneumon\u00eda non infecciosa \u00e9 un tipo de enfermidade pulmonar difusa, que comprende cadros diversos de pneumon\u00edas intersticiais. Incl\u00faen dano alveolar difuso, pneumon\u00eda organizativa, pneumon\u00eda intersticial inespec\u00edfica, pneumon\u00eda intersticial linfoc\u00edtica, pneumon\u00eda intersticial descamativa, enfermidade pulmonar intersticial por bronquiolitis respiratoria e pneumon\u00eda intersticial habitual. A pneumon\u00eda lipoidea \u00e9 outra causa pouco frecuente debida \u00e1 entrada de l\u00edpidos no pulm\u00f3n. Estes l\u00edpidos poden inhalarse ou propagarse aos pulm\u00f3ns desde calquera outra parte do corpo.\nSignos e s\u00edntomas.\nOs seguintes s\u00edntomas poden estar relacionados coa enfermidade:\nMecanismos.\nA pneumon\u00eda adoita comezar como unha infecci\u00f3n das v\u00edas respiratorias superiores que se traslada \u00e1s v\u00edas respiratorias inferiores. \u00c9 un tipo de pneumonite (inflamaci\u00f3n pulmonar). A flora normal das v\u00edas respiratorias superiores proporciona protecci\u00f3n ao competir cos pat\u00f3xenos polos nutrientes. Nas v\u00edas respiratorias inferiores, o reflexo da glote, as acci\u00f3ns das prote\u00ednas do complementos e as inmunoglobulinas son importantes para a protecci\u00f3n. A microaspiraci\u00f3n de secreci\u00f3ns contaminadas pode infectar as v\u00edas respiratorias inferiores e causar pneumon\u00eda. A evoluci\u00f3n da pneumon\u00eda v\u00e9n determinada pola virulencia do microorganismo, a cantidade de microorganismo necesaria para iniciar a infecci\u00f3n e a resposta inmunitaria do organismo fronte \u00e1 infecci\u00f3n.\nBacterias.\nA maior\u00eda das bacterias entran nos pulm\u00f3ns a trav\u00e9s de pequenas aspiraci\u00f3ns de organismos que residen na garganta ou na nariz. A metade das persoas normais te\u00f1en estas pequenas aspiraci\u00f3ns durante o so\u00f1o. A\u00ednda que a garganta sempre cont\u00e9n bacterias, as potencialmente infecciosas residen al\u00ed s\u00f3 en determinados momentos e baixo certas condici\u00f3ns. Unha minor\u00eda de tipos de bacterias como a \"Mycobacterium tuberculosis\" e a \"Legionella pneumophila\" chegan aos pulm\u00f3ns a trav\u00e9s de goti\u00f1as contaminadas no aire.As bacterias tam\u00e9n poden propagarse a trav\u00e9s do sangue. Unha vez nos pulm\u00f3ns, as bacterias poden invadir os espazos entre as c\u00e9lulas e entre os alv\u00e9olos, onde os macr\u00f3fagos e neutr\u00f3filos (gl\u00f3bulos brancos defensivos) tentan inactivar as bacterias. Os neutr\u00f3filos tam\u00e9n liberan citocinas, o que provoca unha activaci\u00f3n xeral do sistema inmunitario. Isto provoca febre, calafr\u00edos e fatiga, habituais na pneumon\u00eda bacteriana.Os neutr\u00f3filos, as bacterias e o l\u00edquido dos vasos sangu\u00edneos circundantes enchen os alv\u00e9olos, o que d\u00e1 lugar \u00e1 consolidaci\u00f3n que se observa na radiograf\u00eda de t\u00f3rax.\nDiagn\u00f3stico.\nO diagn\u00f3stico de pneumon\u00eda fundam\u00e9ntase tanto na cl\u00ednica do paciente como en resultado da radiograf\u00eda de t\u00f3rax (rX). Xeralmente \u00fasanse rX de t\u00f3rax (posteroanterior e lateral), anal\u00edtica sangu\u00ednea e cultivos microbiol\u00f3xicos de esputo e sangue. A radiograf\u00eda de t\u00f3rax \u00e9 o diagn\u00f3stico est\u00e1ndar en hospitais e cl\u00ednicas con acceso a raios X. \nEn persoas afectadas doutras enfermidades (como sida ou enfisema) que desenvolven pneumon\u00eda, a rX de t\u00f3rax pode ser dif\u00edcil de interpretar. Un TAC ou outros test son a mi\u00fado necesarios nestes pacientes para realizar un diagn\u00f3stico diferencial de pneumon\u00eda.\nProgn\u00f3stico.\nCon tratamento, a maior\u00eda dos tipos de pneumon\u00eda bacteriana estabilizaranse en 3 a 6 d\u00edas. A mi\u00fado, pasan algunhas semanas antes de que se resolvan a maior\u00eda dos s\u00edntomas. Os achados radiol\u00f3xicos adoitan desaparecer en catro semanas e a mortalidade \u00e9 baixa (menos do 1%). Nos anci\u00e1ns ou as persoas con outros problemas pulmonares, a recuperaci\u00f3n pode demorar m\u00e1is de 12 semanas. Nas persoas que requiren hospitalizaci\u00f3n, a mortalidade pode chegar ao 10% e nas que requiren coidados intensivos pode chegar ao 30-50%. A pneumon\u00eda \u00e9 a infecci\u00f3n hospitalaria m\u00e1is com\u00fan que causa a morte. Antes da chegada dos antibi\u00f3ticos, a mortalidade era tipicamente do 30% naqueles que estaban hospitalizados. Con todo, para aqueles cuxa condici\u00f3n pulmonar se deteriora dentro das 72 horas, o problema xeralmente d\u00e9bese \u00e1 sepse. Se a pneumon\u00eda se deteriora despois de 72 horas, poder\u00eda deberse a unha infecci\u00f3n nosocomial ou ao agravamento doutras comorbilidades subxacentes. Aproximadamente o 10% dos paciente dados de alta do hospital reingresan debido a comorbilidades subxacentes, como trastornos card\u00edacos, pulmonares ou neurol\u00f3xicos, ou debido a unha nova aparici\u00f3n de pneumon\u00eda. \nAs complicaci\u00f3ns poden ocorrer en particular nos anci\u00e1ns e aquelas persoas con problemas de sa\u00fade subxacentes. Isto pode inclu\u00edr, entre outros: empiema, absceso pulmonar, bronquiolite obliterante, s\u00edndrome de dificultade respiratoria aguda, sepse e empeoramento de problemas de sa\u00fade subxacentes.\nA pneumon\u00eda est\u00e1 inclu\u00edda, pola OMS, entre as 10 principais causas de falecementos no mundo (a cuarta causa).\nTratamento.\nA maior\u00eda dos casos de pneumon\u00eda pode ser tratada sen hospitalizaci\u00f3n. Normalmente, os antibi\u00f3ticos orais, repouso, l\u00edquidos, e coidados no fogar son suficientes para completar a resoluci\u00f3n. Con todo, as persoas con pneumon\u00eda que est\u00e1n a ter dificultade para respirar, as persoas con outros problemas m\u00e9dicos, e as persoas maiores poden necesitar un tratamento m\u00e1is avanzado. Se os s\u00edntomas empeoran, a pneumon\u00eda non mellora con tratamento no fogar, ou se producen complicaci\u00f3ns, a persoa a mi\u00fado ten que ser hospitalizada.\nOs antibi\u00f3ticos util\u00edzanse para tratar a pneumon\u00eda bacteriana. En contraste, os antibi\u00f3ticos non son \u00fatiles para a pneumon\u00eda viral, a\u00ednda que \u00e1s veces util\u00edzanse para tratar ou previr as infecci\u00f3ns bacterianas que poden ocorrer nos pulm\u00f3ns danados por unha pneumon\u00eda viral. A elecci\u00f3n de tratamento antibi\u00f3tico depende da natureza da pneumon\u00eda, os microorganismos m\u00e1is com\u00fans que causan pneumon\u00eda na \u00e1rea xeogr\u00e1fica local, e o estado inmune subxacente e a sa\u00fade do individuo.\nO tratamento da pneumon\u00eda debe estar baseado no co\u00f1ecemento do microorganismo causal e a s\u00faa sensibilidade aos antibi\u00f3ticos co\u00f1ecidos. Con todo, unha causa espec\u00edfica para a pneumon\u00eda identif\u00edcase en s\u00f3 o 50% das persoas, mesmo despois dunha ampla avaliaci\u00f3n. No Reino Unido, a amoxicilina e a claritromicina ou a doxiciclina son os antibi\u00f3ticos seleccionados para a maior\u00eda dos pacientes con pneumon\u00eda adquirida na comunidade; aos pacientes al\u00e9rxicos \u00e1s penicilinas admin\u00edstraselles un macr\u00f3lido no canto de amoxicilina. Nos Estados Unidos, onde as formas at\u00edpicas de pneumon\u00eda adquiridas na comunidade son cada vez m\u00e1is com\u00fans, a azitromicina, a claritromicina e as fluoroquinolonas desprazaron a amoxicilina como tratamento de primeira li\u00f1a. A duraci\u00f3n do tratamento foi tradicionalmente de sete a dez d\u00edas, pero cada vez hai m\u00e1is probas de que os cursos m\u00e1is curtos (tan curto como tres d\u00edas) son suficientes. Segundo a \"Cochrane Library\" \u00abseguen sen estar claros os efectos da duraci\u00f3n da antibioticoterapia para a pneumonia adquirida na comunidade en pacientes ambulatorios adolescentes e adultos\u00bb. As\u00ed mesmo en nenos (de 2 a 59 meses), actualmente non se disp\u00f3n de probas suficientes para apoiar ou cuestionar o uso continuo de antibi\u00f3ticos para o tratamento da pneumon\u00eda non grave e con sibilancias. Entre os antibi\u00f3ticos para a pneumon\u00eda adquirida no hospital p\u00f3dense inclu\u00edr a vancomicina, a terceira e cuarta xeraci\u00f3n de cefalosporinas, as carbapenemas, as fluoroquinolonas e os aminogluc\u00f3sidos. Estes antibi\u00f3ticos ad\u00f3itanse administrar por v\u00eda intravenosa. M\u00faltiples antibi\u00f3ticos poden ser administrados en combinaci\u00f3n, nun intento de tratar todos os posibles microorganismos causales. A elecci\u00f3n de antibi\u00f3ticos var\u00eda dun hospital a outro, debido \u00e1s diferenzas rexionais nos microorganismos m\u00e1is probables, e debido \u00e1s diferenzas na capacidade dos microorganismos para resistir a diversos tratamentos antibi\u00f3ticos.\nNunha revisi\u00f3n sistem\u00e1tica, atopouse que a\u00ednda que se asocia con efectos adversos tales como hiperglucemia, o tratamento con corticoides asociados os antibi\u00f3ticos na NAC grave reduciu a morbimortalidade, cun n\u00famero necesario a tratar (NNT) do 18 (IC 95% 12- 49).\nAs persoas que te\u00f1en dificultade para respirar debido \u00e1 pneumon\u00eda poden requirir os\u00edxeno extra. Individuos extremadamente enfermos poden requirir de coidados intensivos de tratamento, a mi\u00fado inclu\u00edndo intubaci\u00f3n e ventilaci\u00f3n artificial.\nA pneumon\u00eda viral causada pola influenza A pode ser tratada con amantadina ou rimantadina, mentres que a pneumon\u00eda viral causada pola influenza A ou B pode ser tratada con oseltamivir ou zanamivir. Estes tratamentos son beneficiosos s\u00f3 se se iniciou un prazo de 48 horas desde a aparici\u00f3n dos s\u00edntomas. Moitas cepas de influenza A H5N1, tam\u00e9n co\u00f1ecida como influenza aviaria ou \u00abgripe aviaria\u00bb, mostraron resistencia \u00e1 amantadina e a rimantadina. Non se co\u00f1ecen tratamentos eficaces para as pneumon\u00edas virales causadas polo coronavirus do SRAS, o adenovirus, o hantavirus ou o parainfluenza virus.\nHistoria.\nOs s\u00edntomas da pneumon\u00eda foron descritos por Hip\u00f3crates (aprox. 460 a. C. \u2013 370 a. C.):\nA perineumon\u00eda e as afecci\u00f3ns pleur\u00edticas deben considerarse as\u00ed: se a febre \u00e9 aguda, se hai dor en calquera dos dous lados, ou en ambos, e se durante a expiraci\u00f3n hai tose e o esputo expulsado \u00e9 de cor esbrancuxada. ou de cor l\u00edvida, ou delgada, espumosa e cargada, ou ten calquera outro car\u00e1cter diferente do habitual... Cando a pneumon\u00eda est\u00e1 no seu m\u00e1ximo, o caso non se pode resolver a non ser que se purgue, e \u00e9 malo se ten dispnea, e ouri\u00f1os finos e acres, e se as suores saen do pescozo e da cabeza, porque estas suores son malas, porque ve\u00f1en da asfixia, das boqueadas e da violencia da enfermidade que se est\u00e1 a impo\u00f1er.\nPor\u00e9n, Hip\u00f3crates referiuse \u00e1 pneumon\u00eda como unha enfermidade \"nomeada polos antigos\". Tam\u00e9n informou dos resultados da drenaxe cir\u00farxica dos empiemas. Maim\u00f3nides (1138-1204 d. C.) observou: \"Os s\u00edntomas b\u00e1sicos que ocorren na pneumon\u00eda e que nunca est\u00e1n ausentes son os seguintes: febre aguda, dor pleur\u00edtica no costado, respiraci\u00f3ns curtas e r\u00e1pidas, pulso arr\u00edtmico e tose\". Esta descrici\u00f3n cl\u00ednica \u00e9 bastante similar \u00e1 que se atopa nos libros de texto na actualidade, e reflectiu o co\u00f1ecemento m\u00e9dico desde a Idade Media ata o XIX.\nEn 1875, Edwin Klebs foi o primeiro en observar bacterias nas v\u00edas respiratorias de individuos que morreran de pneumon\u00eda. O traballo inicial para identificar as d\u00faas causas bacterianas com\u00fans, Streptococcus pneumoniae e Klebsiella pneumoniae , foi realizado por Carl Friedl\u00e4nder e Albert Fr\u00e4nkel en 1882 e 1884, respectivamente. Os primeiros traballos de Friedl\u00e4nder presentaron a coloraci\u00f3n de Gram, unha proba fundamental de laboratorio que a\u00ednda se usa para identificar e clasificar bacterias. O artigo de Christian Gram de 1884, que describe o procedemento, axudou a diferenciar as d\u00faas bacterias e demostrou que m\u00e1is dun microorganismo pod\u00eda causar pneumon\u00eda.\nSir William Osler, co\u00f1ecido como o pai da medicina moderna, apreciou a morbilidade e mortalidade da pneumon\u00eda, describindoa como \"o capit\u00e1n dos homes da morte\" en 1918, xa que superara \u00e1 tuberculose que era unha das principais causas de morte no seu tempo (a frase fora acu\u00f1ada por primeira vez por John Bunyan en referencia \u00e1 tuberculose). Osler tam\u00e9n describiu a pneumon\u00eda como \"a amiga do vello\", xa que a morte a mi\u00fado era r\u00e1pida e indolora cando hab\u00eda formas moito m\u00e1is lentas e dolorosas de morrer.\nNon obstante, varios acontecementos clave na d\u00e9cada de 1900 melloraron as posibilidades dos enfermos de pneumon\u00eda. Coa chegada da penicilina e outros antibi\u00f3ticos, as t\u00e9cnicas cir\u00farxicas modernas e os coidados intensivos no s\u00e9culo XX, a mortalidade por pneumon\u00eda caeu en picado no mundo desenvolvido. A vacinaci\u00f3n dos nenos contra a \"Haemophilus influenzae\" tipo b comezou en 1988 e levou a un descenso dram\u00e1tico dos casos pouco despois. A vacinaci\u00f3n contra \"Streptococcus pneumoniae\" nos adultos comezou en 1977 e nos nenos no 2000, producindo un descenso similar.\nSociedade e cultura.\nConcienciaci\u00f3n.\nEn 2009, debido \u00e1 relativamente baixa concienciaci\u00f3n sobre a enfermidade, declarouse o d\u00eda 12 de novembro como o D\u00eda Mundial contra a Pneumon\u00eda, un d\u00eda para que os cidad\u00e1ns preocupados e os responsables pol\u00edticos tomen medidas contra a enfermidade.\nCustos.\nO custo econ\u00f3mico mundial da pneumon\u00eda adquirida na comunidade estimouse en 17.000 mill\u00f3ns de d\u00f3lares anuais. Outras estimaci\u00f3ns son considerablemente superiores. En 2012, os custos totais estimados do tratamento da pneumon\u00eda nos Estados Unidos ascenderon a 20.000 mill\u00f3ns de d\u00f3lares; o custo medio dunha soa hospitalizaci\u00f3n relacionada coa pneumon\u00eda supera os 15.000 d\u00f3lares. Segundo os datos publicados polos Centros de Servizos de Medicare e Medicaid, os gastos hospitalarios medios en 2012 para o tratamento hospitalario da pneumon\u00eda non complicada nos Estados Unidos foron de 24.549 d\u00f3lares e alcanzaron os 124.000 d\u00f3lares. O custo medio dunha consulta en urxencias por pneumon\u00eda foi de 943 d\u00f3lares e o custo medio da medicaci\u00f3n foi de 66 d\u00f3lares. Os custos anuais agregados do tratamento da pneumon\u00eda en Europa estim\u00e1ronse en 10.000 mill\u00f3ns de euros."}
{"id": "1411", "revid": "89787", "url": "https://gl.wikipedia.org/wiki?curid=1411", "title": "Cabalo", "text": "O cabalo, ou egua se \u00e9 femia, (\"Equus ferus caballus\") \u00e9 un animal mam\u00edfero perisod\u00e1ctilo da familia dos \u00e9quidos (\"Equidae\"), herb\u00edvoro, cuadr\u00fapede e de pescozo longo e arqueado. \u00c9 unha das d\u00faas subespecies existentes de \"Equus ferus\" ou cabalo salvaxe. O cabalo evolucionou \u00f3 longo dos pasados 45-55 mill\u00f3ns de anos dende o pequeno Hyracotherium ata o animal de hoxe en d\u00eda. Os humanos comezaron a domesticar cabalos no -4000, e a s\u00faa doma crese que se estendeu no -3000. Os cabalos da subespecie \"caballus\" son dom\u00e9sticos, pero algunhas poboaci\u00f3ns viven en liberdade ou semiliberdade. Estas poboaci\u00f3ns de cabalos asilvestrados non son verdadeiros cabalos salvaxes, xa que este termo empr\u00e9gase para describir cabalos que nunca foron domesticados, como o ameazado cabalo de Przewalski, unha subespecie separada e o \u00fanico cabalo salvaxe que a\u00ednda existe.\nA anatom\u00eda do cabalo perm\u00edtelle facer uso da velocidade para escapar de depredadores e te\u00f1en un ben desenvolvido sentido do equilibrio e unha forte resposta de loita ou fuxida. Relacionado coa necesidade de fuxir de depredadores na vida salvaxe, os cabalos son quen de durmir tanto de p\u00e9 como deitados. As femias, chamadas eguas, coidan das s\u00faas cr\u00edas durante aproximadamente 11 meses, e un cabalo novo, chamado poldro, pode correr coa nai pouco tempo despois do nacemento. A maior\u00eda dos cabalos domesticados comezan a adestrarse coa cadeira de montar ou co arn\u00e9s entre os dous e os catro anos. Acadan a madurez completa \u00f3s cinco anos, e chegan a vivir entre 25 e 30 anos.\nAs razas de cabalo div\u00eddense en tres categor\u00edas baseadas no seu temperamento: de \"sangue quente e en\u00e9rxicos\" con velocidade e resistencia; \"sangue fr\u00edo\", como o cabalo albardeiro e alg\u00fans ponis, axeitados para traballos lentos e pesados; e de \"sangue morno\", produto de cruces entre os de sangue quente e de sangue fr\u00edo, centr\u00e1ndose a mi\u00fado en crear razas para fins espec\u00edficos de monta, especialmente en Europa. Existen m\u00e1is de 300 razas de cabalo no mundo, desenvolvidas para diferentes usos.\nCabalos e humanos interve\u00f1en en gran cantidade de actividades competitivas e non competitivas, as\u00ed como actividades de traballo como polic\u00eda, agricultura, entretemento e terapia. Tam\u00e9n foron historicamente usados na guerra, do cal desenvolv\u00e9ronse unha ampla variedade de t\u00e9cnicas de equitaci\u00f3n e conduci\u00f3n, con moitos estilos diferentes de equipos e m\u00e9todos de control. Por outra banda obt\u00e9\u00f1ense moitos produtos destes animais, como a carne, o leite, pel, pelo, \u00f3so e os produtos farmac\u00e9uticos extra\u00eddos dos ouri\u00f1os de eguas embarazadas.\nOrixe.\nOrixinalmente domesticado nas estepas do leste de Asia, a s\u00faa grande utilidade e alto valor militar propiciou que fose adoptado en toda Eurasia entre os anos 2.500 e 2.000 a. de C. Os exploradores europeos que invadiron Am\u00e9rica no s\u00e9culo XVI lev\u00e1rono consigo, logrando a s\u00faa adopci\u00f3n tanto polos pobos nativos coma nos asentamentos europeos.\nTaxonom\u00eda e evoluci\u00f3n.\nO cabalo adaptouse a sobrevivir en terreos abertos con vexetaci\u00f3n escasa, habitando ecosistemas que outros grandes herb\u00edvoros, especialmente ruminantes, non poder\u00edan. Os cabalos e outros \u00e9quidos pertencen \u00e1 orde dos perisod\u00e1ctilos, un grupo de mam\u00edferos que foron dominantes durante o per\u00edodo Terciario. No pasado, est\u00e1 orde conti\u00f1a 14 familias, pero s\u00f3 tres delas \u2014Equidae (os cabalos e especies relacionadas), o tapir, e o rinoceronte\u2014 sobreviviron ata a actualidade.\nO m\u00e1is antigo membro da familia Equidae foi o \"Hyracotherium\" (denominado \"Eohippus\" nas clasificaci\u00f3ns m\u00e1is recentes), que viviu hai 45-55mill\u00f3ns de anos, durante o Eoceno. Ti\u00f1a catro dedas en cada pata dianteira, e 3 nas traseiras. A deda extra das patas dianteiras axi\u00f1a desapareceu no \"Mesohippus\", que viviu hai 32-37 mill\u00f3ns de anos. Co tempo, os dedos laterais dos p\u00e9s reduciron o seu tama\u00f1o ata desaparecer. Todo o que queda deles nos cabalos modernos \u00e9 un conxunto de pequenos \u00f3sos vestixiais por debaixo do xeonllo, co\u00f1ecidos informalmente como \u00f3sos f\u00e9rula. Debido a este feito, as s\u00faas patas along\u00e1ronse, convert\u00e9ndose nun animal ungulado capaz de correr a gran velocidade. Hai 5 mill\u00f3ns de anos, o moderno \"Equus\" evolucionou. Os seus dentes tam\u00e9n evolucionaron para se adaptar \u00f3 pasto de material vexetal seco e as gram\u00edneas duras das chairas. Deste xeito, estes proto-cabalos pasaron de comer as follas dos bosques \u00e1 herba que comen os habitantes das rexi\u00f3ns semi-\u00e1ridas de todo o mundo, inclu\u00edndo a estepa de Eurasia e as Grandes Chairas de Am\u00e9rica do Norte.\nHai 15.000 anos, o \"Equus ferus\" foi unha especie hol\u00e1rtica amplamente estendida. \u00d3sos de cabalo deste per\u00edodo, o Plistoceno tard\u00edo, son atopados en Europa, Eurasia, Berinxia, e Norte Am\u00e9rica. Entre 10.000 e 7.600 anos atr\u00e1s, o cabalo ext\u00ednguese en Am\u00e9rica do Norte e noutros lugares raros. A raz\u00f3n da s\u00faa extinci\u00f3n \u00e9 desco\u00f1ecida, pero existe a teor\u00eda de que fose paralela coa chegada dos primeiros humanos \u00f3 continente. Outra teor\u00eda apunta \u00f3 cambio clim\u00e1tico, sinalando que hai aproximadamente 12.500 anos, os pastos caracter\u00edsticos do ecosistema de estepa deron paso a arbustos propios da tundra, que estaba cuberta de plantas non comestibles.\nEspecie salvaxe na actualidade.\nUn verdadeiro cabalo salvaxe \u00e9 unha especie ou subespecie con antergos que nunca foron domesticados. Polo tanto, a maior\u00eda dos cabalos \"salvaxes\" hoxe en d\u00eda son en realidade cabalos silvestres, animais que escaparon ou foron ceibados, inclu\u00edndo tam\u00e9n os seus descendentes. Polo tanto s\u00f3 hai d\u00faas subespecies que cumpren estas caracter\u00edsticas, o tarp\u00e1n e o cabalo de Przewalski, dos cales s\u00f3 sobreviviu ata a actualidade o segundo.\nO cabalo de Przewalski (\"Equus ferus przewalskii\"), chamado as\u00ed polo explorador ruso Nikolai Przhevalsky, \u00e9 un animal raro e escaso. Tam\u00e9n \u00e9 co\u00f1ecido como Cabalo salvaxe mongol; os mongois co\u00f1\u00e9ceno como \"taki\", e os kirguiz ch\u00e1mano \"kirtag\". A subespecie extinguise en liberdade entre 1969 e 1992, s\u00f3 existindo pequenas poboaci\u00f3ns en zoos por todo o mundo. En 1992, restableceuse en liberdade grazas \u00f3s esforzos de varios zoos por conservalo. Hoxe, s\u00f3 hai unha pequena poboaci\u00f3n reprodutora en Mongolia. Tam\u00e9n seguen habendo outros exemplares que a\u00ednda se mante\u00f1en nos zool\u00f3xicos de todo o mundo.\nO tarp\u00e1n ou Cabalo Salvaxe Europeo (\"Equus ferus ferus\") foi atopado en Europa e en Asia. Sobreviviu ata a era hist\u00f3rica, mais declarouse extinto en 1909, cando o derradeiro exemplar morreu nun zoo ruso. Realiz\u00e1ronse numerosos intentos de recrear tarp\u00e1n, que deron lugar a cabalos con grandes similitudes f\u00edsicas, pero que descenden de cabalos \u200b\u200bdomesticados e non son verdadeiros cabalos salvaxes.\nPeriodicamente, espec\u00falase sobre o feito de que poboaci\u00f3ns de cabalos en \u00e1reas illadas sexan os \u00faltimos redutos do cabalo salvaxe, pero sempre se probou que eran silvestres ou domesticados. Un exemplo disto foi o cabalo de Riwoche do T\u00edbet, o cal prop\u00faxose como tal, pero as investigaci\u00f3ns feitas non revelaron diferenzas xen\u00e9ticas cos cabalos domesticados. De forma similar, o Sorraia de Portugal prop\u00faxose como descendente directo do Tarp\u00e1n base\u00e1ndose nas caracter\u00edsticas que comparten, pero os estudos xen\u00e9ticos amosaron que o Sorraia est\u00e1 m\u00e1is estreitamente relacionado con outras razas de cabalos.\nOutros \u00e9quidos modernos.\nAl\u00e9n do cabalo, hai outras sete especies do genus \"Equus\" da familia Equidae. Estas especies son a cebra de monta\u00f1a, \"Equus zebra\"; cebra da chaira, \"Equus quagga\"; cebra de Gr\u00e9vy, \"Equus grevyi\"; o asno salvaxe africano (inclu\u00edndo o burro dom\u00e9stico), \"Equus africanus\"; o kiang, \"Equus kiang\"; e o onagro, \"Equus hemionus\".\nOs cabalos poden cruzarse con outros membros do seu genus. O h\u00edbrido m\u00e1is com\u00fan \u00e9 a mula, un cruzamento entre un burro macho e unha egua. Un h\u00edbrido semellante \u00e9 o burre\u00f1o, un cruzamento entre un cabalo e un burro femia. Outro h\u00edbrido \u00e9 o cebroide, un cruzamento entre unha cebra e un cabalo. Con raras excepci\u00f3ns, os h\u00edbridos son est\u00e9riles e non poden reproducirse.\nDomesticaci\u00f3n.\nA domesticaci\u00f3n do cabalo tivo lugar en Asia central no -3500. D\u00faas grandes fontes de informaci\u00f3n son usadas para determinar onde e cando foi domesticado por primeira vez e como o cabalo dom\u00e9stico se espallou polo mundo. A primeira fonte est\u00e1 baseada en descubrimentos paleontol\u00f3xicos e arqueol\u00f3xicos, a segunda fonte \u00e9 a comparaci\u00f3n do ADN obtido de cabalos modernos e do obtido dos \u00f3sos e dentes dos antigos.\nA m\u00e1is antiga proba de domesticaci\u00f3n do cabalo prov\u00e9n de Ucra\u00edna e Casaquist\u00e1n, que data aproximadamente do -3500 ou \u20134000. No -3000, o cabalo estaba completamente domesticado e no -2000 BC houbo un forte aumento no n\u00famero de \u00f3sos de cabalo que se atoparon nos asentamentos humanos do noroeste de Europa, o que indica a extensi\u00f3n dos cabalos domesticados en todo o continente. A m\u00e1is recente pero m\u00e1is irrefutable proba de domesticaci\u00f3n prov\u00e9n de lugares onde foron enterrados con carros, como as fosas das culturas de Sintashta e Petrovka (c. -2100).\nA domesticaci\u00f3n tam\u00e9n \u00e9 estudada usando material xen\u00e9tico dos cabalos modernos e compar\u00e1ndoo co presente nos \u00f3sos e dentes dos restos arqueol\u00f3xicos e paleontol\u00f3xicos das escavaci\u00f3ns. A variaci\u00f3n no material xen\u00e9tico amosa que moi poucos sementais salvaxes contribu\u00edron \u00e1 formaci\u00f3n do cabalo dom\u00e9stico, mentres que moitas eguas foron parte dos primeiros raba\u00f1os domesticados. Isto refl\u00edctese nas diferenzas de variaci\u00f3n xen\u00e9tica entre o ADN que se transmite pola li\u00f1a paterna (cromosoma Y) contra o pasado por li\u00f1a materna, (ADN mitocondrial). Hai niveis moi baixos de variabilidade do cromosoma Y, pero unha gran cantidade de variaci\u00f3n xen\u00e9tica no ADN mitocondrial. Tam\u00e9n hai variaci\u00f3ns xen\u00e9ticas no ADN mitocondrial debido \u00e1 inclusi\u00f3n de eguas salvaxes en raba\u00f1os dom\u00e9sticos. Outra caracter\u00edstica da domesticaci\u00f3n \u00e9 o incremento da variaci\u00f3n da cor do seu pelo. Nos cabalos, incrementouse dramaticamente entre o -5000 e -3000.\nAntes da dispo\u00f1ibilidade de t\u00e9cnicas de ADN para resolver as cuesti\u00f3ns relacionadas coa domesticaci\u00f3n do cabalo, propux\u00e9ranse diversas hip\u00f3teses. Unha clasificaci\u00f3n base\u00e1base nos tipos de corpo e na s\u00faa conformaci\u00f3n, habendo catro prototipos b\u00e1sicos que se ter\u00edan adaptado \u00f3 seu medio ambiente antes da domesticaci\u00f3n. Outra hip\u00f3tese sosti\u00f1a que os catro prototipos orixin\u00e1ronse a partir dunha \u00fanica especie silvestre e que todos os diferentes tipos eran o resultado da cr\u00eda selectiva ap\u00f3s a domesticaci\u00f3n.\nPoboaci\u00f3ns silvestres.\nOs cabalos silvestres nacen e viven en liberdade, pero son descendentes de animais domesticados. Hoxe en d\u00eda existen moitas poboaci\u00f3ns de cabalos silvestres. Os estudos dos raba\u00f1os salvaxes proporcionaron informaci\u00f3n \u00fatil sobre o comportamento dos cabalos prehist\u00f3ricos, as\u00ed como unha maior comprensi\u00f3n dos instintos e comportamentos dos cabalos que viven en condici\u00f3ns dom\u00e9sticas.\nExisten tam\u00e9n cabalos en r\u00e9xime de semi liberdade en moitas partes do mundo, como en Dartmoor e New Forest no Reino Unido, onde animais que son de propiedade privada viven unha cantidade significativa de tempo en condici\u00f3ns de \"salvaxes\" en terras non produtivas, a mi\u00fado p\u00fablicas. Os propietarios destes animais pagan un canon polos dereitos de pastoreo nestas terras.\nRazas.\nO concepto de raza pura e o control e rexistro das razas chegaron a ser particularmente significativos e importantes nos tempos modernos. Alg\u00fans cabalos de raza pura son erroneamente chamados \"purosangues\". O purosangue \u00e9 unha raza espec\u00edfica de cabalo, mentres que un \"raza pura\" \u00e9 un cabalo (ou calquera outro animal) cun pedigree reco\u00f1ecido por un rexistro de razas. As razas de cabalos son grupos con caracter\u00edsticas distintivas que se transmiten constantemente \u00e1 s\u00faa descendencia, tales como conformaci\u00f3n, a cor, a capacidade de rendemento ou a disposici\u00f3n. Estes trazos herdados son o resultado dunha combinaci\u00f3n de cruces naturais e de m\u00e9todos de selecci\u00f3n artificial. Os cabalos foron seleccionados dende a s\u00faa domesticaci\u00f3n. O exemplo m\u00e1is antigo dun pobo que practicase a selecci\u00f3n de raza foron os bedu\u00ednos, que ti\u00f1an a reputaci\u00f3n de seren moi coidadosos en manter extensas xenealox\u00edas do seu cabalo \u00e1rabe, e o gran valor das s\u00faas li\u00f1axes puras. Estes pedigrees foron orixinalmente transmitidos pola tradici\u00f3n oral. No s\u00e9culo XIV, os monxes cartuxos do sur de Espa\u00f1a mantiveron meticulosos pedigrees e li\u00f1axes que deberon no cabalo andaluz.\nAs razas desenvolv\u00e9ronse debido \u00e1 necesidade de realizar un tipo particular de traballo. Polo tanto, ent\u00e9ndese que unha raza poderosa e refinada como a andaluza creouse para a monta e aptitudes para a doma cl\u00e1sica. Os grandes cabalo albardeiro respond\u00edan \u00e1 necesidade de forza de traballo nunha granxa ou carretando. Outras razas desenvolv\u00e9ronse especificamente para traballos de agricultura lixeiros, o transporte, as diversas disciplinas deportivas ou simplemente como mascotas.\nCabalo de pura raza galega.\nO Cabalo de Pura Raza Galega (PRG) \u00e9 o nome co que se co\u00f1ece oficialmente \u00e1 raza equina aut\u00f3ctona de Galicia. Tam\u00e9n chamado tradicionalmente cabalo galego de monte, cabalo galaico, poni galego, faca galiciana, faca galega ou, simplemente, cabalo do pa\u00eds .\nA finais do s\u00e9culo XX atop\u00e1base en estado de perigo de extinci\u00f3n: en 1999 o rexistro oficial manti\u00f1a un censo de soamente 190 exemplares. O programa para procurar a s\u00faa recuperaci\u00f3n e preservaci\u00f3n conseguiu censar en 2001 450 exemplares (o 80% deles en idade reprodutora) e a finais de 2019 a poboaci\u00f3n censada era de m\u00e1is de 1 500 exemplares distribu\u00eddos en 277 explotaci\u00f3ns gandeiras.\nAires.\nCh\u00e1manselle aires aos diferentes xeitos de se desprazar que ten un cabalo. Fundamentalmente son 3:"}
{"id": "1413", "revid": "98629", "url": "https://gl.wikipedia.org/wiki?curid=1413", "title": "Rep\u00fablica Popular da China", "text": "A China (en chin\u00e9s: \u4e2d\u56fd; pinyin: \"Zh\u014dnggu\u00f3\"), oficialmente a Rep\u00fablica Popular da China (en chin\u00e9s: \u4e2d\u534e\u4eba\u6c11\u5171\u548c\u56fd; pinyin: \"Zh\u014dnghu\u00e1 r\u00e9nm\u00edn g\u00f2ngh\u00e9gu\u00f3\"), \u00e9 un estado situado en Asia oriental. Tr\u00e1tase do pa\u00eds m\u00e1is poboado do mundo, xa que conta cunha poboaci\u00f3n que supera os 1.300 mill\u00f3ns de habitantes. A Rep\u00fablica Popular \u00e9 un Estado unipartidista gobernado polo Partido Comunista da China, estando a s\u00faa sede goberno na cidade de Pequ\u00edn. Esta, exerce xurisdici\u00f3n sobre vinte e d\u00faas provincias, cinco rexi\u00f3ns aut\u00f3nomas (Guangxi, Mongolia Interior, Ningxia, T\u00edbet e Xinjiang), catro municipalidades directamente controladas (Pequ\u00edn, Tianjin, Shanghai e Chongqing) e d\u00faas rexi\u00f3ns administrativas especiais practicamente aut\u00f3nomas, Hong Kong e Macau. A Rep\u00fablica Popular da China, amais, reclama Taiw\u00e1n como a s\u00faa provincia n\u00famero vinte e tres. Na pr\u00e1ctica, a illa \u00e9 independente, administrada polo r\u00e9xime da Rep\u00fablica da China dende a fin da guerra civil de 1949.\nCunha superficie aproximada de 9,6 mill\u00f3ns de quil\u00f3metros cadrados, a China \u00e9 o segundo pa\u00eds maior en relaci\u00f3n \u00e1 s\u00faa superficie terrestre e o terceiro ou cuarto maior pola s\u00faa superficie total. A paisaxe da China \u00e9 vasta e diversa. Os \u00e1ridos norte e noroeste, nas proximidades de Mongolia e Asia Central, est\u00e1n ocupados por estepas forestais e os desertos do Gobi e Taklamakan. O sur, lindando coa rexi\u00f3n do Sueste asi\u00e1tico, \u00e9 m\u00e1is h\u00famido e est\u00e1 ocupado por bosques subtropicais. A zona m\u00e1is occidental \u00e9 accidentada e moi elevada, coas cordilleiras do Himalaias, Karakorum, Pamir e Tian Shan facendo de fronteira natural entre a China e Asia Central e do Sur. A nivel fluvial destacan os r\u00edos Yangtz\u00e9 e Amarelo, o terceiro e o sexto m\u00e1is longos do mundo. Ambos nacen na meseta do T\u00edbet, e fl\u00faen para a densamente poboada costa Leste. A li\u00f1a costeira da China ao longo do Oc\u00e9ano Pac\u00edfico \u00e9 de 14.500 quil\u00f3metros e est\u00e1 limitada polos mares de Bohai, Amarelo, Oriental e o Meridional.\nA antiga civilizaci\u00f3n chinesa, unha das m\u00e1is antigas do mundo, floreceu na f\u00e9rtil conca do r\u00edo Amarelo. Durante miles de anos o seu sistema pol\u00edtico baseouse en monarqu\u00edas hereditarias, co\u00f1ecidas como dinast\u00edas, sendo a primeira a semimitol\u00f3xica dinast\u00eda Xia (aprox. 2.000\u00a0a.C.). Dende o ano 221 a.C., cando a dinast\u00eda Qin conquistou varios estados para formar un grande Imperio chin\u00e9s, o pa\u00eds expandiuse, fracturouse e reformouse en varias ocasi\u00f3ns. A \u00faltima dinast\u00eda foi derrocada no ano 1911 coa chegada da Rep\u00fablica da China. En 1945, a Rep\u00fablica conquistou Taiw\u00e1n ao Imperio do Xap\u00f3n trala fin da segunda guerra mundial. Nos anos 1946 a 1949 o Partido Comunista derrotou ao nacionalista Kuomintang na China continental e estableceu en Pequ\u00edn a Rep\u00fablica Popular da China o 1 de outubro de 1949, mentres que o Kuomintang trasladou o goberno da Rep\u00fablica da China a Taipei. A xurisdici\u00f3n da Rep\u00fablica da China lim\u00edtase agora a Taiw\u00e1n e varias illas pr\u00f3ximas, inclu\u00edndo Penghu, Kinmen e Matsu.\nA lingua chinesa \u00e9 a lingua m\u00e1is falada no mundo: arredor dun quinto da poboaci\u00f3n mundial fala algunha forma de chin\u00e9s como lingua nai. A lingua chinesa, na forma de chin\u00e9s mandar\u00edn, \u00e9 a lingua oficial da Rep\u00fablica Popular da China, as\u00ed como de Taiw\u00e1n. \u00c9 ademais unha das linguas oficiais de Singapur e mais unha das seis linguas oficiais das Naci\u00f3ns Unidas.\nA China ten fronteiras con 14 pa\u00edses: Afganist\u00e1n, But\u00e1n, Myanmar, India, Casaquist\u00e1n, Kirguizist\u00e1n, Laos, Mongolia, Nepal, Corea do Norte, Paquist\u00e1n, Rusia, Taxiquist\u00e1n e Vietnam. As cidades m\u00e1is importantes son Pequ\u00edn, Shanghai, e Hong Kong. Desde a s\u00faa fundaci\u00f3n en 1949, a RPCh est\u00e1 gobernada polo Partido Comunista Chin\u00e9s. A\u00ednda que oficialmente segue a ser un estado comunista, a s\u00faa econom\u00eda v\u00e9n sendo liberalizada desde hai tres d\u00e9cadas.\nEtimolox\u00eda.\nA verba \u00abChina\u00bb deriva do persa \"Cin\" (\u0686\u06cc\u0646), a cal \u00e9 unha adaptaci\u00f3n do s\u00e1nscrito \"C\u012bna\" (\u091a\u0940\u0928). O primeiro rexistro deste termo data de 1516, no diario do explorador portugu\u00e9s Duarte Barbosa. O m\u00e1is antigo exemplo do uso de C\u012bna data do ano 150 d.C.. A\u00ednda que os escritor\u00e9s hind\u00fas non non foron conscientes da existencia da China antes do s\u00e9culo I a.C., a palabra C\u012bna aparece en Mah\u0101bh\u0101rata, as\u00ed como nas Leis de Manu. En 1655, Martino Martini suxeriu que a palabra China deriva do nome da dinast\u00eda Qin (\u79e6, \"Chin\"), proposta que foi apoiada por moitos eruditos posteriores, a\u00ednda que hai outras moitas teor\u00edas.\nO nome oficial do estado moderno \u00e9 Rep\u00fablica Popular da China (\u4e2d\u534e\u4eba\u6c11\u5171\u548c\u56fd, \"Zh\u014dnghu\u00e1 R\u00e9nm\u00edn G\u00f2ngh\u00e9gu\u00f3\"), a\u00ednda que as dinast\u00edas e gobernos anteriores cambiaron o nome oficial do pa\u00eds en numerosas ocasi\u00f3ns. Os nomes com\u00fans para o pa\u00eds en chin\u00e9s son \"Zhonggu\u00f3\" (\u4e2d\u56fd, de \"zhong\", \u2018central\u2019 ou \u2018medio\u2019, e \"gu\u00f3\", \u2018estado\u2019 ou \u2018estados\u2019, e en tempos modernos, \u2018naci\u00f3n\u2019) e \"Zhonghu\u00e1\" (\u4e2d\u534e). O termo \"Zhonggu\u00f3\" apareceu en varios textos antigos, como o \"Cl\u00e1sico de historia\" do s\u00e9culo -VI, e en tempos pre-imperiais empreg\u00e1base como un concepto cultural para distinguir as tribos Huaxia dos \u00abb\u00e1rbaros\u00bb. Este termo, que pode ser singular ou plural, refer\u00edase a un grupo de estados ou provincias da Chaira Central, pero utilizouse para denominar a todo o pa\u00eds ata o s\u00e9culo XIX. Os chineses non foron os \u00fanicos en percibir o seu pa\u00eds como o \u00abcentro\u00bb do mundo, xa que outras civilizaci\u00f3ns aplicaron o mesmo pensamento \u00f3s seus territorios.\nHistoria.\nPrehistoria.\nA evidencia arqueol\u00f3xica suxire que os primeiros hom\u00ednidos que habitaron China chegaron a ese pa\u00eds entre 0,25 e 2,24\u00a0mill\u00f3ns de anos antes. Unha cova en Zhoukoudian \u2014preto da actual Pequ\u00edn\u2014 cont\u00e9n f\u00f3siles que datan de entre os anos 680\u00a0000 e 780\u00a0000\u00a0a.\u00a0C. e pertencen ao chamado Home de Pequ\u00edn, unha subespecie de \"Homo erectus\" que viv\u00eda da caza e a recolecci\u00f3n, utilizaba o lume e ferramentas de pedra. No mesmo sitio do \"Home de Pequ\u00edn\" ach\u00e1ronse restos dun\n\"Homo sapiens\" que datan de 18\u00a0000-11\u00a0000 a.\u00a0C. A evidencia m\u00e1is temper\u00e1 dun ser humano completamente moderno na China at\u00f3pase en Liujiang (Guangxi), onde se atopou un cranio que foi datado en aproximadamente 67\u00a0000\u00a0anos. A\u00ednda que persiste a controversia sobre a dataci\u00f3n dos restos de Liujiang, especialmente cando se compara con outros esqueletos similares, como o achado en Minatogawa, na illa de Okinawa. Alg\u00fans expertos afirman que desde hai 5000\u00a0anos existiu unha forma de protoescritura na China.\nPrimeiras dinast\u00edas.\nPrecedendo a dinast\u00eda Xia, atopamos a narrativa dun diluvio e o per\u00edodo dos Tres Augustos: Fu Xi, Huang Di e Shennong. En tempos previos \u00e1 fundaci\u00f3n da dinast\u00eda Xia, o poder supremo base\u00e1base na alternancia no goberno entre os Xia e Chi You.\nSegundo a tradici\u00f3n chinesa, a dinast\u00eda Xia \u00e9 considerada a primeira dinast\u00eda imperial do pa\u00eds, a\u00ednda que non se acharon probas concretas da s\u00faa existencia, s\u00f3 se te\u00f1en rexistros literarios, feito polo que os historiadores consider\u00e1rona como m\u00edtica ata que escavaci\u00f3ns cient\u00edficas realizadas na provincia de Henan, atoparon en 1959 os primeiros xacementos datados na Idade de Bronce da cultura Erlitou, cultura que os arque\u00f3logos chineses xeralmente adoitan identificar coa d\u00ednastia Xia, a pesar de que a maior\u00eda dos arque\u00f3logos occidentais non est\u00e1n convencidos da conexi\u00f3n entre ambas pois non hai evidencias firmes de se estes xacementos son os restos da dinast\u00eda Xia ou doutra cultura do mesmo per\u00edodo. Segundo estas menci\u00f3ns en textos antigos, calc\u00falase que esta dinast\u00eda puido reinar arredor do ano 2100\u00a0a.C., e marcou o inicio do sistema pol\u00edtico da China baseado en monarqu\u00edas hereditarias, ou dinast\u00edas, que durou varios milenios.\nA primeira dinast\u00eda chinesa que deixou verdadeiros rexistros hist\u00f3ricos foron os Shang, quen mantiver\u00f3n un sistema vagamente feudal a beiras do r\u00edo Amarelo entre os s\u00e9culos XVII e XI a.\u00a0C. A\u00ednda que os primeiros Shang gobernaron no sur da provincia de Shandong, zona pantanosa naquela \u00e9poca, alcanzaron maior poder que as tribos situadas no leste do pa\u00eds, chamadas xenericamente \" yi\", cos que mantiveron estreitas alianzas. O rei Tang, considerado como un rei capaz e virtuoso, expulsou aos Shang da rexi\u00f3n e estableceu a capital do seu reino en Erligang.\nA escritura chinesa m\u00e1is antiga atopada ata o momento \u00e9 un or\u00e1culo tallado en \u00f3so da dinast\u00eda Shang, e cont\u00e9n antecedentes directos dos caracteres chineses modernos. Os Shang foron derrotados polo pobo Zhou, quen estableceu a dinast\u00eda Zhou que gobernou entre os s\u00e9culos XII e V a.\u00a0C., cando a s\u00faa autoridade centralizada dispersouse lentamente entre diversos se\u00f1or\u00edos feudais ata que, finalmente, do debilitado reino dos Zhou emerxeron varios estados independentes que loitaron entre si durante o per\u00edodo denominado Primaveras e Outonos. Entre os s\u00e9culos V e III a.\u00a0C. estableceuse o per\u00edodo dos Reinos combatentes, durante o cal o actual territorio chin\u00e9s estivo dividido en sete estados soberanos, cada un co seu propio rei, ministro e ex\u00e9rcito.\nChina imperial.\nNo ano 221 a.C., Qin Shihuang (259-210 AC) puxo fin ao fraccionalismo caracter\u00edstico durante o per\u00edodo dos Reinos Combatentes cando conquistou os outros seis reinos e fundou un estado feudal pluri\u00e9tnico unitario, co poder centralizado formando o primeiro estado unificado na historia da China. Qin Shihuang proclamouse a si mesmo primeiro emperador (\u59cb\u7687\u5e1d) e estableceu reformas ao longo da China, destacando a estandarizaci\u00f3n dos caracteres chineses, medidas e correo. A dinast\u00eda Qin derrubouse despois da morte de Shi Huang Di, cos legalistas liderando unha rebeli\u00f3n. \nA seguinte dinast\u00eda foi a Han que gobernou entre os anos 206 a. C. e o 220 d. C., esta dinast\u00eda creou unha identidade cultural entre a poboaci\u00f3n que dura ata hoxe d\u00eda. Os Han expandiron o territorio considerablemente con campa\u00f1as militares no sur de Corea, Vietnam, Mongolia e Asia Central, e estableceron a ruta da seda que os conectaba co resto de Eurasia. China converteuse gradualmente na econom\u00eda maior do mundo antigo. Adoptouse o confucianismo como ideolox\u00eda oficial do imperio. A pesar de que abandonaron o legalismo, a ideolox\u00eda oficial da dinast\u00eda Qin, as instituci\u00f3ns legalistas mantiv\u00e9ronse como base do goberno.\nDespois do colapso dos Han, comeza o per\u00edodo de anarqu\u00eda co\u00f1ecido como os Tres Reinos. A breve unificaci\u00f3n da dinast\u00eda Jin foi destru\u00edda polo levantamento dos cinco b\u00e1rbaros. No 581 unificouse o pa\u00eds baixo a dinast\u00eda Sui, pero a derrota na guerra Goguryeo-Sui (598-614) provocou a s\u00faa ca\u00edda.\nCoas dinast\u00edas Tang e Song comezou unha idade dourada para a econom\u00eda, tecnolox\u00eda e cultura chinesa. Despois da campa\u00f1a contra os turcos recuperouse o control sobre as rexi\u00f3ns Occidentais e reabriu a ruta da seda, m\u00e1is foi destru\u00edda pola rebeli\u00f3n dos An Lushan no s\u00e9culo VIII.\nNo 907, no norte da China, a etnia kit\u00e1n estableceu a dinast\u00eda Liao ata o 1125, cando foi derrocada polos jurch\u00e9ns, que estableceron a dinast\u00eda Jin na zona conquistada. Despois da ca\u00edda da dinast\u00eda Liao en 1125 d.C., moitos kit\u00e1n emigraron ao oeste onde estableceron o estado Kara-Kit\u00e1n, finalmente destru\u00eddo por Xenxis Kan en 1218.\nA dinast\u00eda Song foi o primeiro goberno no mundo en usar papel moeda e o primeiro goberno chin\u00e9s en ter unha forza naval que axudaba ao comercio a trav\u00e9s do mar. Entre os s\u00e9culos X e XI dobrouse a poboaci\u00f3n chegando aos 100 mill\u00f3ns grazas \u00e1 expansi\u00f3n do cultivo do arroz no centro e sur do territorio. Tam\u00e9n se reviviu o confucianismo, en resposta ao avance do budismo durante a dinast\u00eda Tang, xunto cun renacemento da arte e filosof\u00eda, alcanzando novos niveis de expresi\u00f3n e madureza. Pero, a s\u00faa d\u00e9bil milicia foi atacada polos jurch\u00e9ns que estableceron a dinast\u00eda Jin.\nEn 1127 o emperador Song Huizong e a capital foron capturadas durante as guerras Jin-Song, obrigando ao restante da dinast\u00eda a retirarse para ao sur.\nNo s\u00e9culo XIII China foi invadida polo Imperio Mongol. En 1271 o l\u00edder mongol Khublai Khan estableceu a dinast\u00eda Yuan. Os Yuan conquistaron o que quedaba da dinast\u00eda Song en 1279. Antes da invasi\u00f3n mongol a poboaci\u00f3n chinesa era de 120 mill\u00f3ns, mais foi reducida a 60 mill\u00f3ns para o censo de 1300. Zhu Yuanzhang derrotou os Yuan e estableceu a dinast\u00eda Ming en 1368. Baixo a dinast\u00eda Ming viviuse outra idade dourada, desenvolvendo a maior forza naval do mundo dese ent\u00f3n. Durante este tempo desenvolv\u00e9ronse as viaxes de Zheng He polo mundo, chegando a lugares tan afastados como \u00c1frica. Nos primeiros anos de goberno cambiouse a capital de Nank\u00edn a Pequ\u00edn. Coa expansi\u00f3n do capitalismo xurdiron fil\u00f3sofos como Wang Yangming, criticando o goberno e expandindo o Neo-Confucianismo con conceptos tales como individualismo e igualdade social. \ng. O \u00faltimo emperador Ming, Chongzhen, suicidouse cando a cidade caeu. A dinast\u00eda manch\u00fa Qing aliouse co xeneral Ming Wu Sangui e destronaron a curta dinast\u00eda Shun, fac\u00e9ndose co control do imperio.\nPortugueses.\nA partir de 1513 con Jorge \u00c1lvares, Portugal entrou en contacto coa China por primeira vez tratando de establecer colonias durante os seguintes 40 anos ao longo da costa e illas chinesas dando como resultado varias batallas navais e alg\u00fans masacres de colonos por parte de tropas imperiais. Desde o establecemento dos portugueses no Xap\u00f3n e a s\u00faa presenza continuada no Mar da China, os portugueses comezaron a actuar como interlocutores entre o Xap\u00f3n e a India, unindo a China co resto do mundo. En 1554 o Imperio Celeste viu con bos ollos a creaci\u00f3n dun porto portugu\u00e9s na rexi\u00f3n, cedendo o paso cunha concesi\u00f3n \u00e1 axuda que os portugueses brindaron na eliminaci\u00f3n da pirater\u00eda. Macau converteuse en colonia portuguesa nos seguintes 445 anos.\nCoa crise da dinast\u00eda Ming e a presenza dos xesu\u00edtas na corte Ming, o emperador Tianqui (1621-1627) e posteriormente o emperador Chongzhen (1628-1644) ante as invasi\u00f3ns manch\u00fas que iniciar\u00edan a dinast\u00eda imperial Quing, solicitan varias veces a axuda militar de homes e armas (especialmente can\u00f3ns e artilleiros) aos portugueses de Macau. Estes eran para adestrar tropas chinesas ou comandar rexementos acompa\u00f1ados dos xesu\u00edtas que dominaban o idioma chin\u00e9s.\nEn 1644, Pequ\u00edn foi saqueada por unha coalici\u00f3n de forzas rebeldes lideradas por Li Zicheng, un traballador do servizo de correos, que se unio \u00e1 causa rebelde en 1631 despois dunha gran fame negra na zona norte do seu pa\u00eds e que terminou liderando a revolta campesi\u00f1a que ocasionou a ca\u00edda do \u00faltimo emperador Ming, Chongzhen, que se suicidou cando a cidade se rendeu. Li Zicheng fundou e gobernou como emperador da breve dinast\u00eda Shun desde o 8 de febreiro de 1644 ata o 5 de xu\u00f1o do mesmo ano. A s\u00faa vitoria foi ef\u00e9mera; Wu Sangui, un xeneral leal aos Ming, solicitou \u00e1s tribos manch\u00fas da dinast\u00eda Qing desterrar a Zicheng, ao que fixeron fuxir para ao norte, onde foi probablemente asasinado polos alde\u00e1ns. \nA dinast\u00eda Qing despois asumiu o control de Pequ\u00edn, que se tornou na nova capital da China, que gobernar\u00f3n ata 1912. No total, o custo da conquista manchu da China foi de m\u00e1is de 25 mill\u00f3ns de vidas.\nFin do goberno imperial.\nNo s\u00e9culo\u00a0XIX, os Qing tiveron que facer fronte ao imperialismo occidental nas d\u00faas guerras do Opio (1839-1842 e 1856-1860) contra o Reino Unido. Derrotada pola naci\u00f3n europea, China foi forzada a asinar tratados non equitativos, pagar compensaci\u00f3ns, permitir a extraterritorialidade e ceder o porto de Hong Kong aos brit\u00e1nicos.\nA primeira guerra sino-xaponesa (1894-1895) eliminou a influencia dos Qing na pen\u00ednsula de Corea, ademais de ceder o control da illa de Taiw\u00e1n ao Xap\u00f3n.\nO enfraquecemento do r\u00e9xime Qing incrementou os problemas internos. Entre os anos 1850 e 1864 a guerra co\u00f1ecida como a rebeli\u00f3n Taiping arrasou o sur da China, mentres que outros levantamentos como as guerras dos Clans Punti-Hakka (1855-1867), a Rebeli\u00f3n Nian (1851-1868), a rebeli\u00f3n Miao (1854-1873), a rebeli\u00f3n Panthay (1856-1873) e a rebeli\u00f3n dos dunganes (1862-1877) causaron estragos en todo o pa\u00eds.\nNo s\u00e9culo\u00a0XIX comezou a gran di\u00e1spora chinesa. As taxas de emigraci\u00f3n elev\u00e1ronse polos conflitos internos e as cat\u00e1strofes como a fame negra do norte da China de 1876-1879, que cobrou a vida de entre nove e trece mill\u00f3ns de persoas.\nEn 1898, o emperador Guangxu planeou unha serie de reformas para establecer unha monarqu\u00eda constitucional moderna, a\u00ednda que desenvolveu un importante labor reformista, introducindo o tel\u00e9grafo e o ferrocarril e abolindo pr\u00e1cticas tradicionais como a vendaxe dos p\u00e9s nas mulleres, foi destronado, nun golpe de estado, pola emperatriz Cixi.\nA rebeli\u00f3n dos b\u00f3xers de 1899-1901, un movemento contra a influencia estranxeira no pa\u00eds, debilitou a\u00ednda m\u00e1is ao goberno Qing. Finalmente os acontecementos que levaron \u00e1 ca\u00edda da dinast\u00eda Qing, a chamada Revoluci\u00f3n de Xinhai, desenvolv\u00e9ronse entre o 10 de outubro de 1911, data en que se produciu a insurrecci\u00f3n co\u00f1ecida como Levantamento de Wuchang, e o 12 de febreiro de 1912, cando o emperador, Puyi renunciou o trono feito que marcou o fin dos 2000 anos de goberno imperial e o comezo da era republicana na China.\nRep\u00fablica da China.\nO 1 de xaneiro de 1912 estableceuse a Rep\u00fablica da China, sendo nomeado Sun Yat-sen, l\u00edder do Kuomintang (KMT ou Partido Nacionalista) o seu presidente interino.\nCon todo debeu ceder a presidencia a Yuan Shikai, un antigo xeneral dos Qing, quen en 1915 proclamouse emperador da China. Ante a condena do pobo e a oposici\u00f3n do seu propio ex\u00e9rcito, viuse forzado a abdicar e restablecer a rep\u00fablica.\nLogo da morte de Yuan Shikai en 1916, China atop\u00e1base politicamente fragmentada. O seu goberno con sede en Pequ\u00edn foi reco\u00f1ecido internacionalmente pero virtualmente carec\u00eda de poder; os se\u00f1or\u00edos rexionais controlaban a maior parte do territorio.\nNo final dos anos 1920 o Kuomintang liderado por Chiang Kai-shek, puido reunificar o pa\u00eds baixo o seu control cunha serie de h\u00e1biles manobras militares e pol\u00edticas, co\u00f1ecidas en conxunto como a \u00abExpedici\u00f3n do Norte\u00bb.\nO seu goberno trasladou a capital nacional a Nanjing e implementou a \u00abtutela pol\u00edtica\u00bb, unha etapa de desenvolvemento pol\u00edtico descrita na doutrina San-min de Sun Yat-sen, a cal pretend\u00eda encami\u00f1ar a China cara a unha democracia moderna.\nDesde o estalido da guerra civil chinesa en 1927, o Kuomintang combateu os comunistas, a\u00ednda que a divisi\u00f3n pol\u00edtica fixo m\u00e1is dif\u00edcil este conflito, no que os nacionalistas parec\u00edan levar inicialmente vantaxe especialmente despois que os comunistas fuxisen na Longa Marcha, pero produciuse a invasi\u00f3n xaponesa de Manchuria e o incidente de Xi'an en 1936 forzou a Chiang a centrar os seus esforzos en enfrontarse co Imperio do Xap\u00f3n.\nA segunda guerra sino-xaponesa (1937-1945), un escenario da segunda guerra mundial, obrigou aos comunistas e ao Kuomintang a pactar unha tregua e crear unha alianza. As forzas xaponesas cometeron numerosos crimes de guerra contra a poboaci\u00f3n civil; en total, morreron preto de vinte mill\u00f3ns de civ\u00eds chineses.\nTan s\u00f3 na cidade de Nanjing, aproximadamente 200\u00a0000 chineses foron asasinados durante a ocupaci\u00f3n xaponesa.\nXap\u00f3n rendeuse ante a China en 1945. Taiw\u00e1n, xunto coas Illas Pescadores, foron postos baixo o control administrativo da Rep\u00fablica da China, quen inmediatamente reclamou a s\u00faa soberan\u00eda neles. A\u00ednda que a naci\u00f3n resultou vitoriosa, quedou devastada pola guerra e financeiramente esgotada. Os conflitos continuos entre o Kuomintang e os comunistas provocaron a continuaci\u00f3n da guerra civil. En 1947 estableceuse o mandato constitucional, pero debido aos constantes disturbios en moitas provincias, a constituci\u00f3n nunca foi posta en funcionamento na China continental.\nRep\u00fablica Popular (1949-presente).\nOs enfrontamentos m\u00e1is importantes da guerra civil chinesa terminaron en 1949, cando o Partido Comunista da China tomou o control da parte continental do pa\u00eds e o Kuomintang retirouse \u00e1 illa de Taiw\u00e1n, o que reduciu o territorio da Rep\u00fablica da China a s\u00f3 Taiw\u00e1n, Hainan e as illas circundantes. Mao Tse Tung, presidente do Partido Comunista, proclamou a Rep\u00fablica Popular China o 1 de outubro de 1949. A chegada ao poder dos comunistas puxo fin a d\u00e9cadas de guerras e conflitos. O novo Goberno da Rep\u00fablica Popular tivo que asumir unha custosa e dif\u00edcil tarefa de reconstruci\u00f3n nacional.\nA estrutura do novo Estado fora decidida durante a Conferencia Consultiva Pol\u00edtica Popular convocada por Mao o 12 de setembro daquel ano. Ademais da lei org\u00e1nica que establec\u00eda os poderes do Estado, durante a conferencia redactouse un Programa Com\u00fan, que enumeraba unha serie de obxectivos inmediatos, e decidiuse a adopci\u00f3n da nova bandeira do pa\u00eds, vermella cunha grande estrela amarela en representaci\u00f3n do Partido Comunista, ao redor da cal se sit\u00faan outras catro estrelas m\u00e1is pequenas, que simbolizan a uni\u00f3n das catro clases sociais: os campesi\u00f1os, os traballadores, a pequena burgues\u00eda e a gran burgues\u00eda urbana.\nO novo Estado quedaba baixo o control total do Partido Comunista a trav\u00e9s das s\u00faas organizaci\u00f3ns rexionais, coordinadas por un Comit\u00e9 Central que naquel momento contaba con 44 membros. Destes, catorce membros formaban o Bur\u00f3 Pol\u00edtico, encabezado polos cinco membros do Comit\u00e9 Permanente, en quen reca\u00eda a m\u00e1xima responsabilidade de poder. Os cinco membros iniciais do Comit\u00e9 Permanente, os aut\u00e9nticos homes fortes do novo r\u00e9xime, foron Mao Tse Tung, Liu Shaoqi, Zhou Enlai, Zhu De e Chen Yun.\nA estabilidade do novo r\u00e9xime base\u00e1base na s\u00faa potencia militar. As forzas armadas do novo Estado, o Ex\u00e9rcito Popular de Liberaci\u00f3n, garant\u00edan a supremac\u00eda do Partido. O territorio chin\u00e9s quedou dividido en seis rexi\u00f3ns militares desde as que alg\u00fans dos dirixentes m\u00e1is influentes do Partido, como Gao Gang ou Peng Dehuai, controlaban a pol\u00edtica rexional.\nUnha das principais prioridades do novo Goberno ser\u00eda a reconstruci\u00f3n econ\u00f3mica. Para iso, China buscou a colaboraci\u00f3n da Uni\u00f3n Sovi\u00e9tica, o \u00fanico aliado poderoso co que pod\u00eda contar. Mao Tse Tung visitou Moscova en decembro de 1949, onde se entrevistou co l\u00edder sovi\u00e9tico Stalin. A Uni\u00f3n Sovi\u00e9tica ofreceu a China diversos programas de cooperaci\u00f3n econ\u00f3mica e tecnol\u00f3xica, as\u00ed como pr\u00e9stamos, para afrontar a industrializaci\u00f3n do pa\u00eds.\nUnha das principais pol\u00edticas acometidas desde un principio foi a reforma agraria, que supuxo a redistribuci\u00f3n de terras confiscadas aos maiores terratenentes. Tam\u00e9n se acometeron reformas sociais, como a nova lei do matrimonio, que daba maiores dereitos \u00e1s mulleres. As\u00ed mesmo, lev\u00e1ronse a cabo plans de erradicaci\u00f3n da prostituci\u00f3n e da adicci\u00f3n ao opio. En 1949, o Partido Comunista impulsou unha pol\u00edtica de alfabetizaci\u00f3n (s\u00f3 o 20% da poboaci\u00f3n pod\u00eda ler en 1949, comparado co 80% trinta anos despois). Hab\u00eda dous nomes para a Rep\u00fablica Popular: \"China comunista\" e \"China Vermella\".\nXunto \u00e1s reformas sociais e econ\u00f3micas, a outra prioridade nacional para os comunistas era o restablecemento da integridade territorial chinesa. A illa de Hainan foi ocupada polo Ex\u00e9rcito Popular de Liberaci\u00f3n en abril de 1950, mentres que o T\u00edbet, independente \"de facto\" desde a ca\u00edda da dinast\u00eda Qing, foi ocupado en outubro de 1950. Durante os anos 1950 forzas nacionalistas continuaron coa insurrecci\u00f3n no oeste do territorio chin\u00e9s.\nMao Tse Tung fomentou o crecemento demogr\u00e1fico e a poboaci\u00f3n case se duplicou, pasando de 550 a m\u00e1is de 900\u00a0mill\u00f3ns durante o per\u00edodo do seu mando, que se estendeu ata 1976.\nCon todo, o plan econ\u00f3mico e social en grande escala, co\u00f1ecido como o Gran Salto Adiante, produciu unha fame negra que se cobrou a vida de 45\u00a0mill\u00f3ns de persoas.\nNa mesma \u00e9poca, entre un e dous mill\u00f3ns de l\u00edderes campesi\u00f1os foron executados, acusados de estar \u00aben contra da revoluci\u00f3n\u00bb.\nEn 1966, Mao e os seus aliados lanzaron a Revoluci\u00f3n Cultural, que trouxo consigo un per\u00edodo de recriminaci\u00f3n pol\u00edtica que perdurou ata a s\u00faa morte. A Revoluci\u00f3n Cultural, motivada polas loitas de poder dentro do Partido Comunista e o temor \u00e1 Uni\u00f3n Sovi\u00e9tica, conduciu a unha grande axitaci\u00f3n na sociedade chinesa.\nEn outubro de 1971 a Rep\u00fablica Popular China substitu\u00edu \u00e1 Rep\u00fablica da China nas Naci\u00f3ns Unidas, e ocupou o seu lugar como membro permanente do Consello de Seguridade.\nAo ano seguinte, na cima da divisi\u00f3n entre chineses e sovi\u00e9ticos, Mao e Zhou Enlai reun\u00edronse con Richard Nixon para establecer por primeira vez relaci\u00f3ns diplom\u00e1ticas cos Estados Unidos.\nDespois da morte de Mao en 1976 e a detenci\u00f3n da Banda dos Catro \u2014inculpados polos excesos da Revoluci\u00f3n Cultural\u2014, Deng Xiaoping tomou o poder e puxo en marcha unha serie de reformas econ\u00f3micas.\nPosteriormente, o Partido Comunista deixou de exercer o control gobernamental sobre as vidas persoais dos cidad\u00e1ns e as comunas disolv\u00e9ronse en favor do arrendamento privado, o que se traduciu nun aumento de incentivos e da produci\u00f3n agr\u00edcola.\nEste xiro nos acontecementos marcou a transici\u00f3n dunha econom\u00eda planificada a unha econom\u00eda mixta cunha contorna mercantil cada vez m\u00e1is aberta, un sistema chamado \u00absocialismo con caracter\u00edsticas chinesas\u00bb.\nA Rep\u00fablica Popular China adoptou a s\u00faa actual constituci\u00f3n o 4 de decembro de 1982. En 1989, a violenta represi\u00f3n das protestas estudant\u00eds na praza Tian'anmen produciron a condena e sanci\u00f3ns ao goberno chin\u00e9s por parte de varios pa\u00edses.\nO presidente Jiang Zemin e o premier Zhu Rongji lideraron a naci\u00f3n nos anos 1990. Baixo a s\u00faa administraci\u00f3n, o bo funcionamento econ\u00f3mico chin\u00e9s sacou a preto de 150 mill\u00f3ns de campesi\u00f1os da pobreza e mantivo unha taxa media de crecemento do PIB anual do 11,2 %.\nO pa\u00eds uniuse formalmente \u00e1 Organizaci\u00f3n Mundial do Comercio en 2001 e mantivo o seu alto \u00edndice de crecemento econ\u00f3mico baixo a presidencia de Hu Jintao na primeira d\u00e9cada do s\u00e9culo\u00a0XXI. Con todo, o r\u00e1pido desenvolvemento do pa\u00eds tam\u00e9n impactou negativamente nos recursos naturais e no medio ambiente do seu territorio, e causou importantes movementos sociais.\nOs est\u00e1ndares de vida continuaron o seu r\u00e1pido progreso a pesar da recesi\u00f3n do final dos anos 2000, pero o control pol\u00edtico centralizado permanece sen cambios.\nEn 2013, Xi Jinping e Li Keqiang asumiron o cargo de presidente e premier, respectivamente.\nCon eles, inici\u00e1ronse unha serie de reformas da s\u00faa econom\u00eda, que en anos recentes sufriu inestabilidades estruturais e unha desaceleraci\u00f3n no crecemento.\nA administraci\u00f3n de Xi tam\u00e9n anunciou reformas no sistema penal e na pol\u00edtica do fillo \u00fanico. O 14 de decembro de 2013 China converteuse no terceiro pa\u00eds, tras os Estados Unidos e a Uni\u00f3n Sovi\u00e9tica, en realizar unha aluaxe coa misi\u00f3n Chang'e 3 e o robot Yutu.\nNo final de 2019, na China produciuse o brote inicial do virus SARS-CoV-2, cuxa enfermidade ocasionada derivou eventualmente na pandemia de COVID-19.\nGoberno e pol\u00edtica.\nA Rep\u00fablica Popular da China \u00e9 un dos poucos estados socialistas que quedan no mundo. A s\u00faa forma de goberno foi descrita como comunista e socialista, pero tam\u00e9n como autoritaria e corporativista, con fortes restrici\u00f3ns en moitas \u00e1reas, m\u00e1is notablemente respecto ao libre acceso a Internet, a liberdade de prensa, a liberdade de reuni\u00f3n, o dereito de ter fillos, a libre formaci\u00f3n de organizaci\u00f3ns sociais e a liberdade de culto.\nOs seus l\u00edderes catalogan o sistema pol\u00edtico e econ\u00f3mico como \u00absocialismo con caracter\u00edsticas chinesas\u00bb \u2014marxismo-leninismo adaptado \u00e1s circunstancias chinesas\u2014 e \u00abeconom\u00eda de mercado socialista\u00bb, respectivamente.\nO pa\u00eds \u00e9 gobernado polo Partido Comunista da China (PCCh), cuxo poder est\u00e1 consagrado na constituci\u00f3n.\nA Constituci\u00f3n da Rep\u00fablica Popular da China \u00e9 a lei fundamental do Estado, e foi aprobada e posta en vigor o 4 de decembro de 1982.\nTam\u00e9n establece dous sistemas de administraci\u00f3n: un central e outro local. O Sistema de Administraci\u00f3n Central \u2014ou Consello de Estado\u2014 comprende os \u00f3rganos administrativos centrais que est\u00e1n baixo a Asemblea Popular Nacional, \u00e9 dicir, os departamentos ou ministerios.\nPola s\u00faa banda, o Sistema de Administraci\u00f3n Local rexe a nivel provincial e distrital, e incl\u00fae os organismos correspondentes a un goberno local.\nEn comparaci\u00f3n aos est\u00e1ndares pol\u00edticos vixentes ata mediados dos anos 1970, a liberalizaci\u00f3n da China trouxo consigo un sistema administrativo menos restritivo. China apoia o principio leninista de \u00abcentralismo democr\u00e1tico\u00bb, pero a Asemblea Nacional Popular \u00e9 descrita como un \u00f3rgano cun poder considerable \"de iure\", pero pouco \"de facto\".\nO actual presidente \u00e9 Xi Jinping, quen tam\u00e9n \u00e9 o secretario xeral do Partido Comunista da China, e o xefe da Comisi\u00f3n Militar Central. O actual premier \u00e9 Li Keqiang, que tam\u00e9n \u00e9 o segundo membro m\u00e1is importante do Comit\u00e9 Permanente do Bur\u00f3 Pol\u00edtico do Partido Comunista.\nO sistema electoral \u00e9 xer\u00e1rquico, os membros das Asembleas Populares locais son elixidos por sufraxio directo, mentres que nos niveis m\u00e1is altos dos congresos locais e na Asemblea Popular Nacional cel\u00e9branse elecci\u00f3ns indirectas nas que participan os membros da Asemblea Popular do nivel inferior inmediato.\nO sistema pol\u00edtico est\u00e1 descentralizado, e os l\u00edderes provinciais e sub-provinciais gozan dun grao importante de autonom\u00eda.\nExisten outros partidos pol\u00edticos, co\u00f1ecidos como \u00abpartidos democr\u00e1ticos\u00bb, os cales participan na Asemblea Popular Nacional e na Conferencia Consultiva Pol\u00edtica do Pobo Chin\u00e9s (CCPPC).\nHoubo pasos cara \u00e1 liberalizaci\u00f3n pol\u00edtica, onde se realicen elecci\u00f3ns abertas en todas as vilas e cidades.\nCon todo, o partido mant\u00e9n o control efectivo sobre os asuntos do goberno: na falta dunha oposici\u00f3n significativa, o PCCh ga\u00f1a por defecto a maior parte das votaci\u00f3ns. Entre os principais problemas incl\u00faense a crecente fenda entre os ricos e pobres e a corrupci\u00f3n.\nSegundo unha serie de enquisas de 2011 entre o 80 e 95\u00a0% dos cidad\u00e1ns chineses expresaron estar relativa ou moi satisfeitos co goberno central.\nRelaci\u00f3ns exteriores.\nChina mant\u00e9n relaci\u00f3ns diplom\u00e1ticas con 171 pa\u00edses e conta con embaixadas en 162. \nA Rep\u00fablica da China (RC, co\u00f1ecida simplemente como Taiw\u00e1n) e outros pa\u00edses disputan a s\u00faa lexitimidade o que o converte no estado con reco\u00f1ecemento limitado maior e poboado do mundo. Suecia foi a primeira naci\u00f3n con quen estableceu relaci\u00f3ns o 9 de maio de 1950. En 1971, substitu\u00edu a representaci\u00f3n internacional da Rep\u00fablica da China como o \u00fanico representante da China fronte \u00e1s Naci\u00f3ns Unidas e como un dos cinco membros permanentes do Consello de Seguridade.\nAdemais, foi un antigo membro e l\u00edder do movemento de pa\u00edses non ali\u00f1ados (\"MPNA\") e a\u00ednda segue defendendo os pa\u00edses en v\u00edas de desenvolvemento.\nSegundo a interpretaci\u00f3n da pol\u00edtica de \u00abUnha soa China\u00bb, Pequ\u00edn fixo que sexa unha condici\u00f3n previa para o establecemento de relaci\u00f3ns diplom\u00e1ticas cun pa\u00eds, que este reco\u00f1eza a s\u00faa pretensi\u00f3n a Taiw\u00e1n e rompa os v\u00ednculos oficiais co goberno da Rep\u00fablica da China. Os representantes da Rep\u00fablica Popular da China protestaron en numerosas ocasi\u00f3ns cando outros gobernos celebran acordos diplom\u00e1ticos con Taiw\u00e1n, especialmente no tema das vendas de armamento.\nAs reuni\u00f3ns pol\u00edticas entre funcionarios estranxeiros e o 14.\u00ba\u00a0 Dalai Lama tam\u00e9n atopan a oposici\u00f3n da Rep\u00fablica Popular da China, que considera que o T\u00edbet \u00e9 parte integral dela.\nGran parte da s\u00faa pol\u00edtica exterior fundam\u00e9ntase nos \"Cinco Principios de Coexistencia Pac\u00edfica\" de Zhou Enlai: non inxerencia nos asuntos doutros Estados, non agresi\u00f3n, convivencia pac\u00edfica, igualdade e beneficios mutuos. Tam\u00e9n se rexe polo concepto de \u00abharmon\u00eda sen uniformidade\u00bb, que anima \u00e1s relaci\u00f3ns diplom\u00e1ticas entre as naci\u00f3ns a pesar das diferenzas ideol\u00f3xicas.\nEsta pol\u00edtica levouna a apoiar aos estados que se consideren perigosos ou de represi\u00f3n por Occidente, tales como Cimbabue, Corea do Norte e Ir\u00e1n.\nAs relaci\u00f3ns exteriores con moitos pa\u00edses occidentais sufriron durante un tempo tras a represi\u00f3n militar nas protestas de Tian'anmen de 1989, a\u00ednda que nos \u00faltimos anos China mellorou os seus v\u00ednculos diplom\u00e1ticos con Occidente.\nChina mant\u00e9n unha relaci\u00f3n econ\u00f3mica e militar estreita con Rusia, e a mi\u00fado ambos votan da mesma forma no Consello de Seguridade da ONU.\nAdemais da s\u00faa reclamaci\u00f3n sobre a illa de Taiw\u00e1n, a China at\u00f3pase envolvida en varias disputas territoriais internacionais. Desde os anos 1990, o goberno comezou as negociaci\u00f3ns para resolver os conflitos sobre as s\u00faas fronteiras terrestres, como a disputa de Caxemira coa India e a s\u00faa fronteira sen definir con But\u00e1n. Ademais existen outras reclamaci\u00f3ns territoriais multilaterais acerca da s\u00faa soberan\u00eda sobre varias illas pequenas no mar da China Meridional e do Leste, como as Illas Senkaku e o arrecife Scarborough.\nA prospecci\u00f3n de recursos en zonas reclamadas por outros pa\u00edses levou a crises como a ocorrida con Vietnam en 2014.\nA China \u00e9 normalmente sinalada como unha nova superpotencia emerxente, ao destacar que o seu r\u00e1pido progreso econ\u00f3mico, o seu poder\u00edo militar en crecemento, a s\u00faa enorme poboaci\u00f3n e o incremento da s\u00faa influencia internacional, son sinais de que ter\u00e1 un papel global prominente no s\u00e9culo\u00a0XXI.\nOutros, con todo, preve\u00f1en que as burbullas financeiras e o desaxuste demogr\u00e1fico poden enlentecer ou mesmo deter o crecemento da China \u00e1 medida que o s\u00e9culo progrese.\nAlg\u00fans autores tam\u00e9n cuestionan a definici\u00f3n de \u00absuperpotencia\u00bb, e argumentan que a s\u00faa grande econom\u00eda por si soa non ser\u00eda suficiente para cualificala como superpotencia, e fan notar que carece da influencia militar e cultural dos Estados Unidos.\nForzas armadas.\nAs Forzas Armadas da Rep\u00fablica Popular China est\u00e1n compostas polo Ex\u00e9rcito Popular de Liberaci\u00f3n (en chin\u00e9s simplificado, \u4e2d\u56fd\u4eba\u6c11\u89e3\u653e\u519b; pinyin, Zh\u014dnggu\u00f3 R\u00e9nm\u00edn Ji\u011bf\u00e0ngj\u016bn), que incl\u00fae as Forzas Terrestres, a Armada, a Forza A\u00e9rea e unha forza nuclear estrat\u00e9xica, o Segundo Corpo de Artiller\u00eda.\nCon 2,3 mill\u00f3ns de elementos activos, o Ex\u00e9rcito Popular de Liberaci\u00f3n ( EPL) \u00e9 a forza militar maior do mundo, comandada pola Comisi\u00f3n Militar Central (CMC). De acordo co goberno chin\u00e9s, o gasto na milicia en 2012 sumou 100 mil mill\u00f3ns de US$, o segundo orzamento militar maior do mundo. Con todo, outras naci\u00f3ns como Estados Unidos alegan que a China non informa o seu verdadeiro orzamento militar, que supostamente \u00e9 m\u00e1is alto que o orzamento oficial.\nO Ex\u00e9rcito Popular de Liberaci\u00f3n foi fundado o 1 de agosto de 1927 \u2014o que se pode ver reflectido nos caracteres chineses \u516b\u4e00 na s\u00faa insignia, que significan \u2018oito un\u2019, \u00e9 dicir, 1 de agosto\u2014 como a forza de combate do Partido Comunista na guerra civil chinesa, baixo o nome de Ex\u00e9rcito Vermello (en chin\u00e9s simplificado, \u7d05\u8ecd; pinyin, h\u00f3ngj\u016bn).\nDurante a segunda guerra mundial integrouse no Ex\u00e9rcito Nacional Revolucionario para combater a ocupaci\u00f3n xaponesa e, unha vez ga\u00f1ada a guerra, tomou a s\u00faa denominaci\u00f3n actual e proseguiu de novo de forma independente o enfrontamento cos nacionalistas que foron finalmente derrotados en 1949. Desde ent\u00f3n interveu en varios conflitos tanto en territorio chin\u00e9s como f\u00f3ra deste, como \u00e9 o caso do conflito sino-vietnamita ou as protestas da praza de Tian'anmen de 1989. Hu Jintao estableceu que os obxectivos do Ex\u00e9rcito Popular de Liberaci\u00f3n eran a consolidaci\u00f3n do status de mando do Partido Comunista; axudar a asegurar a soberan\u00eda, integridade territorial e seguridade dom\u00e9stica a fin de continuar o desenvolvemento, salvagardar os intereses expansionistas da China e axudar a manter a paz mundial.\nComo un pa\u00eds que ten armas nucleares reco\u00f1ecidas, China \u00e9 considerada unha potencia militar rexional e unha superpotencia militar emerxente.\nDe acordo co informe de 2013 do Departamento de Defensa dos Estados Unidos, o ex\u00e9rcito pos\u00fae entre cincuenta e setenta e cinco m\u00edsiles de longo alcance nucleares, xunto a outros de curto alcance. Con todo, comparado aos outros catro membros permanentes do Consello de Seguridade da ONU, China ten unha capacidade para realizar unha guerra expedicionaria relativamente limitada.\nPara remediar isto, desenvolveu numerosos proxectos \u2014o seu primeiro portaavi\u00f3ns entrou en servizo en 2012\u2014, e mant\u00e9n unha frota substancial de submarinos, inclu\u00eddos varios con poder nuclear e m\u00edsiles bal\u00edsticos. Ademais, China estableceu unha rede de relaci\u00f3ns militares co estranxeiro ao longo das principais rotas mar\u00edtimas.\nDesde principios do s\u00e9culo\u00a0XXI, fixo importantes progresos para modernizar a s\u00faa forza a\u00e9rea, como a compra do avi\u00f3n de combate ruso Sukhoi Su-30 e a fabricaci\u00f3n das s\u00faas propias aeronaves, como a Chengdu J-10, e as Shenyang J-11, J-15 e J-16. Ademais at\u00f3pase desenvolvendo os seus propios avi\u00f3ns furtivos e numerosos veh\u00edculos non tripulados. O ex\u00e9rcito tam\u00e9n desenvolveu e adquiriu m\u00faltiples sistemas avanzados de m\u00edsiles, inclu\u00eddos un m\u00edsil antisat\u00e9lites, m\u00edsiles de cruceiro e submarinos nucleares con ICBM.\nProblemas sociopol\u00edticos e dereitos humanos.\nO Movemento Democr\u00e1tico da China, os activistas sociais e alg\u00fans membros do PCCh reco\u00f1eceron a necesidade de reformas pol\u00edticas e sociais. Mentres que o control econ\u00f3mico relaxouse de modo significativo desde os anos 1970, as liberdades pol\u00edticas contin\u00faan moi restrinxidas. A constituci\u00f3n establece que os dereitos fundamentais dos cidad\u00e1ns incl\u00faen liberdade de expresi\u00f3n, liberdade de prensa, o dereito a un xu\u00edzo xusto, liberdade de culto, sufraxio universal e dereito de propiedade. Con todo, na pr\u00e1ctica estes decretos non brindan protecci\u00f3n significativa contra a persecuci\u00f3n criminal por parte do Estado. A censura dos discursos pol\u00edticos e da informaci\u00f3n, m\u00e1is notablemente en Internet, \u00e9 utilizada de maneira aberta e rutineira para calar as cr\u00edticas ao goberno e o mandato do Partido Comunista.\nEn 2013, Reporteiros Sen Fronteiras colocou a China no posto 173 de 179 pa\u00edses no seu \"\u00cdndice Anual de Liberdade de Prensa Mundial\".\nOs habitantes do campo que migran \u00e1s cidades frecuentemente son tratados como cidad\u00e1ns de segunda polo sistema de rexistro \"hukou\", o cal controla o acceso aos beneficios do estado.\nA mi\u00fado os dereitos de propiedade son escasamente protexidos, e os impostos desproporcionados afectan os cidad\u00e1ns m\u00e1is pobres. Con todo, desde principios dos anos 2000 abol\u00edronse ou reduciron varios impostos agropecuarios, e increment\u00e1ronse o n\u00famero de servizos sociais para os residentes de zonas rurais.\nAlg\u00fans gobernos estranxeiros, ONG e axencias de noticias critican constantemente a desprotecci\u00f3n dos dereitos humanos na China, ao alegar m\u00faltiples violaci\u00f3ns aos dereitos civ\u00eds como o encarceramento sen un xu\u00edzo, confesi\u00f3ns forzadas, tortura, extirpaci\u00f3n forzada de \u00f3rganos, restrici\u00f3ns aos dereitos fundamentais, e o uso excesivo da pena capital.\nO goberno suprime as manifestaci\u00f3ns de organizaci\u00f3ns que considera unha \u00abameaza potencial para a estabilidade social\u00bb, como foi o caso das protestas da Praza de Tian'anmen de 1989. Regularmente, o Estado chin\u00e9s \u00e9 acusado de reprimir en grande escala e violar os dereitos humanos de cidad\u00e1ns uigures, tibetanos, practicantes da disciplina espiritual de meditaci\u00f3n Falun Gong ou dos cristi\u00e1ns en clandestinidade, inclu\u00edndo campa\u00f1as de pol\u00edticas violentas, traslados forzosos e restrici\u00f3ns \u00e1 liberdade relixiosa.\nO goberno respondeu \u00e1s cr\u00edticas internacionais argumentando que a noci\u00f3n dos dereitos humanos debe tomar en conta o actual nivel de desenvolvemento econ\u00f3mico do pa\u00eds e o \u00abdereito do pobo \u00e1 subsistencia e desenvolvemento\u00bb.\nTam\u00e9n salienta o aumento na calidade de vida da poboaci\u00f3n, a taxa de alfabetizaci\u00f3n e a esperanza de vida desde os anos 1970, as\u00ed como as melloras na seguridade laboral e os esforzos por combater os desastres naturais como as inundaci\u00f3ns anuais do Yangtz\u00e9.\nAdemais, alg\u00fans pol\u00edticos chineses falaron en apoio \u00e1 democratizaci\u00f3n, a\u00ednda que outros permanecen m\u00e1is conservadores respecto diso.\nFix\u00e9ronse m\u00faltiples intentos por lograr reformas importantes; por exemplo, en novembro de 2013 o goberno anunciou os seus plans de abolir o moi criticado programa de reeducaci\u00f3n polo traballo.\nA\u00ednda que durante o s\u00e9culo\u00a0XXI o goberno chin\u00e9s volveuse m\u00e1is tolerante coas ONG que ofrecen soluci\u00f3ns pr\u00e1cticas e eficientes a varios problemas sociais, as actividades destas instituci\u00f3ns contin\u00faan sendo fortemente reguladas polo Estado.\nDivisi\u00f3ns administrativas.\nA Rep\u00fablica Popular da China artic\u00falase oficialmente en tres niveis:\nA Rep\u00fablica Popular da China mant\u00e9n o control administrativo sobre vinte e d\u00faas provincias e considera a Taiw\u00e1n como a s\u00faa provincia n\u00famero 23, malia que a illa de Taiw\u00e1n est\u00e1 gobernada independentemente pola Rep\u00fablica da China.\nA China tam\u00e9n conta con cinco subdivisi\u00f3ns chamadas oficialmente rexi\u00f3ns aut\u00f3nomas (Xinjiang, Mongolia Interior, T\u00edbet, Ningxia e Guangxi) nas que existe unha minor\u00eda \u00e9tnica e que te\u00f1en unha autonom\u00eda maior; catro municipios baixo xurisdici\u00f3n central (Pequ\u00edn, Tianjin, Shanghai e Chongqing) e d\u00faas rexi\u00f3ns administrativas especiais (Hong Kong e Macau), que gozan de certo grao de autonom\u00eda pol\u00edtica. Estas vinte d\u00faas provincias, cinco rexi\u00f3ns aut\u00f3nomas e catro concellos co\u00f1\u00e9cense en conxunto como a \u00abChina continental\u00bb, un termo que usualmente excl\u00fae a Hong Kong e Macau. Pola s\u00faa parte, o goberno da Rep\u00fablica da China non reco\u00f1ece ningunha destas divisi\u00f3ns administrativas, pois reclama toda a extensi\u00f3n da Rep\u00fablica Popular da China como parte do seu territorio.\nXeograf\u00eda.\nO territorio da Rep\u00fablica Popular da China est\u00e9ndese por gran parte da Asia Oriental. \u00c9 o segundo pa\u00eds maior do mundo por \u00e1rea territorial, despois de Rusia, e \u00e9 o terceiro ou cuarto por \u00e1rea total, logo de Rusia, Canad\u00e1 e, dependendo da definici\u00f3n de \u00e1rea total, Estados Unidos.\nUsualmente est\u00edmase a \u00e1rea total da China en ao redor de 9\u00a0600\u00a0000\u00a0km\u00b2.\nAs cifras espec\u00edficas var\u00edan de 9\u00a0572\u00a0900\u00a0km\u00b2 de acordo coa \"Encyclop\u00e6dia Britannica\", a 9\u00a0596\u00a0961\u00a0km\u00b2 segundo o Anuario Demogr\u00e1fico da ONU, e 9\u00a0596\u00a0960\u00a0km\u00b2 segundo \"The World Factbook\".\nCunha lonxitude total de 22\u00a0457\u00a0km, China pos\u00fae a fronteira terrestre m\u00e1is longa do mundo. Est\u00e9ndese desde a desembocadura do r\u00edo Yalu na fronteira con Corea do Norte, ata o golfo de Tonk\u00edn no l\u00edmite con Vietnam. China comparte fronteiras con catorce naci\u00f3ns, m\u00e1is que ning\u00fan outro pa\u00eds, e iguala o n\u00famero de veci\u00f1os de Rusia.\nLimita con Vietnam, Laos e Myanmar (Birmania) no Sueste asi\u00e1tico; con India, But\u00e1n, Nepal e Paquist\u00e1n na Asia do Sur; con Afganist\u00e1n, Taxiquist\u00e1n, Kirguizist\u00e1n e Casaquist\u00e1n na Asia Central; e con Rusia, Mongolia e Corea do Norte na Asia Oriental. Ademais, comparte fronteiras mar\u00edtimas con Corea do Sur, o Xap\u00f3n, Vietnam, Filipinas e Taiw\u00e1n.\nO territorio da China est\u00e9ndese entre as latitudes 18\u00b0 e 54\u00b0 N e as lonxitudes 73\u00b0 e 135\u00b0 E. O relevo var\u00eda de modo significativo ao longo da s\u00faa extensi\u00f3n cunha gran variedade de paisaxes diferentes. No leste, ao longo das costas do mar Amarelo e o mar da China Oriental, at\u00f3panse as extensas chairas aluviais densamente poboadas, mentres que m\u00e1is ao norte, nos bordos da meseta de Mongolia Interior, predominan os amplos pasteiros. Os outeiros e as cordilleiras baixas cobren o sur da China, mentres que os deltas dos dous principais r\u00edos chineses \u2014o Huang He e o Chang Jiang]\u2014 sit\u00faanse na rexi\u00f3n centro-leste. Outros r\u00edos importantes incl\u00faen o Xi, Mekong, Brahmaputra e Amur. Ao oeste as\u00edntanse as grandes cordilleiras, m\u00e1is notablemente os Himalaias. As mesetas altas abarcan os lugares m\u00e1is \u00e1ridos do norte, como os desertos de Taklamakan e de Gobi. Debido \u00e1 seca e a pr\u00e1cticas agr\u00edcolas prexudiciais, as tormentas de area convert\u00e9ronse en habituais na primavera. O deserto do Gobi estendeuse e \u00e9 o principal respons\u00e1bel destas tormentas que afectan o nord\u00e9s chin\u00e9s as\u00ed como Corea e o Xap\u00f3n. O punto m\u00e1is alto do mundo, o monte Everest (8848 msnm), at\u00f3pase na fronteira chin\u00e9s- nepalesa.\nO punto m\u00e1is baixo do pa\u00eds, e o terceiro m\u00e1is baixo do mundo, \u00e9 o leito lacustre seco do lago Ayding (-154 m) na depresi\u00f3n de Turf\u00e1n.\nClima.\nO clima da China est\u00e1 dominado en gran parte pola estaci\u00f3n seca e os monz\u00f3ns, que provocan unha pronunciada diferenza de temperaturas entre o inverno e o ver\u00e1n. No inverno, os ventos do norte que prove\u00f1en de latitudes m\u00e1is altas son secos e fr\u00edos; no ver\u00e1n, os vientos do sur que prove\u00f1en das zonas costeiras son c\u00e1lidos e h\u00famidos. O clima var\u00eda de rexi\u00f3n a rexi\u00f3n debido \u00e1 complexa orograf\u00eda do pa\u00eds, a\u00ednda que se poden diferenciar en tres grandes zonas. A zona monz\u00f3nica do leste, no que hai un clima h\u00famido; a zona seca do noroeste, onde o clima \u00e9 seco; e \u00f3 sur, na meseta do T\u00edbet, o clima \u00e9 fr\u00edo.\nO clima das monta\u00f1as caracter\u00edzase por unha gran cantidade de chuvias, particularmente entre os 600 e os 2000\u00a0msnm, onde as precipitaci\u00f3ns adoitan estar por riba dos 1000\u00a0mm, a\u00ednda que a partir dos 1000\u00a0msnm son en forma de neve.\nO oriente, a costa e o sur te\u00f1en un clima subtropical h\u00famido. \u00c9 un clima c\u00e1lido dominado polos monz\u00f3ns e ocasionalmente chegan ventos polares da zona de Siberia. As temperaturas oscilan entre os 15 e os 30\u00a0\u00b0C e as precipitaci\u00f3ns var\u00edan moito: m\u00e1is de 1000\u00a0mm no sur e menos de 500\u00a0mm no norte. O clima continental h\u00famido aparece no nord\u00e9s do pa\u00eds e nas zonas de transici\u00f3n entre o clima seco e o subtropical h\u00famido; as precipitaci\u00f3ns son menos abondosas \u2014entre 500\u00a0mm e 800\u00a0mm anuais\u2014, e as temperaturas son calorosas no ver\u00e1n e moi fr\u00edas no inverno, pola influencia do anticicl\u00f3n siberiano. En ocasi\u00f3ns chegan masas de aire do clima subtropical h\u00famido que traen chuvias e temperaturas c\u00e1lidas canda si.\nUn dos principais problemas ambientais na China \u00e9 a continua expansi\u00f3n dos seus desertos, particularmente o deserto de Gobi. A\u00ednda que as barreiras de \u00e1rbores plantadas dende a d\u00e9cada de 1970 reduciron a frecuencia das tormentas de area, as secas prolongadas, o esgotamento dos acu\u00edferos co descenso do nivel fre\u00e1tico contin\u00faan e provocan tormentas de po que invaden o norte da China cada primavera, e que en ocasi\u00f3ns se esparexen a outras partes do afastado Oriente, inclu\u00edndo Corea e o Xap\u00f3n. De acordo co supervisor de medio ambiente Sepa, a China perde 4.000\u00a0km\u00b2 por ano debido \u00e1 desertificaci\u00f3n. A calidade da auga, a erosi\u00f3n e o descontrol da contaminaci\u00f3n convert\u00e9ronse en problemas importantes que afectan as relaci\u00f3ns da China con outros pa\u00edses. O derretemento dos glaciares no Himalaia poder\u00eda levar a unha seca que afectar\u00eda a centos de mill\u00f3ns de persoas.\nFlora e fauna.\nA China \u00e9 un dos dezasete pa\u00edses megadiversos, e xace en d\u00faas das ecorrexi\u00f3ns maiores do mundo: a pale\u00e1rtica e a Indomalaia. Conta con m\u00e1is de 34.687 especies de anfibios, aves, mam\u00edferos, r\u00e9ptiles e plantas vasculares, o terceiro pa\u00eds m\u00e1is biodiverso da Tierra, s\u00f3 despois do Brasil e Colombia. De feito, \u00e9 fogar de 551 especies de mam\u00edferos (o 3\u00ba do mundo), 1.221 especies de paxaros (8\u00b0 do mundo), 424 especies de r\u00e9ptiles (7\u00b0 do mundo) e 333 especies de anfibios (7\u00b0 do mundo). Das especies end\u00e9micas de mam\u00edferos do pa\u00eds, destacan: o oso panda, o \"Rhinopithecus\", o tigre do sur da China, o \"Crossoptilon mantchuricum\", a \"Grus japonensis\", o \"Nipponia nippon\", o golfi\u00f1o branco de r\u00edo e o caim\u00e1n chin\u00e9s.\nDentro do seu territorio hai m\u00e1is de 32.000 especies de plantas vasculares e alberga unha gran variedade de bosques. Os bosques fr\u00edos de con\u00edferas predominan no norte e son o h\u00e1bitat de animais como o alce, o oso negro asi\u00e1tico e m\u00e1is de 120 especies de aves. No sotobosque de con\u00edferas h\u00famidas p\u00f3dese atopar bamb\u00fa. O teixo e o xenebreiro residen a maiores altitudes, onde o rododendro substit\u00fae o bamb\u00fa. Os bosques subtropicais, que predominan no centro e sur, son o fogar de m\u00e1is de 146.000 especies de flora. As selvas tropicais e estacionais, a\u00ednda que restrinxidas a Yunnan e Hainan, conte\u00f1en un cuarto de t\u00f3dalas especies animais e vexetais que se poden atopar no pa\u00eds. Na China medran m\u00e1is de 10.000 especies de fungos, dos cales, case 6.000 son fungos superiores. Outras especies de plantas importantes incl\u00faen: metasequoia, o cipr\u00e9s chin\u00e9s, a cathaya, o abeto chin\u00e9s, o alerce dourado, o pi\u00f1eiro taiwan\u00e9s, o cipr\u00e9s fuxiano, a davidia, a guatapercha e a campotecia.\nA vida silvestre chinesa comparte o seu h\u00e1bitat e \u00e9 presionada pola poboaci\u00f3n de \"Homo sapiens\" maior do mundo. Polo menos 840 especies animais at\u00f3panse ameazadas, vulnerables ou en perigo de extinci\u00f3n, principalmente debido \u00e1s actividades humanas, como a destruci\u00f3n do seu h\u00e1bitat, contaminaci\u00f3n e obtenci\u00f3n de alimentos, peles e ingredientes para a medicina tradicional.\nAs especies ameazadas est\u00e1n protexidas pola lei, e en 2005 exist\u00edan m\u00e1is de 2349 \u00e1reas protexidas que abarcaban unha \u00e1rea total de 149,95 mill\u00f3ns ha, o 15\u00a0% do territorio chin\u00e9s.\nO 11 de xu\u00f1o de 1992 o goberno asinou o Convenio sobre a Diversidade Biol\u00f3xica de R\u00edo de Xaneiro, e converteuse en membro da convenci\u00f3n o 5 de xaneiro de 1993.\nPosteriormente produciu o Plan Nacional de Acci\u00f3n e Estratexia de Biodiversidade, que tras unha revisi\u00f3n foi aceptado pola convenci\u00f3n o 21 de setembro de 2010.\nMedio ambiente.\nEn d\u00e9cadas recentes a China sufriu dunha severa contaminaci\u00f3n e deterioraci\u00f3n ambiental. A\u00ednda que as regulaci\u00f3ns como a Lei de Protecci\u00f3n Ambiental de 1979 son moi estritas, non son ben aplicadas, xa que a mi\u00fado son ignoradas polas comunidades locais e os funcionarios do goberno en favor dun r\u00e1pido crecemento econ\u00f3mico. China \u00e9 o pa\u00eds co segundo maior n\u00famero de mortos debido \u00e1 contaminaci\u00f3n do aire, despois da India . Prod\u00facense aproximadamente 1 mill\u00f3n de mortes anuais causadas pola exposici\u00f3n \u00e1 contaminaci\u00f3n do aire ambiental. A contaminaci\u00f3n urbana do aire \u00e9 un problema de sa\u00fade severo no pa\u00eds; o Banco Mundial estimou que dezaseis das vinte cidades m\u00e1is contaminadas do planeta est\u00e1n na China.\nTam\u00e9n \u00e9 o maior emisor de di\u00f3xido de carbono e foi clasificado como o d\u00e9cimo terceiro maior enemisor per c\u00e1pita.\nTen as\u00ed mesmo problemas de abastecemento e contaminaci\u00f3n na auga: case 298 mill\u00f3ns de chineses nas zonas rurais non te\u00f1en acceso a auga potable, e en 2011 o 40% dos r\u00edos do pa\u00eds estaban contaminados por refugallos industriais e agr\u00edcolas.\nE est\u00e1 a empeorar porque as secas son m\u00e1is severas, particularmente no nord\u00e9s.\nCon todo, China \u00e9 o pa\u00eds l\u00edder en investimentos en enerx\u00eda renovable, ao investir m\u00e1is de 52\u00a0000 mill\u00f3ns de d\u00f3lares en 2011; e \u00e9 un importante fabricante en tecnolox\u00edas para a enerx\u00eda renovable.\nPara 2009, m\u00e1is do 17 % da enerx\u00eda chinesa provi\u00f1a de fontes renovables, especialmente centrais hidroel\u00e9ctricas, coas que a China ten unha capacidade total instalada de 197 GW.\nEn 2011, o goberno anunciou os seus plans para investir catro bill\u00f3ns de iuans (US$ 618\u00a0550 mill\u00f3ns) en infraestrutura hidr\u00e1ulica e proxectos de desalinizaci\u00f3n nun prazo de dez anos, e para completar a construci\u00f3n dun sistema de prevenci\u00f3n de inundaci\u00f3ns e anti-secas para 2020.\nEn 2013, China iniciou un proxecto de cinco anos valorado en 277 mil mill\u00f3ns de d\u00f3lares para reducir a contaminaci\u00f3n do aire, particularmente no norte do pa\u00eds.\nEconom\u00eda.\nA\u00ednda que en 2014, e medido en termos de PIB nominal, China era a segunda econom\u00eda mundial (US$\u00a010,36\u00a0bill\u00f3ns) de acordo co Fondo Monetario Internacional (FMI), en termos de paridade de poder adquisitivo (US$\u00a017,63\u00a0bill\u00f3ns en 2014), a econom\u00eda chinesa era xa a primeira do mundo, por diante dos Estados Unidos. No ano 2012, o seu PIB PPA per c\u00e1pita foi de US$\u00a09055, mentres que o PIB nominal per c\u00e1pita foi de US$\u00a06071. En ambos os casos, est\u00e1 situado da orde da posici\u00f3n noventa entre pa\u00edses con maior PIB per c\u00e1pita.\nChina \u00e9 membro da Organizaci\u00f3n Mundial do Comercio (OMC) e \u00e9 a potencia mercantil maior do mundo, cuxas transacci\u00f3ns en 2012 tiveron un valor estimado de US$\u00a03,87 bill\u00f3ns. As s\u00faas reservas internacionais alcanzaron US$\u00a02,85 bill\u00f3ns no final do ano 2010, un incremento de 18,7% sobre o valor do ano anterior, por moito, as reservas maiores do mundo.\nPara 2009, China contaba cun estimado de US$\u00a01,6 bill\u00f3ns en valores dos Estados Unidos\nEn 2012, foi o maior receptor da investimento estranxeiro directo (IED) ao atraer m\u00e1is de US$\u00a0253 mil mill\u00f3ns.\nTam\u00e9n inviste no estranxeiro, o seu IED noutros pa\u00edses ascendeu a $62\u00a0400 mill\u00f3ns en 2012, e varias compa\u00f1\u00edas chinesas compraron un gran n\u00famero de empresas do estranxeiro.\nA s\u00faa taxa de cambio sobrevaluada provocou fricci\u00f3ns con outras das grandes econom\u00edas, e tam\u00e9n foi criticada pola fabricaci\u00f3n de grandes cantidades de produtos falsificados.\nA naci\u00f3n colocouse no posto vinte e nove do \"indice de competitividade global\" de 2013, a\u00ednda que o mesmo ano posicionouse no n\u00famero 136 de 179 pa\u00edses no \"\u00cdndice de Liberdade Econ\u00f3mica\".\nNo 2011, sesenta e un compa\u00f1\u00edas chinesas apareceron dentro do \"Fortune Global 500\".\nSegundo os seus ingresos totais de 2011, tres das dez compa\u00f1\u00edas m\u00e1is valiosas do mundo eran chinesas: Sinopec Group (5\u00b0), Corporaci\u00f3n Nacional de Petr\u00f3leo da China (6\u00b0) e State Grid (7\u00b0).\nNo 2012 m\u00e1is de 300 mill\u00f3ns de chineses pertenc\u00edan \u00e1 clase media, definida como aqueles cunha renda anual entre US$\u00a010\u00a0000 e US$\u00a060\u00a0000.\nDe acordo co \"Informe Hurun\", o n\u00famero de multimillonarios chineses pasou de 130 en 2009 a 251 en 2012, sendo deste xeito o segundo pa\u00eds con m\u00e1is multimillonarios no mundo.\nNo 2012, o mercado comerciante polo mi\u00fado chin\u00e9s tivo un valor de US$\u00a03,2 bill\u00f3ns e est\u00e1 a crecer a un ritmo maior ao 12\u00a0% anual, mentres que o mercado de bens luxosos expandiuse inmensamente e representou o 27,5\u00a0% do total global.\nCon todo, en anos recentes o r\u00e1pido crecemento econ\u00f3mico contribu\u00edu a crear unha severa inflaci\u00f3n, que produciu un aumento na regulaci\u00f3n e restrici\u00f3ns do goberno.\nChina ten un nivel moi alto de desigualdade econ\u00f3mica, que se incrementou nas \u00faltimas d\u00e9cadas; en 2012, o seu coeficiente de Gini foi de 0,474.\nHistoria econ\u00f3mica e crecemento.\nDesde a s\u00faa fundaci\u00f3n en 1949 e ata final de 1978, China era unha econom\u00eda planificada, similar \u00e1 Uni\u00f3n Sovi\u00e9tica. Logo da morte de Mao en 1976 e o final subsecuente da Revoluci\u00f3n Cultural, Deng Xiaoping e os novos l\u00edderes chineses comezaron a reformar o sistema econ\u00f3mico cara a unha econom\u00eda mixta, orientada a unha de mercado baixo o dominio dun s\u00f3 partido. Desmantelaron as granxas colectivas e privatizaron as terras, reestruturaron as empresas paraestatais e pecharon aquelas que xa non eran viables, o que provocou despedimentos masivos, fixeron que o comercio co exterior fose o seu principal obxectivo e estableceron as zonas econ\u00f3micas especiais na zona costeira, convertendo a China nunha das maiores potencias manufactureiras do mundo, sobre todo no sector da produci\u00f3n de electrodom\u00e9sticos, debido o baixo custo da man de obra (un traballador chin\u00e9s ten unha renda inferior \u00e1 metade dun mexicano). Isto levou a que o interior do pa\u00eds siga nunhas condici\u00f3ns terceiromundistas, mentres as provincias costeiras e, sobre todo, as cidades te\u00f1en a segunda maior clase media do planeta. \nDesde que comezou a liberalizaci\u00f3n econ\u00f3mica en 1978, China sempre estivo entre as econom\u00edas mundiais de m\u00e1is r\u00e1pido crecemento, que depende en gran parte dos investimentos e as exportaci\u00f3ns.\nDe acordo co FMI, entre 2001 e 2010 o crecemento econ\u00f3mico anual medio foi de 10,5\u00a0%. Entre 2007 e 2011, a s\u00faa taxa de crecemento foi equivalente \u00e1 suma de todos os pa\u00edses do G7. Segundo o \"\u00cdndice de Xeradores de Crecemento Global\" feito por Citigroup en febreiro de 2011, China ten unha taxa de crecemento moi alta entre o grupo.\nA s\u00faa alta produtividade, baixo custo da man de obra e a relativamente boa infraestrutura fix\u00e9rono un l\u00edder global da industria. Con todo, a econom\u00eda chinesa gasta moita enerx\u00eda e \u00e9 ineficiente; foi o maior consumidor de enerx\u00eda no 2010, depende do carb\u00f3n para a produci\u00f3n de m\u00e1is do 70\u00a0% da enerx\u00eda que utiliza, e en 2013 pasou aos Estados Unidos como o maior importador de petr\u00f3leo.\nO crecemento econ\u00f3mico e a industrializaci\u00f3n danaron o medio ambiente. A principios dos anos 2010, a taxa de crecemento comezou a desacelerarse debido aos seus problemas nos cr\u00e9ditos bancarios nacionais, a menor demanda das exportaci\u00f3ns chinesas e dificultades na econom\u00eda global.\nRelaci\u00f3ns econ\u00f3micas internacionais.\nEn 2000, o Congreso dos Estados Unidos aprobou as \u00abrelaci\u00f3ns normais permanentes de comercio\u00bb (PNTR) para permitir que as exportaci\u00f3ns chinesas entrasen coas mesmas tarifas baixas que os bens provenientes doutros pa\u00edses. China converteuse en membro da Organizaci\u00f3n Mundial do Comercio o 11 de decembro de 2001.\nEn 2004 propuxo a creaci\u00f3n do Cume da Asia Oriental (CAO) como un foro para combater os problemas de seguridade rexional.\nA CAO, que incl\u00fae \u00e1 ASEAN + Tres, India, Australia e Nova Zelandia, celebrou a s\u00faa primeira reuni\u00f3n en 2005. Tam\u00e9n \u00e9 membro fundador da Organizaci\u00f3n para a Cooperaci\u00f3n de Shanghai ( OCS), xunto con Rusia e as rep\u00fablicas da Asia Central.\nEn anos recentes, China xogou un papel importante para a creaci\u00f3n de \u00e1reas de libre comercio e pactos de seguridade entre os seus veci\u00f1os de Asia e o Pac\u00edfico.\nDesde o 1 de xaneiro do 2010 est\u00e1 en vigor a \u00c1rea de Libre Comercio ANSA-China entre os dez estados membros da Asociaci\u00f3n de Naci\u00f3ns do Sueste Asi\u00e1tico (ASEAN) e a Rep\u00fablica Popular da China.\nA \u00e1rea de Libre Comercio ANSA-China \u00e9 a maior zona de libre comercio en termos de poboaci\u00f3n e a terceira maior en termos de volume.\nChina ten un super\u00e1vit econ\u00f3mico moi significativo cos Estados Unidos, o seu principal mercado de exportaci\u00f3ns.\nA principios dos anos 2010, os pol\u00edticos estadounidenses argumentaron que o iuan chin\u00e9s estaba devaluado dun modo significativo, co que a China obti\u00f1a unha vantaxe inxusta nos negocios.\nEn d\u00e9cadas recentes, a naci\u00f3n seguiu a pol\u00edtica de achegarse aos gobernos africanos para o comercio e cooperaci\u00f3n bilateral; en 2012, o comercio chin\u00e9s-africano tivo un valor de US$\u00a0160 mil mill\u00f3ns.\nTam\u00e9n creou lazos m\u00e1is estreitos coas principais econom\u00edas suramericanas: \u00e9 o principal socio financeiro do Brasil e est\u00e1 a fomentar acordos estrat\u00e9xicos coa Arxentina.\nTurismo.\nO turismo converteuse nun factor importante na mellora da competitividade internacional do pa\u00eds.\nO sector tur\u00edstico medrou notablemente nos \u00faltimos anos; en 2007 supo\u00f1\u00eda un 6,1\u00a0% do seu PIB e est\u00edmase que en 2020 contribuir\u00e1 co 11\u00a0%.\nNo 2010, China era o terceiro pa\u00eds m\u00e1is visitado do mundo, con 55,7\u00a0mill\u00f3ns de visitantes internacionais.\nAdemais, esta rama vese moi beneficiada polo turismo nacional; en outubro de 2012, preto de 740 mill\u00f3ns de chineses viaxaron dentro das fronteiras do pa\u00eds.\nChina \u00e9 o segundo pa\u00eds do mundo con m\u00e1is lugares declarados Patrimonio da Humanidade pola Unesco, con 52, s\u00f3 detr\u00e1s de Italia.\nEntre os principais destinos tur\u00edsticos do pa\u00eds destacan: a Gran Muralla China, a Cidade Prohibida en Pequ\u00edn, o Mausoleo de Qin Shihuang, as Monta\u00f1as de Guilin, o r\u00edo Yangtz\u00e9, o palacio de Potala e o val de Jiuzhaigou.\nInfraestrutura.\nEnerx\u00eda.\nChina \u00e9 o pa\u00eds que m\u00e1is enerx\u00eda produce e consome en todo o mundo.\nEn 2012 xerou uns 4,94\u00a0bill\u00f3ns de kWh de enerx\u00eda el\u00e9ctrica, cunha capacidade el\u00e9ctrica instalada de 1 146 mill\u00f3ns de kW. En 2013, m\u00e1is do 70\u00a0% da enerx\u00eda producida no pa\u00eds xerouse con combustibles f\u00f3siles; a s\u00faa dependencia do carb\u00f3n provoca que sexa o maior produtor e consumidor deste mineral no mundo, ademais de ser o principal emisor de di\u00f3xido de carbono e outros gases de efecto invernadoiro do planeta.\nPara remediar isto, o goberno comezou a investir en novos proxectos para o aproveitamento da enerx\u00eda de fontes renovables, como a enerx\u00eda hidroel\u00e9ctrica, a enerx\u00eda e\u00f3lica, a enerx\u00eda solar, a enerx\u00eda xeot\u00e9rmica, a biomasa e os biocombustibles.\nDe feito, China \u00e9 un dos pa\u00edses onde a enerx\u00eda e\u00f3lica e solar experimentou un crecemento m\u00e1is vertixinoso e, en poucos anos, converteuse no pa\u00eds con maior potencia instalada de ambas as tecnolox\u00edas.\nChina en 2017 contaba tam\u00e9n con trinta e oito reactores nucleares en operaci\u00f3n en todo o seu territorio, mentres que outros dezanove at\u00f3panse en construci\u00f3n; en 2012, a enerx\u00eda nuclear representaba soamente o 1,1\u00a0% da capacidade total instalada.\nDe igual maneira, no 2016 a s\u00faa produci\u00f3n de petr\u00f3leo ascendeu a m\u00e1is de 3,98\u00a0mill\u00f3ns de barr\u00eds por d\u00eda, o sexto produtor do mundo.\nA pesar disto, o crecemento econ\u00f3mico constante provoca que esta produci\u00f3n sexa insuficiente para satisfacer as demandas do pa\u00eds, polo que ten que importar petr\u00f3leo de Rusia, Medio Oriente, Asia Central e \u00c1frica.\nNo 2013, China superou aos Estados Unidos como o maior importador de petr\u00f3leo cru no mundo, pois case a metade do petr\u00f3leo utilizado na China prov\u00e9n do estranxeiro.\nTelecomunicaci\u00f3ns.\nEn setembro de 2013, China ti\u00f1a o maior n\u00famero de tel\u00e9fonos m\u00f3biles no mundo, con m\u00e1is de mil mill\u00f3ns de usuarios activos.\nTam\u00e9n ten o maior n\u00famero de usuarios de Internet e de banda larga, con m\u00e1is de 591 mill\u00f3ns de internautas en 2013, o equivalente a case o 44\u00a0% da poboaci\u00f3n.\nUn informe do 2013 atopou que a velocidade de conexi\u00f3n a Internet media era de 3,14\u00a0MB/s.\nNese mesmo ano, China contaba co 24\u00a0% dos aparellos conectados a Internet en todo o mundo.\nChina Telecom e China Unicom, os dous provedores de banda larga maiores do mundo, acaparan o 20\u00a0% dos usuarios de Internet do planeta. China Telecom ten m\u00e1is de 50 mill\u00f3ns de clientes, mentres que China Unicom proporciona servizo a m\u00e1is de 40 mill\u00f3ns.\nVarias compa\u00f1\u00edas de telecomunicaci\u00f3ns, especialmente Huawei e ZTE, foron acusadas de espionaxe por parte do ex\u00e9rcito chin\u00e9s.\nTransporte.\nDesde o final dos anos 1990, a rede nacional de estradas expandiuse de modo significativo mediante a creaci\u00f3n da rede de autoestradas co\u00f1ecida como Sistema Nacional de Autoestradas Principais ( SNAP). En 2011, as s\u00faas autoestradas ti\u00f1an unha lonxitude de m\u00e1is de 85\u00a0000 km, unha das maiores do mundo.\nO n\u00famero de veh\u00edculos particulares incrementouse rapidamente, de modo que en 2009 superou aos Estados Unidos como o maior mercado automobil\u00edstico, con vendas que excederon os 13,6 mill\u00f3ns de unidades.\nOs analistas pred\u00edn que as vendas anuais de autom\u00f3biles poden elevarse ata 40 mill\u00f3ns para 2020.\nUn efecto colateral deste r\u00e1pido crecemento na rede de estradas \u00e9 o aumento nos accidentes automobil\u00edsticos, a\u00ednda que se cita a escasa lexislaci\u00f3n viaria como unha posible causa \u2014en 2011 preto de 62\u00a0000 chineses morreron nun accidente\u2014.\nNas zonas urbanas, as bicicletas a\u00ednda son un medio de transporte bastante com\u00fan, a pesar da prevalencia dos autom\u00f3biles; en 2012, hab\u00eda aproximadamente 470 mill\u00f3ns de bicicletas na China.\nOs ferrocarr\u00eds chineses, propiedade do Estado, son os m\u00e1is utilizados a nivel internacional, pois transportan a cuarta parte dos pasaxeiros e mercador\u00edas por ferrocarril no mundo.\nDebido \u00e1 gran demanda, o sistema tende a sobresaturarse, particularmente durante as festividades, como o \" Chunyun\" durante o Ano Novo Chin\u00e9s. Tan s\u00f3 en 2010, a rede de ferrocarr\u00eds est\u00edmase que transportou a 1\u00a0800 mill\u00f3ns de pasaxeiros.\nChina pos\u00fae m\u00e1is de 9\u00a0676 km de v\u00edas de alta velocidade.\nEn decembro de 2012, inaugurouse o primeiro tramo do ferrocarril de alta velocidade m\u00e1is longo do mundo, que unir\u00e1 Pequ\u00edn con Guangzhou.\nEsp\u00e9rase que m\u00e1is de 16\u00a0000 km destas v\u00edas estean operativas para 2020.\nO sistema do metro tam\u00e9n se est\u00e1 desenvolvendo de maneira r\u00e1pida nas principais cidades, xa sexa como subterr\u00e1neo ou como tren lixeiro.\nTam\u00e9n est\u00e1 a producir o seu propio sistema de posicionamento e localizaci\u00f3n por sat\u00e9lite, chamado Beidou, que comezou a ofrecer servizos de navegaci\u00f3n comercial en Asia no 2012, e plan\u00e9ase que a s\u00faa cobertura de todo o continente sexa para 2020.\nNo 2013, m\u00e1is de dous terzos dos aeroportos en construci\u00f3n de todo o mundo atop\u00e1banse na China, e Boeing espera que a frota comercial activa no pa\u00eds crecer\u00e1 de 1910 avi\u00f3ns en 2011 a 5980 no 2031. Con todo o 80\u00a0% do espazo a\u00e9reo chin\u00e9s permanece restrinxido s\u00f3 para uso militar, e as aerol\u00edneas chinesas foron oito das dez peores empresas a\u00e9reas de Asia en termos de atrasos.\nNo 2011 o Aeroporto Internacional de Pequ\u00edn era o segundo m\u00e1is transitado do mundo, cun tr\u00e1fico de pasaxeiros de 78\u00a0675\u00a0058 persoas. O segundo m\u00e1is importante \u00e9 o Aeroporto Internacional de Hong Kong, o d\u00e9cimo aeroporto m\u00e1is transitado a nivel internacional cun tr\u00e1fico de 53\u00a0328\u00a0613 de pasaxeiros. O terceiro e cuarto en importancia son o Aeroporto Internacional Baiyun en Cant\u00f3n e o Aeroporto Internacional Pudong en Shanghai \u2014o 19.\u00ba e 20.\u00ba m\u00e1is transitados no mundo\u2014, con 45,04 e 41,44\u00a0mill\u00f3ns de pasaxeiros, respectivamente.\nAbastecimento de auga e saneamento.\nA infraestrutura de subministraci\u00f3n de auga e saneamento na China enfr\u00f3ntase a desaf\u00edos como a r\u00e1pida urbanizaci\u00f3n, as\u00ed como a escaseza de auga, a contaminaci\u00f3n e a poluci\u00f3n. Segundo os datos presentados polo Programa Conxunto de Vixilancia para o Abastecemento de Auga e o Saneamento da OMS e UNICEF en 2015, aproximadamente o 36% da poboaci\u00f3n rural da China a\u00ednda non ti\u00f1a acceso a un saneamento mellorado. O Proxecto de Transferencia de Auga Sur-Norte en curso ten a intenci\u00f3n de reducir a escaseza de auga no norte.\nDemograf\u00eda.\nO censo nacional de 2010 rexistrou que a poboaci\u00f3n da Rep\u00fablica Popular da China era de aproximadamente 1\u00a0370\u00a0536\u00a0875 habitantes. Preto do 16,6\u00a0% era menor de catorce anos, 70,14\u00a0% ti\u00f1a entre 15 e 59 anos e 13,26\u00a0% ti\u00f1a m\u00e1is de sesenta anos. Extimase que a taxa de crecemento demogr\u00e1fico en 2013 foi de 0,46\u00a0%.\nChina adoitaba ter a maior parte dos pobres do mundo o igual que adoita ter a gran parte da clase media do mundo. \nA\u00ednda que \u00e9 un pa\u00eds de renda media segundo o est\u00e1ndar occidental, o r\u00e1pido crecemento da China sacou centos de mill\u00f3ns de persoas da pobreza desde 1978. Con todo, est\u00edmase que preto de 10\u00a0% da poboaci\u00f3n a\u00ednda vive baixo a li\u00f1a de pobreza de 1\u00a0 USD por d\u00eda; esta cifra descendeu do 64\u00a0% en 1978.\nDesde o final de 2007 o desemprego urbano mantense en ao redor do 4\u00a0%, a\u00ednda que a taxa de desemprego en todo o pa\u00eds foi do 6,4\u00a0% en 2013.\nDadas as preocupaci\u00f3ns sobre o crecemento da poboaci\u00f3n, China nunha tentativa de limitar a s\u00faa poboaci\u00f3n adoptou un l\u00edmite de dous fillos durante a d\u00e9cada de 1970 e, en 1979, comezou a avogar por un l\u00edmite a\u00ednda m\u00e1is estrito a un s\u00f3 fillo e nas zonas rurais a dous cando o primeiro \u00e9 nena. Debido a que os nenos son considerados economicamente m\u00e1is \u00fatiles nas \u00e1reas rurais, existe un alto \u00edndice de abortos e de abandono de recentemente nadas, para tentar asegurar que o segundo neno sexa home. Isto d\u00e1 como resultado unha proporci\u00f3n entre sexos de 115 nenos nacidos por cada 100 nenas, o cal \u00e9 todo o contrario ao \u00edndice natural, a\u00ednda que \u00e9 compar\u00e1bel co que sucede en Corea do Sur. Isto levou \u00e1s autoridades a salientar a importancia da muller e chegouse a prohibir a utilizaci\u00f3n de m\u00e9todos m\u00e9dicos para predicir o sexo do feto. A partir de mediados da d\u00e9cada de 1980, con todo, dada a impopularidade dos l\u00edmites estritos, China comezou a permitir algunhas excepci\u00f3ns importantes, particularmente nas \u00e1reas rurais, o que resultou no que na realidade foi unha pol\u00edtica infantil de \"1.5\" desde mediados da d\u00e9cada de 1980 ata 2015 (as minor\u00edas \u00e9tnicas estaban exentas do l\u00edmite dun fillo). A seguinte flexibilizaci\u00f3n importante da pol\u00edtica promulgouse en decembro de 2013, o que permite \u00e1s familias ter dous fillos se un dos pais \u00e9 fillo \u00fanico. En 2016, a pol\u00edtica dun fillo substitu\u00eduse por unha pol\u00edtica de dous fillos. \nA pol\u00edtica, xunto coa preferencia tradicional chinesa polos nenos, puido contribu\u00edr a un desequilibrio na proporci\u00f3n de sexos ao nacer. Os datos do censo de 2010 implican que a taxa de fecundidade total pode estar ao redor de 1,4, a\u00ednda que debido \u00e1 subnotificaci\u00f3n de nacementos pode estar m\u00e1is preto de 1,5\u20131,6. Segundo e se mesmo censo, a proporci\u00f3n de sexos ao nacer foi de 118,06 nenos por cada 100 nenas, que est\u00e1 m\u00e1is al\u00f3 do rango normal de ao redor de 105 nenos por cada 100 nenas. As\u00ed mesmo tam\u00e9n atopou que os homes representaban o 51,27 por cento da poboaci\u00f3n total. [463] Con todo, a proporci\u00f3n de sexos na China est\u00e1 m\u00e1is equilibrada que en 1953, cando os homes representaban o 51,82 por cento da poboaci\u00f3n total.\nCun incremento duns 10 mill\u00f3ns de habitantes anuais, est\u00edmase que no 2043 ter\u00e1 uns 1.550 mill\u00f3ns de poboadores.\nPoboaci\u00f3n total: 1.295,33 mill\u00f3ns de habitantes\nPoboaci\u00f3n urbana: 455,94 mill\u00f3ns de persoas (36.09%)\nPoboaci\u00f3n rural: 807,39 mill\u00f3ns de persoas (63.91%)\nTaxa de Crecemento Demogr\u00e1fico Natural: 1.07%\nEtnicidade.\nA China reco\u00f1ece oficialmente cincuenta e seis grupos \u00e9tnicos, o m\u00e1is numeroso destes \u00e9 o han, que constit\u00fae o 91,51\u00a0% da poboaci\u00f3n total. Os han \u2014o grupo \u00e9tnico maior do mundo\u2014 superan en n\u00famero as demais etnias en todas as provincias, exceptuando o T\u00edbet e Xinjiang.\nSegundo o censo de 2010, as minor\u00edas \u00e9tnicas representan o 8,49\u00a0% da poboaci\u00f3n. As etnias minoritarias est\u00e1n repartidas principalmente pola zona oeste do pa\u00eds, cada unha ten a s\u00faa propia historia e subtipos dentro das mesmas. Entre as grandes minor\u00edas \u00e9tnicas incl\u00faense os zhuang (16 mill\u00f3ns), manch\u00fas (10 mill\u00f3ns), hui ( 9 mill\u00f3ns), miao (8 mill\u00f3ns), uigures (7 mill\u00f3ns), yi (7 mill\u00f3ns), tujia (5,75 mill\u00f3ns), mongois (5 mill\u00f3ns), tibetanos (5 mill\u00f3ns), buyei (3 mill\u00f3ns) e coreanos (2 mill\u00f3ns).\nComparado co censo de 2000, os han creceron un 5,74\u00a0%, \u00e9 dicir 66\u00a0537\u00a0177 habitantes, mentres que a poboaci\u00f3n das cincuenta e cinco minor\u00edas combinadas creceu un 6,92\u00a0%, \u00e9 dicir 7\u00a0362\u00a0627 habitantes. O censo de 2010 rexistrou un total de 593\u00a0832 cidad\u00e1ns estranxeiros vivindo na China. Os grupos maiores provi\u00f1an de Corea do Sur (120\u00a0750), Estados Unidos (71\u00a0493) e o Xap\u00f3n (66\u00a0159).\nIdiomas.\nOs idiomas m\u00e1is falados no pa\u00eds pertencen \u00e1 familia de linguas sino-tibetanas, a mi\u00fado englobadas baixo a denominaci\u00f3n de \u00abidioma chin\u00e9s\u00bb.\nEste macroidioma est\u00e1 conformado por varios dialectos; os m\u00e1is falados destes son: o mandar\u00edn \u2014falado polo 70\u00a0% da poboaci\u00f3n\u2014, o wu \u2014inclu\u00eddo o shanghain\u00e9s\u2014, o yue \u2014inclu\u00eddo o canton\u00e9s e o toisan\u00e9s\u2014, o min \u2014inclu\u00eddo o hokkien e o teochew\u2014, o xiang, o gan e o hakka. As minor\u00edas \u00e9tnicas utilizan amplamente algunhas linguas non sin\u00edticas como o zhuang, o mongol, o tibetano, o uyghur, o hmong e o coreano.\nO mandar\u00edn est\u00e1ndar, unha variedade do mandar\u00edn baseada no dialecto de Pequ\u00edn, \u00e9 a lingua oficial da China e \u00e9 utilizado como \"lingua franca\" entre as persoas con distinto contexto ling\u00fc\u00edstico.\nO chin\u00e9s cl\u00e1sico foi a forma de escritura est\u00e1ndar durante miles de anos e permitiu a comunicaci\u00f3n escrita entre falantes dos distintos idiomas e dialectos existentes naquela \u00e9poca. O alfabeto vernacular chin\u00e9s, ou \"baihua\", \u00e9 a escritura est\u00e1ndar, baseada no dialecto mandar\u00edn e popularizada polas novelas da \u00e9poca da dinast\u00eda Ming.\nA principios do s\u00e9culo\u00a0XX foi adoptada como o est\u00e1ndar nacional, con algunhas modificaci\u00f3ns. O chin\u00e9s cl\u00e1sico a\u00ednda fai parte do plan de estudos da escola secundaria, polo que os chineses a\u00ednda saben utilizalo ata certo nivel.\nDesde a s\u00faa promulgaci\u00f3n en 1956, os caracteres chineses simplificados convert\u00e9ronse no alfabeto est\u00e1ndar oficial usado para escribir o idioma chin\u00e9s no territorio da China continental, substitu\u00edndo o uso dos caracteres chineses tradicionais\nRelixi\u00f3n.\nA constituci\u00f3n garante a liberdade de culto, a\u00ednda que as organizaci\u00f3ns relixiosas que carecen de aprobaci\u00f3n oficial poden ser suxeitas a persecuci\u00f3n do Estado.\nAs estat\u00edsticas sobre relixi\u00f3n na China var\u00edan. Unha enquisa de 2007 atopou que 31,4\u00a0% dos chineses maiores de 16 anos ti\u00f1an unha relixi\u00f3n, mentres que un estudo de 2006 fixo o mesmo achado nun 46\u00a0%.\nA trav\u00e9s de milenios, a civilizaci\u00f3n chinesa foi influenciada por varios movementos relixiosos. As \"San Jiao\" \u2014\u2018tres doutrinas\u2019 ou \u2018tres relixi\u00f3ns\u2019\u2014 da China son o confucianismo, o budismo e o tao\u00edsmo, que historicamente tiveron un impacto importante no desenvolvemento da cultura chinesa.\nO sincretismo destes tres sistemas de crenzas, a mi\u00fado en forma de tradici\u00f3ns relixiosas populares, a\u00ednda \u00e9 un fen\u00f3meno com\u00fan na China.\nUn estudo de 2008 realizado a alde\u00e1ns de seis provincias atopou que:\nUnha enquisa do 2007 feita por Horizon Research Consultancy Group achou que os individuos que se identificaban como budistas correspond\u00edan ao 11-16\u00a0% dos adultos chineses, mentres que os cristi\u00e1ns comprend\u00edan preto do 3-4\u00a0% e os musulm\u00e1ns aproximadamente o 1\u00a0%.\nAlgunhas das minor\u00edas \u00e9tnicas practican relixi\u00f3ns \u00e9tnicas propias \u2014o dongbaismo \u00e9 a relixi\u00f3n tradicional dos naxi, o mo\u00edsmo dos zhuang e o ru\u00edsmo dos qiang\u2014. A relixi\u00f3n tradicional nativa do T\u00edbet \u00e9 o b\u00f6n, a\u00ednda que a maior\u00eda dos tibetanos seguen o budismo tibetano, unha forma do Vajrayana.\nEducaci\u00f3n.\nEn 1949, Mao impulsa unha pol\u00edtica de alfabetizaci\u00f3n (s\u00f3 o 20 % da poboaci\u00f3n pod\u00eda ler en 1949, comparado co 65,5 % trinta anos despois). A partir de 2018 , o 96% da poboaci\u00f3n maior de 15 anos est\u00e1 alfabetizada.\nDesde 1986, a educaci\u00f3n obrigatoria comprende a educaci\u00f3n primaria e media, que xuntas totalizan nove anos.\nNo 2010, preto do 82,5\u00a0% dos estudantes continuaron a s\u00faa educaci\u00f3n en escolas secundarias.\nO \"gaokao\", o exame nacional de admisi\u00f3n \u00e1 universidade, \u00e9 un pre-requisito para entrar na maior\u00eda das instituci\u00f3ns de educaci\u00f3n superior. En 2010, 27\u00a0% dos graduados da escola secundaria continuaron coa educaci\u00f3n superior.\nA orientaci\u00f3n vocacional est\u00e1 dispo\u00f1ible para os estudantes nos niveis secundarios e terciarios.\nEn febreiro de 2006, o goberno comprometeuse a prover de forma totalmente gratu\u00edta os primeiros nove anos de educaci\u00f3n, inclu\u00edndo libros de texto e colexiaturas.\nO investimento anual en educaci\u00f3n pasou de menos de US$ 50 mil mill\u00f3ns en 2003 a m\u00e1is de US$ 250 mil mill\u00f3ns en 2011.\nCon todo, existen unha gran desigualdade no orzamento educativo. Por exemplo, en 2010 o gasto anual en educaci\u00f3n secundaria en Pequ\u00edn foi de preto de US$ 3300 por alumno; en Guizhou, unha das provincias m\u00e1is pobres, non superou os US$ 530 por alumno.\nNo 2012, inscrib\u00edronse preto do 89,0\u00a0% dos chineses en idade para cursar a escola secundaria.\nPara 2007 hab\u00eda 396\u00a0567 primarias, 94\u00a0116 secundarias e 2236 instituci\u00f3ns de educaci\u00f3n superior.\nNo 2010 o 94\u00a0% da poboaci\u00f3n maior de 15 anos sab\u00eda ler e escribir, comparado co 20\u00a0% de 1950.\nCabe resaltar que os estudantes de Shanghai alcanzaron os mellores resultados en matem\u00e1ticas, ciencias e literatura no exame do Informe PISA do 2012, unha avaliaci\u00f3n mundial do desempe\u00f1o acad\u00e9mico dos estudantes de 15 anos.\nA pesar dos altos resultados, a educaci\u00f3n chinesa tam\u00e9n se enfrontou a cr\u00edticas tanto nacionais como internacionais pola s\u00faa \u00e9nfase na aprendizaxe baseada na memorizaci\u00f3n e a s\u00faa fenda na calidade das \u00e1reas rurais con respecto \u00e1s urbanas.\nSa\u00fade.\nA Comisi\u00f3n Nacional de Sa\u00fade, xunto coas s\u00faas contrapartes a nivel provincial, enc\u00e1rganse de supervisar as necesidades sanitarias da poboaci\u00f3n.\nDesde inicios dos anos 1950, a pol\u00edtica sanitaria chinesa caracter\u00edzase por unha \u00e9nfase na sa\u00fade p\u00fablica e a medicina preventiva. Nesa \u00e9poca, o Partido Comunista comezou a campa\u00f1a patri\u00f3tica de sa\u00fade, cuxo obxectivo era mellorar a sanidade e a hixiene, as\u00ed como o tratamento e prevenci\u00f3n de varias enfermidades. Algunhas doenzas como o c\u00f3lera, a febre tifoide e a escarlatina, que anteriormente eran com\u00fans na China, foron case erradicadas pola campa\u00f1a. Logo de que Deng Xiaoping comezase a po\u00f1er en funcionamento as reformas econ\u00f3micas en 1978, a sa\u00fade da poboaci\u00f3n mellorou rapidamente grazas a unha mellor nutrici\u00f3n, a\u00ednda que moitos dos servizos de sa\u00fade gratu\u00edtos que se ofrecian no campo desapareceron xunto \u00e1s comunas populares. A atenci\u00f3n \u00e1 sa\u00fade na China case se privatizou e experimentou un aumento importante en canto \u00e1 s\u00faa calidade. No 2009, o goberno comezou unha iniciativa de tres anos para prover atenci\u00f3n \u00e1 sa\u00fade cun custo de 124 mil mill\u00f3ns de d\u00f3lares; como resultado, dous anos despois o 95\u00a0% dos seus habitantes contaban con seguridade social.\nChina \u00e9 o terceiro provedor m\u00e1is importante de f\u00e1rmacos, pero a s\u00faa poboaci\u00f3n sofre do desenvolvemento e distribuci\u00f3n de medicamentos falsificados.\nA esperanza de vida ao nacer \u00e9 de 75 anos, e a taxa de mortalidade infantil \u00e9 de 12 por cada 1000 habitantes.\nAmbos os \u00edndices melloraron de modo significativo desde mediados do s\u00e9culo\u00a0XX. A incidencia de nenos con baixo peso debido \u00e1 desnutrici\u00f3n declinou do 33,1\u00a0% en 1990 ao 9,9\u00a0% no 2010.\nA pesar das melloras importantes na sa\u00fade e a construci\u00f3n de instalaci\u00f3ns m\u00e9dicas avanzadas, China ten varios problemas de sa\u00fade p\u00fablica emerxentes, como as enfermidades respiratorias causadas pola contaminaci\u00f3n do aire, centos de mill\u00f3ns de fumadores e un incremento na obesidade entre os mozos de zonas urbanas.\nEn 2010, a contaminaci\u00f3n a\u00e9rea causou a morte de 1,2 mill\u00f3ns de persoas.\nA numerosa poboaci\u00f3n e as cidades densamente poboadas provocan serios brotes de enfermidades, como o brote de SARS de 2003, a\u00ednda que desde ent\u00f3n isto cont\u00edvose en larga medida.\nA pandemia de COVID-19 identificouse por primeira vez en Wuhan en decembro de 2019. A\u00ednda que a pandemia de COVID-19 identificouse por primeira vez en Wuhan, non hai evidencia cient\u00edfica convincente sobre a orixe do virus e estanse levando a cabo m\u00e1is estudos ao redor do mundo sobre unha posible orixe do virus. O goberno chin\u00e9s foi criticado polo seu manexo da epidemia e acusado de ocultar o alcance do brote antes que se convertese nunha pandemia internacional.\nUrbanizaci\u00f3n.\nA poboaci\u00f3n chinesa urbanizouse de modo significativo nas \u00faltimas d\u00e9cadas. A porcentaxe dos seus habitantes que viven en zonas urbanas pasou do 20\u00a0% en 1980 a o 60\u00a0% no 2019.\nNo 2012 hab\u00eda m\u00e1is de 262\u00a0mill\u00f3ns de inmigrantes traballando nas cidades, a maior\u00eda emigrou das \u00e1reas rurais en busca de emprego Est\u00edmase que a poboaci\u00f3n urbana da China alcanzar\u00e1 os 1.000 mill\u00f3ns de habitantes no 2030, o que poder\u00eda equivaler a unha oitava parte da poboaci\u00f3n mundial.\nA China ten m\u00e1is de 160 cidades cuxa poboaci\u00f3n supera o mill\u00f3n de habitantes, inclu\u00eddas sete megacidades (aglomeraci\u00f3ns con m\u00e1is de dez mill\u00f3ns de residentes): Chongqing, Shanghai, Pequ\u00edn, Guangzhou, Tianjin, Shenzhen e Wuhan. Shanghai \u00e9 a \u00e1rea urbana m\u00e1is poboada da China, mentres que Chongqing \u00e9 a cidade maior propiamente dita.\nPara 2025, crese que o pa\u00eds albergar\u00e1 221 cidades con m\u00e1is dun mill\u00f3n de habitantes. Con todo, estas estimaci\u00f3ns poden verse afectadas pola extensa poboaci\u00f3n flotante de traballadores migrantes, os cales fan dif\u00edcil a realizaci\u00f3n de censos nas zonas urbanas.\nCultura.\nDesde tempos antigos, a cultura chinesa foi influenciada fortemente polo confucianismo e as filosof\u00edas conservadoras. Durante gran parte da era din\u00e1stica, a oportunidade de subir na pir\u00e1mide social present\u00e1base ao obter un bo desempe\u00f1o no prestixioso exame imperial, cuxos orixes se remontan \u00e1 dinast\u00eda Han.\nA \u00e9nfase literaria da proba afectou a percepci\u00f3n xeral do refinamento cultural na China, de modo que se pensaba que a caligraf\u00eda, poes\u00eda e a pintura eran formas de arte superiores \u00e1 danza ou o teatro. A cultura chinesa ten salientado un sentido profundo de historia e unha perspectiva de introspecci\u00f3n nacional. Os exames e a cultura de m\u00e9ritos a\u00ednda son moi valorados na China actual.\nOs primeiros l\u00edderes da Rep\u00fablica Popular da China naceron durante a orde imperial tradicional, pero foron influenciados polo Movemento do Catro de Maio e os ideais reformistas. Buscaban cambiar alg\u00fans aspectos tradicionais da cultura, como a posesi\u00f3n das terras, o sexismo e o sistema de educaci\u00f3n confucianista; ao mesmo tempo en que preservaban outros, como a estrutura familiar e a cultura de obediencia ao Estado. Alg\u00fans observadores viron o per\u00edodo que seguiu ao establecemento da Rep\u00fablica Popular en 1949 como unha continuaci\u00f3n da China tradicional das dinast\u00edas, mentres que outros afirmaron que o mandato do Partido Comunista danara os alicerces da cultura chinesa, especialmente por medio de movementos pol\u00edticos como a Revoluci\u00f3n Cultural dos anos 1960, onde destru\u00edron moitos aspectos tradicionais da s\u00faa cultura, e denunci\u00e1ronos como \u00ab retr\u00f3gradas e dani\u00f1os\u00bb ou \u00abvestixios do feudalismo\u00bb. Moitos aspectos importantes da moral e a cultura chinesa, como o confucianismo, a arte, a literatura e as artes esc\u00e9nicas como a \u00f3pera de Pequ\u00edn, foron alterados para cumprir as pol\u00edticas do goberno e a propaganda daquel tempo.\nO acceso aos medios de comunicaci\u00f3n estranxeiros a\u00ednda permanece restrinxido; s\u00f3 se permiten proxectar 34 pel\u00edculas estranxeiras por ano nos cinemas chineses.\nHoxe en d\u00eda o goberno acepta numerosos elementos da cultura chinesa tradicional como parte integral da sociedade chinesa. Co xurdimento do nacionalismo chin\u00e9s e o final da Revoluci\u00f3n Cultural, est\u00e1 a presentarse un forte renacemento en varias formas da arte, literatura, m\u00fasica, cine, moda e arquitectura, e as artesan\u00edas espertaron un grande interese nacional e mesmo ata nivel mundial.\nArte.\nA arquitectura tradicional chinesa est\u00e1 influ\u00edda pola arte greco-budista do s\u00e9culo\u00a0I\u00a0d.\u00a0C.\nSon construci\u00f3ns xeralmente de madeira e ladrillo. As columnas adoitan ter unha altura baixa e carecen de capitel. As cubertas contan con beirados grosos e encorvados lixeiramente cara a arriba. Ademais, \u00fasanse variadas decoraci\u00f3ns policromadas, como azulexos, baldosas de porcelana, incrustaci\u00f3ns, campas e xoguetes; con gran variedade de detalles. Despois da creaci\u00f3n da Rep\u00fablica Popular, a arquitectura modernizouse e en 1980 empezou a diversificarse.\nA pintura chinesa data duns 5000\u00a0anos, \u00e9poca en que os chineses debuxaban imaxes de persoas e animais nas rocas con tinguiduras feitas con mineral, e fac\u00edan debuxos de diversos obxectos de cer\u00e1mica.\nDespois, gravaron debuxos e motivos m\u00edsticos en pezas de bronce. Os poucos que se atoparon verif\u00edcannos como era esa pintura; son pintados en seda e calc\u00falase que se pintaron ao redor duns 2000\u00a0anos antes.\nA pintura chinesa temper\u00e1 bas\u00e9ase en varios tipos de figuras, tendo desde figuras humanas ata representaci\u00f3ns de paisaxes con paxaros e plantas. Xa arredor do s\u00e9culo\u00a0XVII, introduc\u00edronse pinturas procedentes de Europa na China; a este tipo de arte chamoullo \u00abpintura de Occidente\u00bb, e \u00e1 arte nacional, \u00abpintura tradicional da China\u00bb. No Extremo Oriente, a pintura do pa\u00eds \u00e9 a principal corrente da arte pict\u00f3rica.\nO cine chegou ao pa\u00eds en 1896. A primeira produci\u00f3n chinesa realizouse en 1905, \"A Batalla de Dingjunshan\", unha gravaci\u00f3n dunha presentaci\u00f3n da \u00f3pera de Pequ\u00edn.\n\u00c1 medida que o s\u00e9culo\u00a0XX avanzou, o cine chin\u00e9s pasou por d\u00e9cadas de auxe e de decadencia, un reflexo da situaci\u00f3n pol\u00edtica do pa\u00eds.\nCoa liberalizaci\u00f3n dos anos 1970, as pel\u00edculas chinesas comezaron a presentarse no exterior. En 1997 \"The Dream Factory\" de Feng Xiaogang converteuse no primeiro filme chin\u00e9s en obter \u00e9xito comercial e de cr\u00edtica en Occidente.\nTodas as pel\u00edculas, sexan ou non estranxeiras, deben ser aprobadas polo Consello de Estado, onde se censuran certas escenas.\nSete das dez pel\u00edculas de m\u00e1is \u00e9xito son produci\u00f3ns nacionais.\nA industria do cine contin\u00faa crecendo, \"Lost in Thailand\" (2012) foi a primeira pel\u00edcula en recadar m\u00e1is de mil mill\u00f3ns de yuans chineses.\nGastronom\u00eda.\nA gastronom\u00eda chinesa \u00e9 moi diversa, e desenvolveuse ao longo de milenios de historia culinaria. Os emperadores da antiga China ti\u00f1an moitas salas para comer nos seus palacios, cada cuarto dividido en varios departamentos, e cada departamento responsable dun tipo espec\u00edfico de prato.\nO alimento b\u00e1sico da China \u00e9 o arroz. O porco \u00e9 a carne m\u00e1is consumida no pa\u00eds, que sup\u00f3n as tres cuartas partes do total da carne.\nAs especies xogan un papel central na coci\u00f1a chinesa. A gastronom\u00eda chinesa deu lugar a numerosos estilos gastron\u00f3micos, como a gastronom\u00eda de Hong Kong e a comida chin\u00e9s-estadounidense.\nOs principais ingredientes utilizados na dieta culinaria chinesa son as aves de curral, a carne \u2014porco, tenreira ou cordeiro\u2014, verduras, froitas e a soia. Entre os condimentos m\u00e1is utilizados est\u00e1n os allos porros, o xenxibre, o allo, os aceites de cacahuete e s\u00e9samo, o pingo, vinagres, huangjiu, caldo de gali\u00f1a e porco, e o tahini.\nChina \u00e9 considerado o pa\u00eds de orixe do t\u00e9, pois al\u00ed desenvolv\u00e9ronse desde a antig\u00fcidade os m\u00e9todos de cultivo e elaboraci\u00f3n deste produto. En contraste con Occidente, os principais utensilios de coci\u00f1a son os escarvadentes; os asi\u00e1ticos aprenderon a utilizalos debido a que os anacos de comida eran moi pequenos e non se pod\u00edan picar cun garfo. Entre os pratos m\u00e1is co\u00f1ecidos da gastronom\u00eda do pa\u00eds at\u00f3panse: a carne de porco con pi\u00f1a, o salteado de brotes de soia, pito con chile picante, ovos fritos con fungo negro ou a carne de porco con brotes de allo.\nLiteratura.\nA literatura chinesa comezou sendo unha forma de manter os rexistros e a adivi\u00f1aci\u00f3n no \u00f3so oracular.\nA extensa colecci\u00f3n de libros que se conservaron desde a dinast\u00eda Zhou demostran o avanzados e intelectuais que eran. De feito, a era da dinast\u00eda Zhou \u00e9 a mi\u00fado vista como un punto importante no desenvolvemento cultural chin\u00e9s. Os Cinco Puntos Cardinais son a base de case todos os estudos principais. Os conceptos cubertos polos textos cl\u00e1sicos chineses presentan unha ampla gama de temas, inclu\u00edndo poes\u00eda, astrolox\u00eda, astronom\u00eda, o calendario, as constelaci\u00f3ns, entre outros.\nMoitos destes conceptos chineses, como o yin e yang, o q\u00ec, e os catro piares do destino en relaci\u00f3n co ceo e a terra, foron teorizados neses per\u00edodos din\u00e1sticos.\nAlg\u00fans dos escritos antigos m\u00e1is importantes son \"I Ching\" e \"Shujing\" dentro dos \"Catro Libros\" e os \"Cinco Cl\u00e1sicos\".\nA dinast\u00eda Song foi tam\u00e9n o per\u00edodo da gran literatura cient\u00edfica, e viu a creaci\u00f3n de obras tales como \"Xin Yixiang Fayao\" de Su Song e \"Mengxi Bitan\" de Shen Kuo.\nTam\u00e9n houbo moitas obras de historiograf\u00eda e de grandes enciclopedias, como \"Zizhi Tongjian\" de Sima Guang (1084) e os \"Catro grandes libros dos Song\", totalmente compilados e editados no s\u00e9culo\u00a0XI.\nVarios confucianistas e tao\u00edstas notables e estudosos de todas as clases fixeron contribuci\u00f3ns significativas cara a e desde a documentaci\u00f3n da historia da autor\u00eda dos conceptos santos que parecen adiantados centos de anos \u00e1 s\u00faa \u00e9poca.\nMoitos dos personaxes da literatura chinesa formaron parte do goberno do pa\u00eds ou con cargos importantes, que falaban con co\u00f1ecemento de causa, e algunhas veces propo\u00f1\u00edan e executaban novas formas do goberno. No s\u00e9culo\u00a0XVII os autores chineses produciran m\u00e1is textos escritos que o resto do mundo.\nMoitas novelas como as \"Catro Grandes Novelas Cl\u00e1sicas\" xeraron un sinn\u00famero de historias de ficci\u00f3n. No final da dinast\u00eda Qing, a cultura chinesa embarcouse nunha nova era cando a caligraf\u00eda estivo ao alcance dos cidad\u00e1ns com\u00fans.\nHu Shih e Lu Xun foron pioneiros na literatura moderna. En 2000, Gao Xingjian obtivo o Premio Nobel de Literatura grazas \u00e1s s\u00faas novelas como \"A monta\u00f1a da alma\" (L\u00edngsh\u0101n \u9748\u5c71 / \u7075\u5c71), que foi traducida a distintos idiomas.\nCiencia e tecnolox\u00eda.\nDesde a antig\u00fcidade e ata a \u00e9poca da dinast\u00eda Ming, China foi l\u00edder mundial no campo da ciencia e a tecnolox\u00eda. Os antigos descubrimentos e inventos chineses, como o papel, o comp\u00e1s, a p\u00f3lvora e a imprenta \u2014tam\u00e9n co\u00f1ecidos como \u00abOs Catro Grandes Inventos\u00bb\u2014, difund\u00edronse por Asia e Europa. Mesmo, os matem\u00e1ticos chineses foron os primeiros en utilizar n\u00fameros negativos.\nCon todo, no s\u00e9culo\u00a0XVII o mundo occidental excedeu o desenvolvemento tecnol\u00f3xico e cient\u00edfico da China.\nAs causas deste fen\u00f3meno, co\u00f1ecido como a \u00abgran diverxencia\u00bb, a\u00ednda est\u00e1n a ser debatidas.\nLogo de varias derrotas militares ante as naci\u00f3ns occidentais durante o s\u00e9culo\u00a0XIX, as reformas no pa\u00eds comezaron a promover a ciencia e tecnolox\u00edas modernas no chamado movemento de autofortalecemento. Logo de que os comunistas chegaron ao poder en 1949, fixeron varios esforzos por organizar este campo baseados no modelo da Uni\u00f3n Sovi\u00e9tica, onde a investigaci\u00f3n cient\u00edfica era unha parte central dos seus plans.\nTras a morte de Mao en 1976, a ciencia e tecnolox\u00eda establec\u00e9ronse como unha das Catro Modernizaci\u00f3ns.\nO sistema acad\u00e9mico inspirado nos sovi\u00e9ticos foi gradualmente reformado.\nDesde o fin da Revoluci\u00f3n Cultural, China realizou investimentos importantes na investigaci\u00f3n cient\u00edfica.\nNo 2011 gastou m\u00e1is de US$\u00a0100\u00a0000 mill\u00f3ns nesta \u00e1rea.\nO goberno considera a ciencia e a tecnolox\u00eda vitais para alcanzar as s\u00faas metas econ\u00f3micas e pol\u00edticas e mesmo son fonte de orgullo nacional a mi\u00fado descrito como \u00abtecno-nacionalismo\u00bb.\nCatro cient\u00edficos chineses obtiveron o Premio Nobel de F\u00edsica, e un o Premio Nobel de Qu\u00edmica.\nChina est\u00e1 a desenvolver rapidamente o seu sistema educativo con \u00e9nfase na ciencia, matem\u00e1ticas e enxe\u00f1er\u00eda. En 2009 m\u00e1is de 10\u00a0000 enxe\u00f1eiros obtiveron o seu doutoramento e outros 500\u00a0000 o equivalente o Bachelor of Science, m\u00e1is alumnos que en calquera outro pa\u00eds.\nChina tam\u00e9n \u00e9 o segundo pa\u00eds con m\u00e1is publicaci\u00f3ns de artigos acad\u00e9micos, pois en 2010 produciu 121\u00a0500, inclu\u00edndo uns 5\u00a0200 que apareceron en publicaci\u00f3ns l\u00edderes en investigaci\u00f3n cient\u00edfica.\nAs compa\u00f1\u00edas tecnol\u00f3xicas como Huawei e Lenovo convert\u00e9ronse en l\u00edderes mundiais de telecomunicaci\u00f3ns e computadoras persoais,\ne as supercomputadoras chinesas con frecuencia incl\u00faense entre as m\u00e1is poderosas do mundo.\nActualmente a naci\u00f3n est\u00e1 a experimentar un aumento importante no uso de robots industriais. De 2008 a 2011, a instalaci\u00f3n de robots multi-funcionais aumentou un 136\u00a0%.\nO programa espacial chin\u00e9s \u00e9 dos m\u00e1is activos do mundo e unha fonte de orgullo nacional.\nEn 1970 China lanzou o seu primeiro sat\u00e9lite Dong Fang Hong I. En 2003 converteuse no terceiro pa\u00eds en enviar a un ser humano ao espazo cando Yang Liwei viaxou na nave Shenzhou 5. En xu\u00f1o de 2013, outros nove astronautas chineses repetiran esta faza\u00f1a. En 2011 lanzaron o primeiro m\u00f3dulo da estaci\u00f3n espacial chinesa, Tiangong 1, o primeiro paso para completar a s\u00faa propia estaci\u00f3n para principios dos anos 2020.\nM\u00fasica e danza.\nA m\u00fasica tradicional chinesa p\u00f3dese dividir en d\u00faas grandes ramas: a m\u00fasica cl\u00e1sica e a folcl\u00f3rica. Ata o final da dinast\u00eda Qing, a m\u00fasica cl\u00e1sica era un luxo da clase alta, e a xente ordinaria non estaba moi relacionada con este estilo. Xeralmente \u00e9 s\u00f3 instrumental, t\u00f3case cun s\u00f3 instrumento ou en pequenas agrupaci\u00f3ns que incl\u00faen instrumentos de corda, frautas e varios timbais, gongs e tambores. A frauta de bamb\u00fa e o guqin at\u00f3panse entre os instrumentos m\u00e1is antigos utilizados no pa\u00eds.\nOs instrumentos chineses tradicionalmente div\u00eddense en oito grupos ou \"bayin\" (\u516b\u97f3), segundo o material do que est\u00e1n feitos. As categor\u00edas son: seda, bamb\u00fa, madeira, pedra, metal, arxila, cabaza e coiro.\nO termo \"guoyue\", ou m\u00fasica nacional, volveuse popular a principios do s\u00e9culo\u00a0XX e utilizouse para englobar toda a m\u00fasica escrita para os instrumentos chineses, en resposta aos movementos nacionalistas.\nCada etnia que habita o territorio chin\u00e9s conta coas s\u00faas propias tradici\u00f3ns respecto a a m\u00fasica folcl\u00f3rica. A comparaci\u00f3n do estilo cl\u00e1sico, as tradici\u00f3ns folcl\u00f3ricas te\u00f1en un acompa\u00f1amento vocal e poden inclu\u00edr agrupaci\u00f3ns maiores.\nDe feito, as tradici\u00f3ns folcl\u00f3ricas foron as que se mesturaron cos estilos occidentais do s\u00e9culo\u00a0XX e XXI para dar paso a novos x\u00e9neros e unha nova etapa na m\u00fasica chinesa. O \"c-pop\", o \"mandopop\", o \"cantopop\", o \"rock chin\u00e9s\" e o \"rap chin\u00e9s\" son alg\u00fans dos x\u00e9neros que resultaron desta fusi\u00f3n. Con todo, a diferenza dos pa\u00edses veci\u00f1os, China non \u00e9 considerado un mercado importante para a produci\u00f3n e consumo da m\u00fasica popular.\nA danza chinesa \u00e9 unha arte que conta con moitos estilos e x\u00e9neros tradicionais e modernos. Pode abarcar desde bailes folcl\u00f3ricos a presentaci\u00f3ns de \u00f3pera e ballet e pode ser utilizada en celebraci\u00f3ns p\u00fablicas, rituais e cerimonias. A danza foi unha das primeiras formas de arte desenvolvidas na Antiga China, e alg\u00fans estilos te\u00f1en as s\u00faas orixes na dinast\u00eda Zhou.\nDo mesmo xeito que a m\u00fasica, cada grupo \u00e9tnico ten as s\u00faas propias tradici\u00f3ns da danza folcl\u00f3rica. Algunhas das danzas chinesas m\u00e1is co\u00f1ecidas a nivel internacional incl\u00faen a danza do drag\u00f3n e a danza do le\u00f3n.\nMedios de comunicaci\u00f3n.\nDesde a formaci\u00f3n da Rep\u00fablica Popular da China e ata final dos anos 1980, case todos os medios de comunicaci\u00f3n eran administrados polo Estado. As cadeas de iniciativa privada comezaron a aparecer coas reformas econ\u00f3micas, pero a\u00ednda seguen sendo s\u00f3 unha pequena parte do mercado.\nAs empresas controladas polo goberno \u2014 Xinhua, CCTV e \"People' s Daily\"\u2014 acaparan gran parte dos espectadores en radio, xornal e televisi\u00f3n. De feito, os dous primeiros mante\u00f1en o monopolio das noticias internacionais.\nCCTV \u00e9 unha das cadeas de televisi\u00f3n maiores do mundo, opera 45 canles e ten unha audiencia que supera os mil mill\u00f3ns de televidentes.\nO contido que ofrece a radio e televisi\u00f3n son noticias, documentais, telenovelas e debuxos animados; a maior parte son produci\u00f3ns nacionais. Os programas estranxeiros transm\u00edtense en horarios e canles espec\u00edficos.\nTodos os medios de comunicaci\u00f3n deben transmitir entre o seu espazo comercial a propaganda do goberno chin\u00e9s.\nA Administraci\u00f3n Estatal de Prensa, Publicaci\u00f3ns, Radio, Cinema e Televisi\u00f3n da Rep\u00fablica Popular China e a Administraci\u00f3n Xeral de Prensa e Publicaci\u00f3ns son as axencias regulatorias do Estado, encargadas de vixiar as transmisi\u00f3ns dos medios de comunicaci\u00f3n, censurar os contidos que consideren inapropiados e aprobar ou reprobar as produci\u00f3ns estranxeiras para a s\u00faa difusi\u00f3n no pa\u00eds.\nAlg\u00fans dos temas prohibidos nos medios de comunicaci\u00f3n chineses incl\u00faen: os conflitos no T\u00edbet e Sinkiang, as protestas e demostraci\u00f3ns p\u00fablicas en contra do sistema, os disidentes, e calquera contido que conte\u00f1a violencia expl\u00edcita, pornograf\u00eda e cr\u00edticas cara \u00e1 administraci\u00f3n chinesa. Desde a s\u00faa chegada ao pa\u00eds, o contido en Internet tam\u00e9n \u00e9 examinado polas axencias do goberno. Algunhas das p\u00e1xinas de Internet m\u00e1is populares en Occidente, como Facebook, Twitter e YouTube, non est\u00e1n dispo\u00f1ibles. Outras que se o est\u00e1n, como Flipboard ou Bing, son obrigados a asociarse con empresas similares chinesas como Renren ou Baidu.\nO goberno xustifica as censuras ao afirmar que s\u00f3 prohibe o material que \u00abpo\u00f1en en perigo a unidade nacional, a soberan\u00eda, a integridade territorial, a seguridade e a honra\u00bb.\nCine.\nO cine introduciuse por primeira vez na China en 1896 e a primeira pel\u00edcula chinesa, Monta\u00f1a Dingjun, realizouse en 1905. China ten o maior n\u00famero de pantallas de cine do mundo desde 2016, China converteuse no mercado cinematogr\u00e1fico maior do mundo en 2020. As 3 pel\u00edculas coas maiores recadaci\u00f3ns na China actualmente son Wolf Warrior 2, Ne Zha e The Wandering Earth.\nDeportes.\nChina conta cunha das culturas deportivas m\u00e1is antigas no mundo. Existe evidencia de que durante a dinast\u00eda Han xog\u00e1base unha forma de f\u00fatbol chamada \"cuju\".\nAlg\u00fans dos deportes m\u00e1is populares no pa\u00eds incl\u00faen as artes marciais como o combate de Sanda, o baloncesto, o f\u00fatbol, o tenis de mesa, o b\u00e1dminton, a nataci\u00f3n e o \"snooker\". Os xogos de mesa como o go (co\u00f1ecido como \"weiqi\" na China), o \"xiangqi\" e m\u00e1is recentemente o xadrez, x\u00f3ganse a un nivel profesional.\nO coidado f\u00edsico \u00e9 amplamente salientado na cultura chinesa, moitos realizan exercicios matutinos como o \"qigong\" e o \"taichi\", e os ximnasios e clubs deportivos comezan a cobrar popularidade no pa\u00eds.\nOs mozos tam\u00e9n practican f\u00fatbol e baloncesto, especialmente nas zonas urbanas con \u00e1reas verdes e espazos abertos limitados. A NBA ten un gran n\u00famero de seguidores entre a mocidade chinesa, incluso alg\u00fans xogadores nacionais como Yao Ming e Jeremy Lin xogaron na liga.\nAdemais, China \u00e9 fogar dun gran n\u00famero de ciclistas, de feito en 2012 hab\u00eda m\u00e1is de 470 mill\u00f3ns de bicicletas no pa\u00eds.\nTam\u00e9n son moi populares varios deportes tradicionais como as carreiras en barco-drag\u00f3n, a loita mong\u00f3lica e as carreiras de cabalos. Na China disp\u00fatanse carreiras internacionais de automobilismo tales como o Gran Premio de Macau, o Gran Premio da China de F\u00f3rmula 1, as 6 Horas de Shanghai do Campionato Mundial de Resistencia e o ePrix da China de F\u00f3rmula E.\nChina participa nos Xogos Ol\u00edmpicos desde 1932, pero non comezou a participar baixo o nome da Rep\u00fablica Popular China ata 1952. Albergou os Xogos Ol\u00edmpicos de Pequ\u00edn 2008, onde os seus atletas ga\u00f1aron 51 medallas de ouro, o n\u00famero de medallas de ouro m\u00e1is alto xamais obtido\nChina tam\u00e9n ga\u00f1ou o maior n\u00famero de medallas nos Xogos Paral\u00edmpicos de Londres 2012, 231 en total, 95 delas de ouro. Pequ\u00edn foi anunciada como sede dos Xogos Ol\u00edmpicos de Inverno de 2022.\nFestividades.\nO goberno chin\u00e9s reco\u00f1ece sete festividades de observancia obrigatoria para toda a poboaci\u00f3n, e outras catro aplicables s\u00f3 para un sector. Para isto, utilizan o calendario gregoriano e o chin\u00e9s. Cada ano o Consello de Estado publica o calendario de festividades un par de d\u00edas antes do 1 de xaneiro. Desde 2011, os d\u00edas festivos acom\u00f3danse de modo que se combinen coa fin de semana, de modo que hai festividades que duran tres d\u00edas \u2014s\u00e1bado, domingo e luns ou venres\u2014."}
{"id": "1415", "revid": "408", "url": "https://gl.wikipedia.org/wiki?curid=1415", "title": "OMS", "text": ""}
{"id": "1416", "revid": "27155", "url": "https://gl.wikipedia.org/wiki?curid=1416", "title": "Alcohol", "text": "O alcohol ou alcol (do \u00e1rabe al-khwl \u0627\u0644\u0643\u062d\u0648\u0644, ou al-ghawl \u0627\u0644\u063a\u0648\u0644, \u2018o esp\u00edrito\u2019, \u2018toda substancia pulverizada\u2019, \u2018l\u00edquido destilado\u2019) ref\u00edrese case sempre ao etanol, e por extensi\u00f3n a calquera bebida que conte\u00f1a etanol (bebida alcoh\u00f3lica). En qu\u00edmica, alcohol \u00e9 un termo m\u00e1is xeral, aplicado a calquera compo\u00f1ente org\u00e1nico no cal un dos carb\u00f3ns est\u00e1 ligado a un grupo hidroxilo (-OH) substitu\u00edndo a un \u00e1tomo de hidr\u00f3xeno. A f\u00f3rmula xeral \u00e9 CnH2n+1OH. Ademais este carbono debe estar saturado, \u00e9 dicir, debe ter s\u00f3 ligaz\u00f3ns simples a sendos \u00e1tomos;\nisto diferenza \u00f3s alcohois dos fenois.\nSe conte\u00f1en varios grupos hidroxilos denom\u00ednanse polialcois. Os polialcois son substancias cuxa estrutura consiste nunha cadea carbonada cun grupo OH sobre cada un dos carbonos. Os polialcois m\u00e1is importantes de interese alimentario son os obtidos pola reduci\u00f3n do grupo aldehido ou cetona dun monosac\u00e1rido, ou pola reduci\u00f3n do grupo carbonilo libre, se o ten, dun oligosac\u00e1rido. Esta reduci\u00f3n levase a cabo a escala industrial con hidr\u00f3xeno en presenza de n\u00edquel como catalizador. No caso dos obtidos a partir de disac\u00e1ridos, os polialcois tam\u00e9n te\u00f1en o anel pechado dun dos monosac\u00e1ridos, pero co grupo carbonilo en forma non redutora.\nEn funci\u00f3n do n\u00famero de \u00e1tomos de hidr\u00f3xeno substitu\u00eddos no \u00e1tomo de carbono \u00f3 que se atopa ligado o grupo hidroxilo, os alcois poden ser primarios (R\u2013CH2-OH, onde R pode ser un grupo carbonado alquilo ou, no caso do metanol, outro H) (grupo hidr\u00f3xido situado nun carbono que \u00e1 s\u00faa vez est\u00e1 enlazado a un s\u00f3 carbono), secundarios (R2\u2013CH-OH, onde R \u00e9 un grupo alquilo) (grupo hidr\u00f3xido situado nun carbono que \u00e1 s\u00faa vez est\u00e1 enlazado a dous carbonos) ou terciarios (R3\u2013C-OH, onde R indica un grupo alquilo) (grupo hidr\u00f3xido situado nun carbono que \u00e1 s\u00faa vez est\u00e1 enlazado a tres carbonos).\nOs alcois forman unha ampla clase de diversos compostos: son moi com\u00fans na natureza e a mi\u00fado te\u00f1en funci\u00f3ns importantes nos organismos. Os alcois son compostos que poden chegar a desempe\u00f1ar un papel importante na s\u00edntese org\u00e1nica, ao ter unha serie de propiedades qu\u00edmicas \u00fanicas. Na sociedade humana, os alcois son produtos comerciais con numerosas aplicaci\u00f3ns, tanto na industria como nas actividades coti\u00e1s; o etanol, un alcol, cont\u00e9\u00f1eno numerosas bebidas.\nHistoria.\nA palabra \"alcohol\" prov\u00e9n do \u00e1rabe \u0627\u0644\u0643\u062d\u0648\u0644 \"al-kukh\u016bl\" 'o esp\u00edrito', de \"al-\" (determinante) e \"ku\u1e25\u016bl\" que significa 'sutil'. Isto d\u00e9bese a que antigamente cham\u00e1base \"esp\u00edrito\" \u00f3s alcois. Por exemplo \"esp\u00edrito de vi\u00f1o\" \u00f3 etanol, e \"esp\u00edrito de madeira\" \u00f3 metanol. Na linguaxe com\u00fan adoita utilizarse a palabra \"alcohol\" como sin\u00f3nimo de alcohol et\u00edlico ou bebida alcoh\u00f3lica.\nA natureza inflamable das exhalaci\u00f3ns do vi\u00f1o xa era co\u00f1ecida por antigos fil\u00f3sofos naturalistas como Arist\u00f3teles (384\u2013322 a. C.), Teofrasto (c. 371\u2013287 a. C.) e Plinio o Vello (23/24\u201379 CE). Non obstante, isto non levou inmediatamente ao illamento do alcohol, mesmo a pesar do desenvolvemento de t\u00e9cnicas de destilaci\u00f3n m\u00e1is avanzadas no Exipto romano dos s\u00e9culos II e III. Os \u00e1rabes co\u00f1eceron o alcohol extra\u00eddo do vi\u00f1o por destilaci\u00f3n. Un reco\u00f1ecemento importante, atopado por primeira vez nun dos escritos atribu\u00eddos a Jabir ibn Hayyan (s\u00e9culo IX d.C.), foi que mediante a engadidura de sal o vi\u00f1o fervendo, aumentaba a volatilidade relativa do vi\u00f1o, pod\u00e9ndose mellorar a inflamabilidade dos vapores resultantes. A destilaci\u00f3n do vi\u00f1o est\u00e1 testemu\u00f1ada en obras \u00e1rabes atribu\u00eddas a al-Kind\u012b (c. 801\u2013873 d.C.) e a al-F\u0101r\u0101b\u012b (c. 872\u2013950) , e no libro 28 de al-Zahr\u0101w\u012b (lat\u00edn: Abulcasis, 936\u20131013) \"Kit\u0101b al-Ta\u1e63r\u012bf\" (traducido m\u00e1is tarde ao lat\u00edn como \"Liber servatoris\"). \nNo s\u00e9culo XII, as receitas para a produci\u00f3n de \"aqua ardens\" (\"auga ardente\", \u00e9 dicir, alcohol) mediante a destilaci\u00f3n de vi\u00f1o con sal comezaron a aparecer nunha serie de obras latinas, e a finais do s\u00e9culo XIII. converteuse nunha substancia moi co\u00f1ecida entre os qu\u00edmicos da Europa occidental. Os traballos de Taddeo Alderotti (1223\u20131296) describen un m\u00e9todo para concentrar alcohol que implica destilaci\u00f3n fraccionada repetida a trav\u00e9s dun alambique refrixerado por auga, polo que se poder\u00eda obter unha pureza de alcohol do 90 %. As propiedades medicinais do etanol foron estudadas por Arnau de Vilanova (1240\u20131311 d.C.) e Jean de Roquetaillade (c. 1310\u20131366), o o \u00faltimo deles a consideraba como unha substancia que preserva a vida capaz de previr todas as enfermidades (a \"aqua vitae\" ou \"auga da vida\", tam\u00e9n chamada por Ramon Llull a \"quintaesencia\" do vi\u00f1o). Foi ademais estudado por Scheele, Gehle, Th\u00e9nard, Duma e Boullay e en 1854 Berthelot obt\u00edvoo por s\u00edntese.\nMetanol e etanol.\nOs alcohois m\u00e1is simples e m\u00e1is comunmente usados son o metanol e o etanol, que te\u00f1en as seguintes estruturas:\n H H H\n H-C-O-H H-C-C-O-H\n H H H\n metanol etanol\nQu\u00edmica org\u00e1nica.\nNomenclatura.\nOs alcois, do mesmo xeito que outros compostos org\u00e1nicos, como as cetonas e os \u00e9teres, te\u00f1en diversas maneiras de nomealos:\nClasificaci\u00f3n dos alcohois.\nDe forma xen\u00e9rica, un alcohol cont\u00e9n a secuencia:\nonde R \u00e9 un radical org\u00e1nico variable, moitas veces un alquilo.\nSegundo a natureza do carbono que leva o grupo alcoh\u00f3lico, dist\u00ednguese:\nFormulaci\u00f3n.\nOs monoalcois derivados dos alcanos responden \u00e1 f\u00f3rmula xeral CnH2n+1OH.\nPropiedades xerais.\nOs alcois adoitan ser l\u00edquidos incoloros de cheiro caracter\u00edstico, solubles na auga en proporci\u00f3n variable e menos densos que ela. \u00d3 aumentar a masa molecular, aumentan os seus puntos de fusi\u00f3n e ebulici\u00f3n, podendo ser s\u00f3lidos a temperatura ambiente (p.e. o pentaerititrol funde a 260\u00a0\u00b0C). A diferenza dos alcanos dos que derivan, o grupo funcional hidroxilo permite que a mol\u00e9cula sexa soluble en auga debido \u00e1 similitude do grupo hidroxilo coa mol\u00e9cula de auga e perm\u00edtelle formar ligaz\u00f3ns de hidr\u00f3xeno. A solubilidade da mol\u00e9cula depende do tama\u00f1o e forma da cadea alqu\u00edlica, xa que a medida que a cadea alqu\u00edlica \u00e9 m\u00e1is longa e m\u00e1is voluminosa, a mol\u00e9cula tender\u00e1 a parecerse m\u00e1is a un hidrocarburo e menos \u00e1 mol\u00e9cula de auga, polo que a s\u00faa solubilidade ser\u00e1 maior en disolventes apolares, e menor en disolventes polares. Alg\u00fans alcois (principalmente polihidrox\u00edlicos e con aneis arom\u00e1ticos) te\u00f1en unha densidade maior que a da auga.\nO feito de que o grupo hidroxilo poida formar ligaz\u00f3ns de hidr\u00f3xeno tam\u00e9n afecta \u00f3s puntos de fusi\u00f3n e ebulici\u00f3n dos alcois. A pesar de que a ligaz\u00f3n de hidr\u00f3xeno que se forma sexa moi d\u00e9bil en comparaci\u00f3n con outros tipos de ligaz\u00f3ns, f\u00f3rmanse en gran n\u00famero entre as mol\u00e9culas, configurando unha rede colectiva que dificulta que as mol\u00e9culas poidan escapar do estado no que se atopen (s\u00f3lido ou l\u00edquido), aumentando as\u00ed os seus puntos de fusi\u00f3n e ebulici\u00f3n en comparaci\u00f3n cos alcanos correspondentes. Ademais, ambos os puntos adoitan estar moi separados, polo que se empregan frecuentemente como compo\u00f1entes de mesturas anticonxelantes. Por exemplo, o 1,2-etanodiol ten un punto de fusi\u00f3n de -16\u00a0\u00b0C e un punto de ebulici\u00f3n de 197\u00a0\u00b0C.\nPropiedades f\u00edsico-qu\u00edmicas.\nAspecto.\nOs alcois de baixo peso molecular pres\u00e9ntanse a temperatura ambiente como l\u00edquidos incoloros; os alcois m\u00e1is pesados, como s\u00f3lidos esbrancuxados.\nPolaridade e presenza de ligaz\u00f3ns hidr\u00f3xeno.\nO grupo hidroxilo fai apolar xeralmente \u00e1 mol\u00e9cula do alcol. Isto \u00e9 debido \u00e1 s\u00faa xeometr\u00eda en c\u00f3bado, e \u00e1s electronegatividades respectivas do carbono, do os\u00edxeno e do hidr\u00f3xeno (\u03c7(O) &gt; \u03c7(C) &gt; \u03c7(H)). Estes grupos poden formar ligaz\u00f3ns de hidr\u00f3xeno entre eles ou con outros compostos (o que explica a s\u00faa solubilidade na auga e nos outros alcois).\nPunto de ebulici\u00f3n.\nO punto de ebulici\u00f3n \u00e9 elevado nos alcois:\nTam\u00e9n, o punto de ebulici\u00f3n dos alcois \u00e9 tanto m\u00e1is elevado canto:\nSolubilidade.\nA solubilidade na auga dos alcois depende dos dous mesmos factores mencionados previamente, pero neste caso son antagonistas:\nDesta maneira, os alcois son tanto m\u00e1is solubles en auga canto:\nOs alcois de baixo peso molecular son xeralmente solubles nos solventes org\u00e1nicos como a acetona ou o \u00e9ter.\nPropiedades qu\u00edmicas dos alcois.\nOs alcois poden comportarse como \u00e1cidos ou bases grazas a que o grupo funcional \u00e9 similar \u00e1 auga, polo que se establece un dipolo moi parecido \u00f3 que presenta a mol\u00e9cula de auga.\nPor unha banda, se se enfronta un alcohol cunha base forte ou cun hidruro de metal alcalino f\u00f3rmase o grupo alcoxi, onde o grupo hidroxilo se desprotona deixando \u00f3 os\u00edxeno con carga negativa. A acidez do grupo hidroxilo \u00e9 similar \u00e1 da auga, a\u00ednda que depende fundamentalmente do impedimento est\u00e9rico e do efecto indutivo. Se un hidroxilo se atopa enlazado a un carbono terciario, este ser\u00e1 menos acedo que se se atopase enlazado a un carbono secundario, e \u00e1 s\u00faa vez este ser\u00eda menos acedo que se estivese enlazado a un carbono primario, xa que o impedimento est\u00e9rico impide que a mol\u00e9cula se solvate de maneira efectiva. O efecto indutivo aumenta a acidez do alcohol se a mol\u00e9cula pos\u00fae un gran n\u00famero de \u00e1tomos electronegativos unidos a carbonos adxacentes (os \u00e1tomos electronegativos axudan a estabilizar a carga negativa do os\u00edxeno por atracci\u00f3n electrost\u00e1tica).\nDoutra banda, o os\u00edxeno pos\u00fae 2 pares electr\u00f3nicos non compartidos polo que o hidroxilo poder\u00eda protonarse, a\u00ednda que na pr\u00e1ctica isto conduce a unha base moi d\u00e9bil, polo que para que este proceso ocorra, \u00e9 necesario enfrontar \u00f3 alcohol cun \u00e1cido moi forte.\nProcesos qu\u00edmicos.\nHaloxenaci\u00f3n de alcois.\nPara fluorar calquera alcohol requ\u00edrese do \"reactivo de Olah\".\nPara clorar ou bromar alcois, d\u00e9bense tomar en conta as seguintes consideraci\u00f3ns:\nOs alcois terciarios reaccionan con \u00e1cido clorh\u00eddrico directamente para producir o cloroalcano terciario, pero se se usa un alcohol primario ou secundario \u00e9 necesaria a presenza dun \u00e1cido de Lewis, un \"activador\", como o cloruro de zinc. Como alternativa, a conversi\u00f3n pode ser levada a cabo directamente usando cloruro de tionilo (SOCl2). Un alcohol pode tam\u00e9n ser convertido a bromoalcano usando \u00e1cido bromh\u00eddrico ou tribromuro de f\u00f3sforo (PBr3), ou a iodoalcano usando f\u00f3sforo vermello e iodo para xerar \"in situ\" o triioduro de f\u00f3sforo. Dous exemplos:\nDeshidrataci\u00f3n de alcois.\nA deshidrataci\u00f3n de alcois \u00e9 un proceso qu\u00edmico que consiste na transformaci\u00f3n dun alcohol para poder ser un alqueno por procesos de eliminaci\u00f3n. Para realizar este procedemento util\u00edzase un \u00e1cido mineral para extraer o grupo hidroxilo (OH) desde o alcohol, xerando unha carga positiva no carbono do cal foi extra\u00eddo o hidroxilo o cal ten unha interacci\u00f3n el\u00e9ctrica cos electr\u00f3ns m\u00e1is pr\u00f3ximos (por defecto, electr\u00f3ns dun hidr\u00f3xeno no caso de non ter outro substitu\u00ednte) que forman unha dobre ligaz\u00f3n no seu lugar.\nPor isto, a deshidrataci\u00f3n de alcois \u00e9 \u00fatil, posto que facilmente converte a un alcohol nun alqueno.\nUn exemplo simple \u00e9 a s\u00edntese do ciclohexeno por deshidrataci\u00f3n do ciclohexanol. P\u00f3dese ver a acci\u00f3n do \u00e1cido (H2SO4) \u00e1cido sulf\u00farico o cal quita o grupo hidroxilo do alcohol, xerando a dobre ligaz\u00f3n e auga.\nSubstit\u00faese o grupo hidroxilo por un hal\u00f3xeno na reacci\u00f3n de Appel.\nFontes.\nMoitos alcohois poden ser creados por fermentaci\u00f3n de froitas ou grans con l\u00e9vedo, pero soamente o etanol \u00e9 producido comercialmente deste xeito, principalmente como combustible e como bebida. Outros alcohois son xeralmente producidos como derivados sint\u00e9ticos do gas natural ou do petr\u00f3leo.\nUsos.\nOs alcois te\u00f1en unha gran gama de usos na industria e na ciencia como disolventes e combustibles. O etanol e o metanol poden facerse combustionar dunha maneira m\u00e1is limpa que a gasolina ou o gas\u00f3leo. Pola s\u00faa baixa toxicidade e dispo\u00f1ibilidade para disolver substancias non polares, o etanol \u00e9 utilizado frecuentemente como disolvente en f\u00e1rmacos, perfumes e en esencias vitais como a vainilla. Os alcois serven frecuentemente como vers\u00e1tiles intermediarios na s\u00edntese org\u00e1nica.\nO alcohol isoprop\u00edlico ou 2-propanol ten grande importancia polas s\u00faas aplicaci\u00f3ns industriais por ser un moi bo disolvente org\u00e1nico, sendo empregado para o tratamento de resinas, gomas e lacas, como desnaturalizante do alcol et\u00edlico mesturado con outros compostos e na fabricaci\u00f3n de acetona.\nToxicidade no consumo humano.\nO etanol \u00e9 un l\u00edquido incoloro, vol\u00e1til e de cheiro suave que se pode obter a partir da fermentaci\u00f3n de azucres. A escala industrial \u00e9 m\u00e1is habitual a s\u00faa obtenci\u00f3n a partir da hidrataci\u00f3n do etileno (unha reacci\u00f3n do etileno coa auga en presenza de \u00e1cido fosf\u00f3rico). O etanol \u00e9 o depresor m\u00e1is utilizado no mundo, e as\u00ed o leva sendo desde hai milenios; o seu consumo \u00e9 adictivo e pode conducir ao alcoholismo.\nO etanol presente nas bebidas alcoh\u00f3licas \u00e9 consumido polos humanos desde tempos prehist\u00f3ricos por unha serie de raz\u00f3ns hixi\u00e9nicas, diet\u00e9ticas, medicinais, relixiosas e recreativas. O consumo de grandes doses de etanol causa embriaguez (intoxicaci\u00f3n alcoh\u00f3lica), que pode provocar resaca unha vez termin\u00e1ronse os efectos. Segundo a dose e a frecuencia con que se consuma, o etanol pode causar coma et\u00edlico, perda de co\u00f1ecemento, unha par\u00e1lise respiratoria aguda ou mesmo a morte. Como o etanol prexudica as habilidades cognitivas, pode incitar a comportamentos temerarios ou irresponsables. A toxicidade do etanol \u00e9 causada en gran medida polo seu principal metabolito, o acetaldehido e o seu metabolito secundario, o \u00e1cido ac\u00e9tico.\nA dose letal media (DL) de etanol en ratas \u00e9 de 10\u00a0300 mg/kg. Outros alcohois son significativamente m\u00e1is t\u00f3xicos que o etanol, en parte porque tardan moito m\u00e1is en ser metabolizados e en parte porque a s\u00faa metabolizaci\u00f3n produce substancias (metabolitos) que son a\u00ednda m\u00e1is t\u00f3xicas. O metanol (alcol de madeira), por exemplo, \u00e9 oxidado no f\u00edgado, co que se forma a substancia velenosa formaldehido pola encima alcohol deshidrogenasa; isto pode provocar cegueira ou a morte. Un tratamento eficaz para evitar a intoxicaci\u00f3n por formaldeh\u00eddo tras inxerir metanol \u00e9 administrar etanol. A encima alcol deshidrogenasa ten unha maior afinidade polo etanol, evitando as\u00ed que o metanol \u00fanase e sirva de substrato. Desta forma, o resto de metanol ter\u00e1 tempo de ser excretado polos riles. O formaldeh\u00eddo que quede ser\u00e1 convertido en \u00e1cido f\u00f3rmico e despois excretado.\nO metanol en si, a pesar de ser velenoso, ten un efecto sedante moito menos potente que o etanol. Alg\u00fans alcohois de cadea longa por exemplo o n-propanol, o isopropanol, o n-butanol, o t-butanol e o 2-metil-2-butanol si te\u00f1en efectos sedantes m\u00e1is potentes, a\u00ednda que tam\u00e9n son m\u00e1is t\u00f3xicos que o etanol.Estes alcohois de cadea longa at\u00f3panse como contaminantes nalgunhas bebidas alcoh\u00f3licas e son co\u00f1ecidos como alcohois de fusel, e te\u00f1en a reputaci\u00f3n de causar unha resaca grave, a\u00ednda que non est\u00e1 claro se os alcohois de fusel son a aut\u00e9ntica causa. Moitos alcohois de cadea longa son utilizados pola industria como disolventes, e \u00e1s veces est\u00e1n detr\u00e1s dunha variedade de problemas de sa\u00fade asociados ao alcoholismo. A\u00ednda que o mecanismo non est\u00e1 claro, un meta an\u00e1lise de 572 estudos demostraron un aumento do risco de cancro asociado ao consumo de alcol.\nAlcohol de caixa de urxencias.\nO alcohol da caixa de urxencias pode ter varias composici\u00f3ns. Pode ser totalmente alcohol et\u00edlico \u00f3 96\u00ba, con alg\u00fan aditivo como o cloruro de benzalconio ou algunha substancia para darlle un sabor desagradable. \u00c9 o que se co\u00f1ece como \"alcohol et\u00edlico desnaturalizado\". Tam\u00e9n se utilizan como desnaturalizantes o ftalato de dietilo e o metanol, o cal fai t\u00f3xicos a alg\u00fans alcois desnaturalizados."}
{"id": "1447", "revid": "23204", "url": "https://gl.wikipedia.org/wiki?curid=1447", "title": "Britney Spears", "text": "Britney Jean Spears, nada en McComb (Mississippi) o 2 de decembro de 1981, \u00e9 unha cantante de pop estadounidense.\nTraxectoria.\nComezou a s\u00faa carreira art\u00edstica actuando en papeis de produci\u00f3ns teatrais e programas de televisi\u00f3n na infancia antes de asinar con Jive Records, en 1997. O seu primeiro e segundo \u00e1lbums de estudio, \"...Baby One More Time\" (1999) e \"Oops!... I Did It Again\" (2000), convert\u00e9ronse en \u00e9xitos internacionais, sendo o primeiro o \u00e1lbum m\u00e1is vendido por unha artista adolescente en solitario. Os temas \"...Baby One More Time\" e \"Oops!... I Did It Again\" racharon r\u00e9cords internacionais de vendas. No 2001, Spears lanzou o seu terceiro \u00e1lbum de estudio auto-titulado, \"Britney\", e desempe\u00f1ou o papel principal no filme \"Crossroads\" (2002). Ela asumiu o control creativo do seu cuarto \u00e1lbum de estudio, \"In the Zone\" (2003), que tivo o sinxelo de \u00e9xito mundial \"Toxic\"."}
{"id": "1452", "revid": "5863", "url": "https://gl.wikipedia.org/wiki?curid=1452", "title": "Praia", "text": "Unha praia \u00e9 unha forma xeol\u00f3xica consistente na acumulaci\u00f3n de sedimentos, por efecto da din\u00e1mica local das ondadas. Estes sedimentos son normalmente areas pero tam\u00e9n hai praias de gravas ou grixos e de croios, seixos ou bolos, chamadas co\u00eddos. Existen moitas clases de praias podendo existir varios tipos sobre un mesmo banco de sedimentos, por mor a que nuns metros o tipo de rompente pode variar dando orixe a un tipo de praia distinta.\nUnha praia f\u00f3rmase cando as ondas e as correntes do mar propician a chegada de sedimento \u00e1 beiramar. Logo unha praia f\u00f3rmase baixo dous supostos: o primeiro, que a forma da costa sexa tal que haxa unha zona onde se deposite unha determinada cantidade de sedimento e que sexa est\u00e1bel cos diferentes estados do clima mar\u00edtimo. O segundo, que exista unha zona na que se ben o sedimento vaise perdendo por algures, haxa unha achega de sedimento por outro que o poida compensar. Unha vez que foron depositados os sedimentos, a praia \u00e9 modelada segundo o tipo de rompente que lle afecta.\nA praia \u00e9 unha xeoforma din\u00e1mica pola cal est\u00e1 en permanente cambio, suxeita en todo momento a acci\u00f3n que cada onda, cada marea e cada temporal lle provoca, con grandes e importantes transportes de propio sedimento que a compo\u00f1en.\nO termo \"praia\" tam\u00e9n ten unha acepci\u00f3n a mi\u00fado empregada nos textos de xeograf\u00eda e xeolox\u00eda para designar os bordos flutuantes de lagos salobres. Estes lagos salinos acostuman presentarse en cuncas endorreicas ou depresi\u00f3ns de escasa profundidade onde a evaporaci\u00f3n \u00e9 moi intensa, polo que se van acumulando os sales, ao precipitarse, no fondo das mesmas.\nA praia como h\u00e1bitat.\nUnha praia \u00e9 algunhas veces un contorno inest\u00e1bel que exp\u00f3n as plantas e animais que o habitan a condici\u00f3ns sempre cambiantes. Por\u00e9n, eses patr\u00f3ns c\u00edclicos diarios e estacionais levan a numerosos organismos vexetais e animais, as fontes de alimentaci\u00f3n e de sobrevivencia. Alg\u00fans pequenos animais furan na area e alim\u00e9ntanse co material depositado polas ondas. Tam\u00e9n moran caranguexos, insectos, e pequenos paxaros. As tartarugas de mar depositan os seus ovos nas praias. Os restos de animais mortos e algas depositadas na zona superior da praia e dunas fai posible a aparici\u00f3n dunha t\u00edmida vexetaci\u00f3n composta por matas e outras flores."}
{"id": "1453", "revid": "98629", "url": "https://gl.wikipedia.org/wiki?curid=1453", "title": "R\u00eda", "text": "A r\u00eda \u00e9 unha entrada de costa, ou gran estuario, que se formou polo afundimento parcial dun val costeiro de r\u00edo. As r\u00edas difer\u00e9ncianse dos fiorde porque o val non tivo unha orixe glacial. Apareceron durante a regresi\u00f3n do \u00faltimo per\u00edodo glacial, que foi o Holoceno .\nDo mesmo xeito que no caso dos esteiros, para a r\u00eda, a confluencia de augas de mar e r\u00edo \u00e9 unha das s\u00faas caracter\u00edsticas determinantes. A vida nelas est\u00e1 determinada pola influencia equilibrada de mar e r\u00edo, maiormente en canto \u00e1s s\u00faas augas e correntes, estando por un lado rexido polas subidas e baixadas das mareas e por outro condicionado polo caudal do r\u00edo. Polo feito de estar situadas na parte final dun r\u00edo, as r\u00edas te\u00f1en tendencia ao ateigamento, \u00e9 dicir, \u00e1 recepci\u00f3n e enchido por materiais erosivos do propio r\u00edo, as\u00ed como doutros arrastrados polas correntes costeiras, que \u00f3 entrar no recuncho que ofrecen as r\u00edas suavizan a s\u00faa potencia e descargan materiais.\nR\u00edas.\nEn Espa\u00f1a son co\u00f1ecidas as R\u00edas Baixas e as R\u00edas Altas en Galicia, a\u00ednda que tam\u00e9n p\u00f3dense atopar este tipo de desembocaduras en Asturias, Cantabria, Pa\u00eds Vasco e Huelva. En Portugal est\u00e1n tanto a R\u00eda de Aveiro como a R\u00eda Formosa (Algarve).\nPercorrendo a costa de sur a norte e de oeste a leste, atopamos nas costas galegas e cant\u00e1bricas as seguintes r\u00edas:\nGalicia.\nR\u00edas Altas.\nSegundo a o tempo de aparici\u00f3n xeol\u00f3xico das r\u00edas, as r\u00edas por riba de Cabo Fisterra p\u00f3dense clasificar como \"r\u00edas Altas\" e \"Medias\". O termo de r\u00edas Medias xorde para definir as r\u00edas que est\u00e1n entre Cabo Fisterra e Estaca de Bares e que apareceron posteriormente \u00e1s r\u00edas Baixas e antes que as cant\u00e1bricas.\nR\u00edas nas Illas Brit\u00e1nicas.\nInglaterra.\nA costa sur do pa\u00eds ten numerosas r\u00edas (\"rias\"):\nOs esteiros do Exe, Teign e Dart, o Esteiro de Kingsbridge, e Plymouth Sound en Devon, e os esteiros do r\u00edo Fowey e do r\u00edo Fal en Cornualla."}
{"id": "1455", "revid": "22570", "url": "https://gl.wikipedia.org/wiki?curid=1455", "title": "Banda de m\u00fasica", "text": "Unha banda de m\u00fasica \u00e9 unha agrupaci\u00f3n musical composta basicamente por instrumentos de vento e de percusi\u00f3n. Cada vez \u00e9 m\u00e1is habitual que se incorporen tam\u00e9n instrumentos de corda fretada coma violoncellos ou contrabaixos. \u00c1 s\u00faa fronte sit\u00faase un director/a.\nEn Galicia existe unha gran tradici\u00f3n de bandas de m\u00fasica, sendo a Banda Art\u00edstica de Merza a m\u00e1is antiga da comunidade, que segue en activo. Outras bandas importantes son a banda de m\u00fasica Uni\u00f3n Musical de Valadares, a Banda de M\u00fasica Cultural de Salceda de Caselas, a banda de m\u00fasica Municipal de Lal\u00edn, a Agrupaci\u00f3n Musical do Rosal, a Banda Sinf\u00f3nica Municipal de Ribadeo, a Banda Uni\u00f3n de Gul\u00e1ns ou a Banda Escola de M\u00fasica de Beade entre as bandas populares e a Banda de M\u00fasica Municipal da Coru\u00f1a ou a Banda de M\u00fasica Municipal de Santiago de Compostela entre as profesionais.\nInstrumentaci\u00f3n.\nFamilia de cordas.\nNo caso de ser unha banda sinf\u00f3nica pode haber instrumentos de corda fretada:\nCorda punteada:\nOu corda punteada:"}
{"id": "1456", "revid": "98629", "url": "https://gl.wikipedia.org/wiki?curid=1456", "title": "M\u00fasica moderna", "text": "O termo m\u00fasica moderna \u00e9 definido pola RAG como \"relativo ou pertencente ao momento actual\", por\u00e9n \u00e9 un termo ambiguo e empregado de maneiras moi diversas e designa a unha gran variedade de estilos e tendencias musicais. Pode referirse \u00e1 m\u00fasica desde a Idade Moderna, \u00e1 m\u00fasica en xeral desde o s\u00e9culo XIX, \u00e1 xurdida durante a primeira metade do s\u00e9culo XX (co\u00f1ecida como modernismo), despois dam\u00fasica do romanticismo, e que son case exclusivamente m\u00fasica experimental, \u00e1 m\u00fasica cl\u00e1sica contempor\u00e1nea, \u00e1 m\u00fasica cl\u00e1sica do s\u00e9culo XX ou XXI, ou a todos os estilos de m\u00fasica popular (inclu\u00edndo m\u00fasica pop), o jazz moderno, o rock moderno, etc. Ademais, o termo \"m\u00fasica nova\" \u00e9 un termo empregado desde o s\u00e9culo XIV a unha enorme cantidade de estilos musicais.\nPrimeira metade do XX.\nIgual que a m\u00fasica do Clasicismo e a m\u00fasica barroca valoraba a est\u00e9tica e o romanticismo valoraba a expresi\u00f3n dos sentimentos a trav\u00e9s da tonalidade, o Modernismo valoraba especialmente a innovaci\u00f3n e as percepci\u00f3ns \\ abstracto. O desenvolvemento posterior do modernismo, que incl\u00fae m\u00fasica concreta, m\u00fasica aleatoria e m\u00fasica minimalista clasif\u00edcase xeralmente como \"m\u00fasica de vangarda\" ou \"posmodernismo\".\nEsgotada no s\u00e9culo XX a creatividade da chamada xenericamente m\u00fasica cl\u00e1sica logo do escaso \u00e9xito de m\u00fasica dodecaf\u00f3nica o nulo empatismo dos creadores musicais a partir do posromanticismo, a modernidade na m\u00fasica ten a s\u00faa relevancia m\u00e1is salientable no que atinxe \u00e1 m\u00fasica popular.\nFronte \u00e1 m\u00fasica tradicional, ou fronte \u00e1 m\u00fasica cl\u00e1sica, e paralelamente cos avances tecnol\u00f3xicos que permiten a electrificaci\u00f3n e o rexistro de sons, ao longo do s\u00e9culo XX a m\u00fasica experimentou unha profunda transformaci\u00f3n, paralelamente \u00e1 s\u00faa chamada \"democratizaci\u00f3n\".\nEn primeiro lugar, a invenci\u00f3n do gram\u00f3fono e a posibilidade de comercializaci\u00f3n da m\u00fasica, para ser escoitada privadamente, levou ao p\u00fablico m\u00fasica prove\u00f1ente doutros lugares distantes xeograficamente, permitindo que a m\u00fasica se convertese nun aut\u00e9ntico obxecto de consumo.\nSegunda metade do XX.\nA partir da Segunda guerra mundial e conxuntamente coa aplicaci\u00f3n da electricidade aos instrumentos e medios tanto de produci\u00f3n como de reproduci\u00f3n musicais, a m\u00fasica popular afroamericana influ\u00edu, desde o blues e o Jazz a un tipo de m\u00fasica diferente, axeitada para o gozo das xeraci\u00f3ns m\u00e1is novas. Xeraci\u00f3ns que comezaban a co\u00f1ecer o ocio e que desexaban procurar evasi\u00f3ns aos problemas que xurdiran da posguerra. Ese pulo pronto conseguiu crear ao seu arredor unha industria que logo do \u00e9xito nos medios de comunicaci\u00f3n e popular de estrelas coma Elvis Presley ou The Beatles non dubidou en apostar por cantas novas alternativas aparecesen. A xuventude, por primeira vez, era a destinataria do mercado.\nEse desenvolvemento industrial da m\u00fasica e a explosi\u00f3n sociocultural dos anos 60 non s\u00f3 permitiu as\u00ed converter a m\u00fasica nun obxecto de consumo habitual, sen\u00f3n que tam\u00e9n fixo posible que a propia xente, a xente nova, participase no proceso de creaci\u00f3n e produci\u00f3n musical, sen necesidade de estudos ou preparaci\u00f3n especiais, e sen a necesidade de se axustar a canons ou regras, pois precisamente trataba de afastarse delas.\nOs medios.\nTres son os instrumentos que m\u00e1is axudaron \u00e1 evoluci\u00f3n da m\u00fasica moderna ata os nosos d\u00edas: a guitarra, a bater\u00eda e os teclados.\nO uso da guitarra el\u00e9ctrica.\nO primeiro instrumento musical que pode chamarse \"moderno\" \u00e9 a guitarra el\u00e9ctrica (finais dos anos corenta), que permitiu que os guitarristas se incorporaran \u00e1s banda de Jazz puidesen ser escoitadas nidiamente nela como parte da secci\u00f3n r\u00edtmica. Charlie Christian converteu a guitarra nun instrumento solista dentro da banda de Jazz, o que supuxo un paso importante para a modernizaci\u00f3n do seu son e unha nova consideraci\u00f3n do instrumento. O son da guitarra el\u00e9ctrica foi incorporado tam\u00e9n aos grupos de m\u00fasica country (Bill Carson), e a\u00ednda que o \u00fanico que se pretend\u00eda era amplificar o son, pronto os guitarristas se decataron de que con eses medios pod\u00edan facer m\u00fasica distinta. As\u00ed, para eliminar o ru\u00eddo de masa que produc\u00edan os micr\u00f3fonos de bobina \u00fanica que levaban as guitarras el\u00e9ctricas, Seth Lover inventou a finais dos anos cincuenta o micr\u00f3fono (pick up ou pastilla) de dobre bobinado, chamado \"humbucker.\" Este novo receptor de son produc\u00eda unha saturaci\u00f3n (overdrive) da etapa de previo do amplificador a l\u00e1mpadas, que se ben era un efecto indesexado, xa a mediados dos anos sesenta m\u00fasicos como Eric Clapton ou Jeff Beck souberon aproveitar ese tipo de son para as s\u00faas interpretaci\u00f3ns. Pronto ese efecto indesexado converteuse nun efecto buscado e as\u00ed a saturaci\u00f3n ou distorsi\u00f3n da guitarra e o amplificador deu paso \u00e1 m\u00fasica rock. En 1965 Bob Dylan incorporou de xeito controvertido a guitarra el\u00e9ctrica \u00e1s s\u00faas composici\u00f3ns, maiormente folk ata esa data.\nA finais dos anos sesenta Jimi Hendrix estendeu e puxo de moda o uso de efectos de son, tan pr\u00f3ximos \u00e1 psicodelia. \nO uso da percusi\u00f3n.\nA bater\u00eda xa fora utilizada polas primeiras bandas de Jazz, como base principal da secci\u00f3n r\u00edtmica, xunto co contrabaixo. O ritmo esaxeradamente marcado daquel x\u00e9nero musical transmitiuse adquirindo cada vez m\u00e1is importancia ata a m\u00fasica que se fai nos nosos d\u00edas.\nO uso dos teclados.\nPronto a electrificaci\u00f3n chegou tam\u00e9n ao piano e ao \u00f3rgano. Nos anos sesenta o m\u00e1is importante piano el\u00e9ctrico foi o desenvolvido pola f\u00e1brica Fender, denominado \"Rhodes\" e o m\u00e1is importante \u00f3rgano el\u00e9ctrico foi o dese\u00f1ado pola empresa \"Hammond\". A final da dita d\u00e9cada, Robert Moog, un inventor que xa levaba anos desenvolvendo as s\u00faas ideas neste eido, dese\u00f1ou o sintetizador e conseguiu chamar a atenci\u00f3n de m\u00fasicos agora xa lendarios coma Roger Waters (Pink Floyd) que utilizaron os seus instrumentos e imprimiron o seu timbre e sabor \u00e1 s\u00faa m\u00fasica.\nOs estilos.\nA nova m\u00fasica popular.\nSer\u00eda inacabable unha relaci\u00f3n de estilos musicais que se puideran englobar no concepto de m\u00fasica moderna, se \u00e9 que o dito concepto realmente existe. P\u00f3dese, iso si, falar de pioneiros e de figuras salientables que puxaron por que a m\u00fasica sa\u00edse das estruturas tradicionais. Inicialmente a m\u00fasica manti\u00f1a as formas tradicionais das canci\u00f3ns que provi\u00f1an dos Lieder na s\u00faa duraci\u00f3n, mantendo tam\u00e9n a estrutura de divisi\u00f3ns, tempo e compases tradicionais (por exemplo, a sonata, como no tema \"And I Love Her\" de The Beatles), pero pronto naceu outra visi\u00f3n formal (O \u00e1lbum \"concepto\", como \"Sergeant Peppers\" do mesmo grupo), e incluso m\u00fasica que non estaba concibida para ser interpretada sen\u00f3n simplemente para ser gravada e reproducida.\nO nacemento e desenvolvemento de Rock deu lugar a unha enorme variedade de estilos e secuelas, co incorporaci\u00f3n de harmon\u00edas non occidentais, incorporaci\u00f3n de novos instrumentos etc., todo isto arredor dunha sucesi\u00f3n de tendencias e grandes familias de estilos musicais, o Rock'n'roll, o Pop, o Rock, o Punk, o AOR, o Tecno, a posmodernidade, o Grunge, a New Wave etc. Por suposto, \u00e9 com\u00fan a todos eses estilos a influencia da cultura anglosaxoa, de xeito tal que os demais pa\u00edses lles deron cadans\u00faa impronta ou xeito de entendelo, producindo un obxecto de consumo m\u00e1is ben interno e sen proxecci\u00f3n salientable, ag\u00e1s excepci\u00f3ns, e co visto e prace dunha industria xa moi globalizada.\nNon se pode esquecer a figuras coma Frank Zappa e outros m\u00fasicos experimentais, moitos deles, como o propio Zappa, sumamente prol\u00edficos, que se ben non foron ben considerados pola industria e o grande p\u00fablico, as s\u00faas achegas foron imprescindibles para a evoluci\u00f3n da m\u00fasica.\nA modernizaci\u00f3n da m\u00fasica tradicional.\nEncomiables e, \u00e1s veces, frut\u00edferos son os esforzos das comunidades con cultura propia en manter e conservar os seus signos de identidade, e entre eles, o folclore musical. En moitas ocasi\u00f3ns se incorporan \u00e1 interpretaci\u00f3n as novas tecnolox\u00edas, mais tam\u00e9n se mesturan distintos estilos e se engaden elementos propios doutras culturas ou x\u00e9neros, principalmente o Jazz ou a m\u00fasica \u00e9tnica.\nA era dixital.\nNon hai un s\u00f3 instrumento musical que non poida ser emulado por un ordenador case ata a perfecci\u00f3n. Isto significa que moitos dos instrumentos que escoitamos nas gravaci\u00f3ns actuais son instrumentos virtuais, ou m\u00e1is ben, sons xerados e reproducidos por modernos programas. Na maior\u00eda dos casos \u00e9 absolutamente imposible distinguir se un piano ou unha bater\u00eda son reais ou virtuais.\nQuizais o \u00fanico instrumento que a\u00ednda non puido ser emulado sexa a guitarra, ... e a voz humana. Non obstante tanto un como outro son procesados e \"axudados\" cos programas de edici\u00f3n como Pro Tools, Guitar Rigetc. Non existe unha soa gravaci\u00f3n que non utilice eses modernos sistemas de procesamento de efectos e edici\u00f3n, ag\u00e1s que a \"pureza\" sexa buscada de prop\u00f3sito, cousa realmente infrecuente. Ademais, co abaratamento da tecnolox\u00eda, calquera rapaz pode ter na casa centos e centos de sons distintos, ou facer que a s\u00faa guitarra el\u00e9ctrica acostuma coma a dos seus heroes. Por poucos centos de euros p\u00f3dense adquirir multiefectos coma o POD de Line 6, ou a GT6 de Boss.\nAdemais da produci\u00f3n do son, a gravaci\u00f3n do mesmo mediante ordenadores \u00e9 algo totalmente habitual cos programas secuenciadores, que permiten a gravaci\u00f3n sucesiva e xa non necesariamente simult\u00e1nea de pistas, sen l\u00edmite de n\u00famero. Lonxe quedan aquelas pioneiras gravaci\u00f3ns de dezaseis e vinte e catro pistas dos anos sesenta dos estudios Abbey Road.\nA mestura das diferentes tecnolox\u00edas permitiron, por exemplo, constru\u00edr instrumentos que poidan almacenar sons e mostras (samples), de xeito que premendo un bot\u00f3n se poida emular toda clase de sons e modificalos en tempo real; interconectar instrumentos (tecnolox\u00eda MIDI); ou mesmo que permitan a un usuario non cualificado inventar sons xamais antes escoitados polo ser humano.\nO importante, outra vez, como no caso do invento da guitarra el\u00e9ctrica, \u00e9 que as novas tecnolox\u00edas axudan a que a m\u00fasica se desenvolva e a que os seus creadores procuren novas tendencias e novos cami\u00f1os."}
{"id": "1457", "revid": "205", "url": "https://gl.wikipedia.org/wiki?curid=1457", "title": "Enfermidade", "text": ""}
{"id": "1458", "revid": "15490", "url": "https://gl.wikipedia.org/wiki?curid=1458", "title": "S\u00edndrome respiratoria aguda grave", "text": "A s\u00edndrome respiratoria aguda grave (SARS, siglas en ingl\u00e9s) ou pneumon\u00eda asi\u00e1tica \u00e9 unha enfermidade relacionada coa pneumon\u00eda, da que se co\u00f1ecen dous episodios. O axente causante \u00e9 o coronavirus da SARS.\nPneumon\u00eda asi\u00e1tica I.\nA pneumon\u00eda asi\u00e1tica fixo a s\u00faa aparici\u00f3n na provincia de Guandong en novembro de 2002 e declarouse como finalizada 8 meses despois. Estendeuse a uns 30 pa\u00edses, principalmente de Asia, deixando un saldo de 774 mortos, 349 deles en China e 299 en Hong Kong.\nPneumon\u00eda asi\u00e1tica II.\nRepunta da enfermidade.\nAs autoridades chinesas, confirman o segundo caso de s\u00edndrome respiratoria aguda grave (xaneiro 2004), co\u00f1ecido como pneumon\u00eda asi\u00e1tica. Mentres, a Organizaci\u00f3n Mundial da Sa\u00fade (OMS), env\u00eda \u00f3 pa\u00eds asi\u00e1tico a un equipo de expertos para identificar a fonte de contaxio do \u00faltimo caso. A alarma saltou en Pequ\u00edn, onde unha muller ingresou cos s\u00edntomas desta epidemia.\nA primeira afectada.\nUnha rapaza de 20 anos, at\u00f3pase en corentena e sometida a tratamento no hospital de Guangzhou. Os primeiros s\u00edntomas de febre produc\u00edronse o 26 de decembro (2003). Ata 48 persoas que tiveron contacto estreito coa paciente foron illadas e sometidas a un proceso de desinfecci\u00f3n da zona onde resid\u00eda. Outras 52 persoas que tam\u00e9n estiveron en contacto con ela foron sometidas a estreita vixilancia m\u00e9dica.\nSegundo afectado.\nUn produtor de televisi\u00f3n de 32 anos protagonizou o segundo caso da s\u00edndrome respiratoria. Foi declarado sospeitoso polas autoridades da provincia de Guangdong, o s\u00e1bado 27 de decembro e o luns 29, confirmouse que se trataba dun caso de pneumon\u00eda asi\u00e1tica. Ningunha das 81 persoas que estiveron en contacto con este paciente amosaron s\u00edntomas da enfermidade e a \u00faltima delas deber\u00eda sa\u00edr de corentena o 28 de xaneiro de 2004."}
{"id": "1459", "revid": "6265268", "url": "https://gl.wikipedia.org/wiki?curid=1459", "title": "Discoteca", "text": "Unha discoteca \u00e9 unha sala de baile con m\u00fasica xeralmente non tocada en vivo, sen\u00f3n que prov\u00e9n de discos, que \u00e1s veces son mesturados por un disc jockey (DJ).\nHistoria e caracter\u00edsticas.\nA primeira discoteca do mundo foi o Scotch Club, na cidade alem\u00e1 de Aquisgr\u00e1n, que funcionou a partir de 1959. Nos anos sesenta, as discotecas fix\u00e9ronse populares en toda Europa, e nos setenta tam\u00e9n nos Estados Unidos, onde en consecuencia se desenvolveu a m\u00fasica disco.\nAlgunhas discotecas como o Studio 54 de Nova York fix\u00e9ronse famosas pola s\u00faa m\u00fasica, o seu ambiente o pola asistencia de clientes famosos. Outras, como Rep\u00fablica Cromagnon de Buenos Aires ou Alcal\u00e1 20 de Madrid, apareceron nas novas por desastres agravados polo exceso de xente e as dificultades de evacuaci\u00f3n."}
{"id": "1462", "revid": "98629", "url": "https://gl.wikipedia.org/wiki?curid=1462", "title": "Burro", "text": "O burro () ou asno (\"Equus asinus\") \u00e9 un mam\u00edfero dom\u00e9stico da familia dos \u00e9quidos, de ata metro e medio aproximadamente de altura \u00e1 cruz, caracterizado polas longas orellas e a cabeza proporcionalmente grande. O pelo das crinas \u00e9 curto, polo que estas son erectas. Empr\u00e9gase, ou mellor empreg\u00e1base, como animal de carga.\nO macho denom\u00ednase gara\u00f1\u00f3n, nome que tam\u00e9n pode recibi-lo cabalo semental.\nDesde o punto de vista zool\u00f3xico, \u00e9 un animal mam\u00edfero, viv\u00edparo, ungulado (dedos rematados en pezu\u00f1os), perisod\u00e1ctilo (un \u00fanico dedo nun pezu\u00f1o simple) e herb\u00edvoro.\nOrixe.\nO burro actual procede da domesticaci\u00f3n de d\u00faas especies de asnos salvaxes norteafricanos, o asno salvaxe de Nubia (\"Equus asinus africanus\"), localizado entre a beira oriental do Nilo e o Mar Vermello, e o asno salvaxe de Somalia (\"Equus asinus somaliensis\"), localizado na pen\u00ednsula do mesmo nome. \u00d3 parecer, foron os pastores do nordeste de \u00c1frica, dentro do proceso de desertificaci\u00f3n do S\u00e1hara, os que aproveitaron a capacidade de resistencia daqueles animais \u00e1 falta de auga e \u00e1s altas temperaturas para consegui-la s\u00faa domesticaci\u00f3n. Esta produciuse en dous procesos separados que se poden datar nunha antig\u00fcidade de 10.000 e de 7.000 anos .\nOs primeiros datos hist\u00f3ricos do burro como animal dom\u00e9stico poden situarse en Exipto, estando xa presente nas pinturas dos templos exipcios. Cabe destacar tam\u00e9n a s\u00faa presenza na Biblia e como indicador de riqueza no pobo hebreo. Posteriormente, produciuse unha expansi\u00f3n do burro desde Exipto a Persia e Europa, por unha banda (gregos e romanos utiliz\u00e1bano adoito como besta de carga e tam\u00e9n como alimento), e \u00f3 resto de \u00c1frica, por outra, ata conseguir unha presenza nas zonas c\u00e1lidas de todo o mundo. A chegada \u00e1 China, o Xap\u00f3n e Norteam\u00e9rica sit\u00faase no s\u00e9culo XIX.\nSegundo Jordi Jordana Vidal, do primeiro \u2013 \"E. a. africanus\"- derivaron as razas andaluza e majorera das Canarias, e do segundo \u2013\"E. a. somaliensis\"- t\u00f3dalas razas de capa negra propias do norte de Espa\u00f1a: a raza Catal\u00e1, a das Encartaciones (do Pa\u00eds Vasco), a Mallorquina, a Zamorano-leonesa, as\u00ed como o burro galego fari\u00f1eiro. Todas estas razas aut\u00f3ctonas espa\u00f1olas est\u00e1n actualmente en perigo de extinci\u00f3n.\nEn \u00c1frica a\u00ednda quedan exemplares salvaxes, chamados onagros, pero non en Europa.\nRazas asnais.\nSen estar reco\u00f1ecida de forma oficial nos cat\u00e1logos raciais equinos, as caracter\u00edsticas morfol\u00f3xicas do burro galego permiten describir un tipo diferente das razas anteriores, que se denominou burro fari\u00f1eiro galego.\nDescrici\u00f3n.\nResulta dif\u00edcil describi-las caracter\u00edsticas morfol\u00f3xicas t\u00edpicas do burro se temos en conta as variaci\u00f3ns existentes entre as diferentes razas e o feito habitual da falta de pureza racial como resultado de cruces non controlados. A seguinte descrici\u00f3n corresponde \u00f3 que se v\u00e9n chama-lo burro fari\u00f1eiro galego, como raza propia da nosa comunidade.\nEn xeral, \u00e9 un animal relativamente pequeno, mesmo comparado con outras razas, chegando a talles de \u00f3 redor de 1 metro ou pouco m\u00e1is. O peso medio oscila entre os 150 e os 200\u00a0kg. As femias son sempre m\u00e1is pequenas c\u00f3s machos.\nO burro catal\u00e1n pode chegar a pesos de 375\u00a0kg (os machos) e a talles medios de 1,50-1,60 metros \u00e1 cruz. O burro zamorano \u00e9 algo menor, con pesos de \u00f3 redor de 250\u00a0kg e alzadas de ata 1,40-1,50 metros.\nO corpo est\u00e1 cuberto dunha pelaxe curta e suave, m\u00e1is abundante na cabeza. Outras razas, coma o burro zamorano, caracter\u00edzanse pola maior lonxitude do pelo.\nAs variaci\u00f3ns na capa son frecuentes e moi amplas segundo a raza, oscilando entre o gris cinsa, m\u00e1is ou menos abrancazado (que son os denominados rucios) e o practicamente negro. A raza catal\u00e1 \u00e9 de cor negra escura mentres que a andaluza \u00e9 de cor torda clara. No burro fari\u00f1eiro galego adoita ser escura, denominada tecnicamente torda (por mestura de pelos brancos e negros).\nEn t\u00f3dalas razas obs\u00e9rvanse degradaci\u00f3ns a gris prateado ou branco no ventre, bragada e axilas, as\u00ed como \u00f3 redor do foci\u00f1o e dos ollos, tipicamente bordeados dun halo branco.\nNalg\u00fans exemplares pode observarse un list\u00f3n m\u00e1is escuro c\u00e1 cor do resto da pel, a todo o longo do espi\u00f1azo e que baixa polo centro das esc\u00e1pulas formando un debuxo en cruz caracter\u00edstico. Conta a lenda que o te\u00f1en como signo do agradecemento de Xes\u00fas ante o intento dun burro de cargar por el a cruz durante a ascensi\u00f3n \u00f3 Calvario. Como sexa que os soldados romanos non llo permitiron, o pobre animal conformouse con seguilo e permanecer xunto a el baixo a cruz na que foi crucificado. Engade a lenda que se trataba do mesmo burro no que tivo que fuxir, acabado de nacer, para escapar da matanza de Herodes.\nDestaca o tama\u00f1o desproporcionadamente grande da cabeza (maior c\u00e1 dos cabalos). As orellas son grandes e moi m\u00f3biles, m\u00e1is escuras c\u00f3 resto da capa.\nPeito estreito, e li\u00f1a dorsolumbar claramente deprimida, coa coxa levantada. O espi\u00f1azo est\u00e1 ben marcado e o ventre voluminoso e ca\u00eddo. Rabo longo e delgado, rematado nunha borla de longas sedas.\nAs patas son delgadas, e os pezu\u00f1os pequenos e comprimidas lateralmente.\nA voz do burro ch\u00e1mase orneo, e emitir orneos \u00e9 ornear ou arnear. C\u00f3mpre dicir que \"ornear\" tam\u00e9n se aplica \u00e1 vaca en Sarreaus e A Merca, e, na forma \"orneiar\", na Gudi\u00f1a. En Fe\u00e1s, \"orneo\" designa o brado da vaca.\nReproduci\u00f3n.\nA madurez sexual chega \u00f3s dous anos nas femias e m\u00e1is tarde nos machos. Poden vivir ata 25 anos, a\u00ednda que se citan casos de exemplares de 40 anos.\nO per\u00edodo de xestaci\u00f3n \u00e9 de 11 a 12 meses, cunha cr\u00eda \u00fanica en cada parto.\nHibridaci\u00f3n con outros \u00e9quidos.\nO burro, tanto o macho como a femia, poden cruzarse co cabalo, dando lugar a h\u00edbridos est\u00e9riles. A raz\u00f3n desta esterilidade est\u00e1 no diferente n\u00famero de cromosomas nas d\u00faas especies: os cabalos te\u00f1en 64 cromosomas e os burros, 62, dando como resultado h\u00edbridos de 63 cromosomas.\nSe se cruza un burro macho cunha egua, obtemos unha mula ou un macho. O nome de besta apl\u00edcase normalmente \u00e1s eguas, pero tam\u00e9n como denominaci\u00f3n colectiva para calquera equino, inclu\u00eddas as mulas.\nSe se cruza un cabalo cunha burra, obteremos unha mula burre\u00f1o ou besta burre\u00f1a. Non nos consta que \"burre\u00f1o\" tam\u00e9n funcione como substantivo.\nAs mulas son extremadamente fortes e resistentes, o que as fixo moi apreciadas para o transporte de cargas pesadas a grandes distancias, sobre todo en terreos monta\u00f1osos e dif\u00edciles. Os burre\u00f1os, en cambio, son pequenos e d\u00e9biles.\nTam\u00e9n se poden obter, a\u00ednda que son infrecuentes, h\u00edbridos entre burros machos e cebras femias, co\u00f1ecidos como cebrasnos ou ceburros . M\u00e1is raros a\u00ednda son os h\u00edbridos entre burras e cebras machos.\nUsos agr\u00edcolas.\nO principal uso do burro como animal dom\u00e9stico sempre foi como animal de carga ou de traballo, para o transporte de xente e cousas e para tirar do carro ou, menos frecuentemente, do arado. Aprov\u00e9itase a tal fin a s\u00faa resistencia e docilidade, as\u00ed como a capacidade de movemento en cami\u00f1os irregulares, propiedades que o fan moi \u00fatil e sufrido. Ademais, son animais lonxevos e moi pouco esixentes no tocante \u00f3 seu mantemento. En tempos, tam\u00e9n se utilizaba como animal produtor de carne e leite. Ten moita sona a chacina leonesa obtida a partir da carne de mula.\nA\u00ednda que hoxe en d\u00eda este uso agr\u00edcola desapareceu nos pa\u00edses desenvolvidos, pola mecanizaci\u00f3n da agricultura, seguen representando unha valiosa axuda no terceiro mundo.\nA denominaci\u00f3n galega de \"burro fari\u00f1eiro\" non fai alusi\u00f3n \u00e1 cor da capa sen\u00f3n \u00f3 seu uso para o transporte de grao e fari\u00f1a cara e desde os mu\u00ed\u00f1os. Tam\u00e9n foi tradicional o uso en Galicia para o transporte de cargas por zonas escarpadas, como os cant\u00eds de Ortigueira ou Teixido, as\u00ed como para a recollida da uva na Ribeira Sacra. Precisamente por esa capacidade de moverse con soltura polos terreos m\u00e1is escarpados, onde resultaba m\u00e1is dif\u00edcil atoparse cos gardas, era o animal de carga preferido polos contrabandistas da raia con Portugal.\nNoutras zonas de Espa\u00f1a sempre foron burros ou mulas as que mov\u00edan as rodas de norias e mu\u00ed\u00f1os, e co mesmo fin utiliz\u00e1ronse en Quiroga para move-los mu\u00ed\u00f1os de aceite.\nEn Galicia, foron vacas e bois os que tiraban de carros e arados, pero para labores menores ou en situaci\u00f3ns de pobreza eran substitu\u00eddos por burros. Tam\u00e9n transportaban todo o necesario para a subsistencia dos pastores cando ti\u00f1an que realizar longos desprazamentos ou estancias prolongadas nas bra\u00f1as.\nActualmente estanse a producir diversos movementos de recuperaci\u00f3n do burro que buscan da-la volta \u00f3 progresivo descenso do n\u00famero de exemplares. No intento de darlles unha rendibilidade econ\u00f3mica poden destacarse novos usos como mascota, como terapia para certas incapacidades ou para potencia-lo turismo rural, \u00f3 facilita-lo movemento en rutas de monta\u00f1a, paseos ecol\u00f3xicos etc.\nA\u00ednda que sexa bordeando un pouco a lenda, non podemos esquece-la tradici\u00f3n que corre por Galicia adiante de utiliza-los burros para dese\u00f1a-lo mellor cami\u00f1o entre d\u00faas aldeas afastadas. Bastaba con levar un burro dunha aldea \u00e1 outra e deixalo volver de seu, coa seguridade de que o cami\u00f1o que escollera ser\u00eda o m\u00e1is curto e c\u00f3modo.\nDe feito, existe unha sentenza isl\u00e1mica que v\u00e9n dicir que \u00ab\"Segue \u00f3 burro e atopar\u00e1s o teu pobo. Segue a unha cabra e caer\u00e1s nun barranco\"\u00bb.\nEn Portugal corre a crenza de que o burro tam\u00e9n \u00e9 quen de gardar eficazmente os raba\u00f1os de ovellas contra os ataques de cans e lobos, arred\u00e1ndoos do gando a base de couces e dentadas. Pero que para que as\u00ed o faga ten que estar un burro s\u00f3, xa que se hai dous s\u00f3 se preocupar\u00e1n de facerse compa\u00f1\u00eda, esquecendo o coidado do raba\u00f1o .\nCar\u00e1cter e temperamento.\nO car\u00e1cter teimudo do burro, \u00f3 que non se lle pode facer cumprir unha orde se el non quere (\"Non levar\u00e1s por ben o burro \u00e1 auga se el non ten gana\"), est\u00e1 amplamente arraigado na nosa cultura. En realidade non parece ser certo sen\u00f3n que ese comportamento obedece a un alto instinto de autoprotecci\u00f3n, polo que se negan a facer calquera traballo que desco\u00f1ezan e que sintan que poida representar un perigo. Por\u00e9n, unha vez que o animal comproba que non implica perigo ning\u00fan, realizar\u00e1 eses traballos sen problemas.\nOutro t\u00f3pico tam\u00e9n moi estendido \u00e9 o da s\u00faa suposta falta de intelixencia, met\u00e1fora trasladada desde antigo \u00e1 lingua e \u00e1 imaxiner\u00eda (l\u00e9mbrense as orellas de burro que se lle colocaban \u00f3s rapaces como castigo). F\u00f3ra de consideraci\u00f3ns sobre a existencia ou non de intelixencia nos animais, o certo \u00e9 que se admite que son quen de aprender m\u00e1is de vinte ordes distintas e de abrir co foci\u00f1o a porta das cortes ou o portelo das leiras.\nProtecci\u00f3n.\nNon \u00e9 posible cuantifica-lo estado actual do censo asnal en Espa\u00f1a (os \u00faltimos datos corresponden \u00f3 ano 1999), pero a evoluci\u00f3n est\u00e1 clara. Cara a fin da Guerra Civil hab\u00eda, segundo os censos oficiais, m\u00e1is dun mill\u00f3n destes animais, pero os sucesivos censos publicados polo Ministerio de Agricultura, Pesca e Alimentaci\u00f3n evidencian claramente o descenso imparable do n\u00famero de cabezas:\n \nComa no resto do estado, tam\u00e9n en Galicia as cifras seguen unha evoluci\u00f3n semellante. En 1986 estim\u00e1base un censo de 26.041 burros (segundo un estudo feito pola Universidade de C\u00f3rdoba). En 1999, o censo era de s\u00f3 14.677 burros e 4.038 mulas (segundo a \"Gran Enciclopedia Galega\", 2003).\nNa actualidade (datos de 2006), a \"Asociaci\u00f3n de Defensa dos Burros Fari\u00f1eiros de Galicia\" (ABUFA) cifra o n\u00famero de burros entre 7 e 8.000 cabezas. A\u00ednda as\u00ed, os especialistas neste animal coinciden en que Galicia \u00e9 a comunidade cun maior censo asnal.\nAs raz\u00f3ns deste descenso espectacular no n\u00famero de exemplares deben buscarse na mecanizaci\u00f3n do campo, que substitu\u00edu eficazmente o traballo que vi\u00f1an realizando burros e machos. Sendo esta a \u00fanica aptitude que xustificaba a presenza destes animais na cabana gandeira, convert\u00e9ronse en animais in\u00fatiles cun \u00fanico destino: o sacrificio ou o abandono no monte.\nA recuperaci\u00f3n do aprecio polo burro \u00e9 cousa recente. Podemos atopa-los primeiros pasos en Francia, a finais dos anos oitenta. En Espa\u00f1a comezan moito m\u00e1is tarde, en 1998.\nNoutras comunidades aut\u00f3nomas existen xa planes oficiais de recuperaci\u00f3n das s\u00faas razas asnais aut\u00f3ctonas pero non \u00e9 as\u00ed en Galicia, onde non conta con ningunha figura de protecci\u00f3n oficial. Existe, si, un plan de recuperaci\u00f3n do Cabalo de pura raza galega, que v\u00e9n funcionando desde 1996 e que xa conseguiu un censo de 450 exemplares (24 machos e 426 femias) de suficiente pureza racial (\"Razas aut\u00f3ctonas de Galicia en perigo de extinci\u00f3n\", Conseller\u00eda de Pol\u00edtica Agroalimentaria e Desenvolvemento Rural, 2001).\nT\u00f3dalas razas asnais espa\u00f1olas pos\u00faen algunha asociaci\u00f3n protectora reco\u00f1ecida pola Administraci\u00f3n:\nEn Galicia si que existen iniciativas privadas en defensa e protecci\u00f3n do burro, como a xa citada \"Asociaci\u00f3n de Defensa dos Burros Fari\u00f1eiros de Galicia\" (ABUFA), que v\u00e9n traballando desde 1998, con sede en Bri\u00f3n (A Coru\u00f1a) e un centro en Rubi\u00e1ns (Vilagarc\u00eda de Arousa); e a \"Asociaci\u00f3n Nacional para la Defensa, Recuperaci\u00f3n y Estudo Terap\u00e9utico de la Raza Asnal\" (ANDREA), que tam\u00e9n conta con centros de acollida para burros vellos, abandonados ou maltratados.\nNoutros puntos co\u00f1ecemos da existencia doutros grupos similares, como a \"Asociaci\u00f3n de Amigos del Burro\" (AMIBURRO), en Trescantos, Madrid , ou a \"Asociaci\u00f3n para la Defensa del Borrico\" (ADEBO), en Rute (C\u00f3rdoba), fundada en 1989.\nAspectos hist\u00f3ricos.\nNa Roma antiga, o burro estaba consagrado a Pr\u00edapo, deus da fecundidade, e na s\u00faa honra sacrific\u00e1banlle estes animais. Ovidio conta a lenda de que, tras un banquete ofrecido por Sileno (pai dos s\u00e1tiros e deus menor do vi\u00f1o), a ninfa Lotis emborrachouse e quedou dormida. Pr\u00edapo intentou violala pero \u00f3, achegarse a ela, un burro do anfitri\u00f3n alertou os invitados cos seus orneos, salvando as\u00ed \u00e1 ninfa que se librou de Pr\u00edapo \u00f3 ser convertida nunha flor de loto. Este, en vinganza, matou e comeu o burro.\nOutra lenda di que tal pasou cando Pr\u00edapo intentou aproveitarse de Hesta (deusa do lume do fogar), coincidindo o resto da historia. E unha terceira explicaci\u00f3n conta que a orixe est\u00e1 nunha competici\u00f3n entre Pr\u00edapo e un burro (a quen Dioniso concedera o don da palabra) sobre o tama\u00f1o dos seus respectivos penes. Pr\u00edapo ga\u00f1ou \u00f3 burro e logo matouno.\nDas numerosas aparici\u00f3ns dos burros nos textos b\u00edblicos (hist\u00f3ricos ou ap\u00f3crifos), destaquemos dous: a fuxida a Exipto de San Xos\u00e9 e a Virxe para salvar a Xes\u00fas da orde de Herodes de matar a t\u00f3dolos primox\u00e9nitos hebreos; e a entrada triunfal de Xes\u00fas en Xerusal\u00e9n a cabalo dun humilde burro. E non podemos esquece-la presenza dunha mula e dun boi no portal de Bel\u00e9n.\nToponimia.\nNon consta no Nomencl\u00e1tor ning\u00fan top\u00f3nimo derivado da palabra \"burro\", pero si dous para o sin\u00f3nimo \"asno\". O Porto do Asno \u00e9 un lugar da parroquia de Codesoso, do concello coru\u00f1\u00e9s de Sobrado, e Valdoasno outro lugar da parroquia de Armariz, do concello ourens\u00e1n de Nogueira de Ramu\u00edn.\nSimbolox\u00eda do burro.\nO burro pode representar cualidades contrapostas, se ben case todas son negativas. Comezando por estas \u00faltimas, representa a ignorancia e o car\u00e1cter rudo, bruto, incivil, ineducado, cualificando como tal a quen temos por algu\u00e9n de curto entendemento. Tam\u00e9n serve para o obcecado, que non atende a raz\u00f3ns (\"po\u00f1erse burro\", \"non apearse do burro\"). Conceptos directamente relacionados ser\u00edan \"burrada\" e \"asneira\" (co significado de estupidez, parvada, dito ou acto de manifesta ignorancia) ou \"desasnar/se\" (co significado de aprender, educarse, afinarse).\nTam\u00e9n representa o traballo duro e sufrido, pero no seu sentido m\u00e1is pexorativo. Queda claramente expresado nas frases \"traballar coma un burro\" ou \"ser m\u00e1is besta ca un burro\".\nNoutros contextos, o burro aparece relacionado con pr\u00e1cticas sat\u00e1nicas, xunto \u00f3 macho cabr\u00edo, e sexuais, polo desenvolvemento da s\u00faa verga. O deus exipcio Set, encarnaci\u00f3n do mal e portador de secas e destruci\u00f3n, aparece representado por veces con cabeza de asno. A Baco, deus romano do vi\u00f1o e o pracer, estaba consagrado o burro, entre outros, e nas s\u00faas representaci\u00f3ns humanas aparece cun pene ben patente. O mesmo Sat\u00e1n aparece moitas veces en forma de asno, con ou sen cornos.\nPor outra banda, tam\u00e9n podemos atopa-lo burro como representaci\u00f3n de opci\u00f3ns pol\u00edticas. O debuxo do burro catal\u00e1n, dese\u00f1ado por Eloi Alegre, naceu como logotipo da \"Asociaci\u00f3n para el Fomento de la Raza Asinina Catalana\" (Afrac). En 2004, Jaume Sala e \u00c1lex Ferreiro comezaron a utilizalo, despois de lixeiras modificaci\u00f3ns, como elimina-la crina e os test\u00edculos ver debuxo orixinal , como s\u00edmbolo da catalanidade fronte \u00f3 \"toro de Osborne\" t\u00edpico da iconograf\u00eda espa\u00f1olista, do mesmo xeito que aqu\u00ed, en Galicia, xa corre desde o 2002 o equivalente da vaca do dese\u00f1ador Ant\u00f3n Lezcano sobre a bandeira galega ou no Pa\u00eds Vasco a ovella \"Ardilatxa\" (esquematizada da raza ovina aut\u00f3ctona lacha).\nNos Estados Unidos, o burro \u00e9 o emblema do Partido Dem\u00f3crata, fronte \u00f3 elefante que simboliza o Partido Republicano. A orixe desta icona non est\u00e1 clara pero parece ser que naceu en 1870, a partir dun debuxo sat\u00edrico de Thomas Nast que caricaturizaba as\u00ed \u00f3 presidente dem\u00f3crata Andrew Jackson. A\u00ednda que o Partido Dem\u00f3crata nunca aceptou oficialmente esta imaxe, util\u00edzaa de feito habitualmente, como reflexo dun partido dom\u00e9stico, amable, valoroso e humilde.\nO burro na literatura.\nNon debe sorprende-la presenza dos burros na literatura de todo o mundo. \u00d3 cabo \u00e9 un dos animais dom\u00e9sticos que conforman o \u00e1mbito que nos \u00e9 m\u00e1is pr\u00f3ximo. Pero cabe menciona-lo seu papel destacado nas seguintes obras literarias:\nProtagonista secundario que tam\u00e9n merece ser lembrado \u00e9 o rucio de Sancho Panza, fiel servidor do Quixote. Realmente, este personaxe \u00e9 an\u00f3nimo e s\u00f3 \u00e9 designado polo seu nome com\u00fan, non sendo certo que \"Rucio\" sexa zo\u00f3nimo como se afirma nalgunhas fontes.\nFinalmente, c\u00f3mpre lembrar que en numerosas f\u00e1bulas de Samaniego, Esopo, Iriarte etc. podemos encontrar burros como actores principais. A modo de exemplo, citemos unha presa delas:\nO burro na cultura popular.\nEntre os romanos consider\u00e1base que cruzarse cun burro era un agoiro de pr\u00f3ximas desgrazas. Quizais poida basearse \u00e1 relaci\u00f3n co prendemento e morte de Xes\u00fas Cristo \u00f3 pouco de entrar en Xerusal\u00e9n montado nun burro.\nOutras crenzas populares est\u00e1n relacionadas con ver un agoiro de chuvia inminente se ornea un burro (\"Se os burros ornean moito, non sair\u00e1s enxoito\") ou se sacode as orellas. Polo contrario, se se envorca no po anuncia bo tempo.\nEn Melide din que cando unha donicela traba a algu\u00e9n se agarra de tal xeito que non o solta mentres non orneen sete burros e toquen sete camp\u00e1s de sete igrexas. O mesmo din do lagarto arnau (\"Terra de Melide\", 452-453).\nAplicaci\u00f3ns terap\u00e9uticas.\nNun libro an\u00f3nimo (\"Apolog\u00eda del asno\", 1826) af\u00edrmase que \u201c\"Cada burro \u00e9 para ti un doutor. Para todo, no asno hachas remedio. \u00c9 un almac\u00e9n de drogas\"\u201d . Hip\u00f3crates aconsellaba o zudre de esterco de asno negro para curar problemas intestinais, sobre todo nas mulleres. Tam\u00e9n, o leite de burra era bo para cura-las dores dos artellos, e Plinio dic\u00eda que tam\u00e9n serv\u00eda como ant\u00eddoto contra certos velenos. O sangue de burro era bo para cura-la mente.\nTam\u00e9n serv\u00eda o leite de burra para cura-la tuberculose e outras \"toses vellas\", e as\u00ed o transmite o noso refraneiro: \"Pr\u00f3s enfermos do peito, o leite de burra \u00e9 remedio feito\" (Eladio Rodr\u00edguez Gonz\u00e1lez).\nOutras fontes din que o rabo de burro curaba a tose ferina e as picadas do escorpi\u00f3n, sen indica-la forma de aplicaci\u00f3n.\nTam\u00e9n temos constancia do uso do mexo de burro como vello tratamento contra a lepra."}
{"id": "1463", "revid": "98629", "url": "https://gl.wikipedia.org/wiki?curid=1463", "title": "Corentena", "text": "A corentena \u00e9 un per\u00edodo de tempo no que se mant\u00e9n privada de comunicaci\u00f3n unha persoa ou animal para comprobar a posibilidade de enfermidade (ou evoluci\u00f3n da mesma) para evitar contaxios. A palabra \"corentena\" orix\u00ednase na frase \"quaranta giorni\" (\"corenta d\u00edas\"), o n\u00famero de d\u00edas que segundo a Biblia pasou Xes\u00fas Cristo no deserto, se ben pode ter outra duraci\u00f3n, segundo a gravidade da doenza e o lugar.\nHistoria.\nO xeito de illamento efectivo m\u00e1is antigo \u00e9 o que se sinala no Pentateuco (Biblia) hai m\u00e1is de 3400 anos. De al\u00ed seguiuse o consello, como no caso da lepra. Para evitar a propagaci\u00f3n da enfermidade entre os antigos israel\u00eds baixo a lei de Mois\u00e9s, as persoas infectadas foron separadas, como manifestan gravados no Antigo Testamento.\nA partir dos s\u00e9culos XIII e XIV t\u00f3rnase m\u00e1is com\u00fan. A Rep\u00fablica de Venecia tomou o liderado en medidas sanitarias para controlar a propagaci\u00f3n de pragas, nomeando tres gardi\u00e1ns da sa\u00fade p\u00fablica nos primeiros anos da peste negra (1348).\nNa \u00e9poca actual, o temor \u00e1 contaminaci\u00f3n \u00f3 regreso da L\u00faa (contaminaci\u00f3n interplanetaria) foi o principal motivo dos procedementos de corentena adoptados para o programa da primeira misi\u00f3n Apollo. Os astronautas e as mostras lunares pux\u00e9ronse en corentena no Laboratorio de Recepci\u00f3n Lunar. Para as mostras dunha futura misi\u00f3n de retorno de Marte, existe o protocolo de corentena, que se levar\u00eda a cabo nun laboratorio de bioseguridade de nivel 4, co\u00f1ecido como 'Mars Sample Return Receiving Facility (MSRRF)\".\nO 14 de marzo de 2020 imp\u00faxose en Espa\u00f1a o estado de alarma pola pandemia da COVID-19, que implica unha corentena para a poboaci\u00f3n.\nOutros usos.\nPor extensi\u00f3n, \u00fasase en inform\u00e1tica para a acci\u00f3n dos antivirus de denegar toda clase de permisos a un arquivo para evitar danos no ordenador pero sen borralo.\nTam\u00e9n se lle chama \"corentena\" \u00f3 posparto ou puerperio."}
{"id": "1464", "revid": "98629", "url": "https://gl.wikipedia.org/wiki?curid=1464", "title": "Marie Curie", "text": "Maria Salomea Sk\u0142odowska-Curie (), m\u00e1is co\u00f1ecida como Marie Curie, nada en Varsovia o 7 de novembro de 1867 e finada en Passy, Francia, o 4 de xullo de 1934, foi unha f\u00edsica e qu\u00edmica polonesa nacionalizada francesa. Pioneira no campo da radioactividade, foi a primeira muller en recibir un premio Nobel, a primeira persoa e a \u00fanica muller en recibir dous premios Nobel, sendo ata o momento a \u00fanica persoa en recibir o premio Nobel en distintas categor\u00edas cient\u00edficas, e foi parte do legado da familia Curie de cinco premios Nobel (dous, ela, un, o seu marido Pierre Curie, un, a s\u00faa filla Ir\u00e9ne Joliot-Curie, e outro, o seu xenro Fr\u00e9d\u00e9ric Joliot-Curie). Ela tam\u00e9n foi a primeira muller en ser profesora na Universidade de Par\u00eds e en 1995 converteuse na primeira muller en ser sepultada por m\u00e9ritos propios no Pante\u00f3n de Par\u00eds. En 2015, outras d\u00faas mulleres tam\u00e9n foron enterradas no camposanto por m\u00e9ritos propios.\nOs seus logros incl\u00faen o desenvolvemento da teor\u00eda da radioactividade (un termo que ela acu\u00f1ou), as t\u00e9cnicas para illar is\u00f3topos radioactivos, e o descubrimento de dous elementos, o polonio e o radio. Baixo a s\u00faa direcci\u00f3n, lev\u00e1ronse a cabo os primeiros estudos no mundo no tratamento das neoplasias, utilizando is\u00f3topos radioactivos. Fundou os Institutos Curie en Par\u00eds e en Varsovia, que seguen sendo os principais centros de investigaci\u00f3n m\u00e9dica na actualidade. Durante a primeira guerra mundial, estableceu os primeiros centros radiol\u00f3xicos para uso militar.\nXunto co seu marido Pierre Curie e Henri Becquerel, recibiu en 1903 o Premio Nobel de F\u00edsica e en 1911 o de Qu\u00edmica polos seus traballos sobre o Radio. Posiblemente sexa a cient\u00edfica m\u00e1is co\u00f1ecida da historia.\nMarie Sklodowska Curie (ela sempre firmou cos dous apelidos) foi nacionalizada francesa e foi unha cidad\u00e1 activamente leal ao seu novo pa\u00eds, pero nunca perdeu o seu sentido de identidade polaco: ensinou \u00e1s s\u00faas fillas a s\u00faa lingua materna e lev\u00e1baas nas s\u00faas visitas a Polonia. O primeiro elemento qu\u00edmico que ela descubriu, en 1898, chamouno polonio como homenaxe ao seu pa\u00eds de orixe.\nTraxectoria.\nFamilia e primeiros anos.\nMarie Sk\u0142odowska naceu o 7 de novembro de 1867 en Varsovia (capital do Reino de Polonia). Era a quinta filla do matrimonio formado por W\u0142adys\u0142aw Sk\u0142odowski, profesor de ensinos medios en f\u00edsica e matem\u00e1ticas do mesmo xeito que o seu av\u00f3, e de Bronis\u0142awa Boguska, quen foi mestra, pianista e cantante.\nMarie era a menor de cinco fillos: Zofia (1862), J\u00f3zef (1863), Bronis\u0142awa (1865), Helena (1866) e finalmente ela, Marie (1867).\nOs seus primeiros anos estiveron marcados pola penosa morte da s\u00faa irm\u00e1 Zofia como consecuencia do tifo e, dous anos m\u00e1is tarde, a da s\u00faa nai por mor dunha tuberculose. Eses eventos fixeron que Marie perdese a fe na relixi\u00f3n cat\u00f3lica e se volvese agn\u00f3stica.\nCando ti\u00f1a dez anos, Marie empezou a ir \u00e1 escola onde a s\u00faa nai traballara cando a\u00ednda se atopaba ben. Entre os seus intereses destacaba a paix\u00f3n pola lectura (Marie mostrou a s\u00faa afecci\u00f3n pola lectura aos catro anos, idade \u00e1 que xa l\u00eda perfectamente), especialmente sobre historia natural e f\u00edsica. Posteriormente asistiu a un \"gymnasium\" ou instituto de secundaria feminino, onde se graduou o 12 de xu\u00f1o de 1883 . Pasou o ano seguinte no campo con parentes do seu pai, e logo, xunto co seu pai, viviu en Varsovia, onde recibiron algunhas clases particulares. Na Secundaria foi sempre a primeira alumna da s\u00faa clase, e destacou por influ\u00edr nas s\u00faas compa\u00f1eiras o entusiasmo polo traballo. Polaco, ruso, alem\u00e1n e franc\u00e9s eran algunhas das linguas que Marie dominaba. Naquel tempo, a maior parte de Polonia estaba ocupada por Rusia que, tras varias revoltas nacionalistas sufocadas de xeito violento, impuxera a s\u00faa lingua e os seus costumes. Xunto coa s\u00faa irm\u00e1 Helena, Marie asist\u00eda a clases clandestinas ofrecidas nun pensionado nas que se ensinaba a cultura polaca.\nTanto polo lado paterno como polo materno, a familia perdera os seus bens e fortunas a trav\u00e9s das implicaci\u00f3ns patri\u00f3ticas nos levantamentos patri\u00f3ticos polacos. Este feito condenou a Marie, \u00e1s s\u00faas irm\u00e1s e \u00f3 seu irm\u00e1n a unha dif\u00edcil loita para seguir adiante na vida.\nO pacto con Bronis\u0142awa.\nMarie chegou a un acordo coa s\u00faa irm\u00e1 Bronis\u0142awa, que consist\u00eda en que Marie lle dar\u00eda axuda econ\u00f3mica durante os estudos m\u00e9dicos de Bronis\u0142awa en Par\u00eds, a cambio dunha axuda similar pero \u00e1 inversa, dous anos despois. Por este motivo, p\u00faxose a traballar como institutriz. En primeiro lugar coa familia dun avogado en Cracovia; despois, durante dous anos en Ciechan\u00f3w cunha familia dun terratenente, os Zorawski, parentes do seu pai. Mentres traballaba para a familia deste, ela namorouse do seu fillo, Kazimierz Zorawski (un futuro eminente matem\u00e1tico polaco), que este correspondeu. Os seus pais, con todo, rexeitaron a idea de que o seu fillo casase cunha parente pobre, e Kazimierz foi incapaz de opo\u00f1erse a eles. Deste xeito Marie perdeu o seu emprego de institutriz. Atopou outro traballo coa familia Fuchs, en Sopot, na costa do mar B\u00e1ltico, onde pasou o ano seguinte \u00e1 vez que axudaba economicamente \u00e1 s\u00faa irm\u00e1.\nA principios de 1890, Bronis\u0142awa, que uns meses antes casara con Kazimierz Dluski, invitou a Marie a unirse a eles en Par\u00eds. Marie negouse porque non pod\u00eda pagar a matr\u00edcula da universidade e, ademais, segu\u00eda esperando poder casar con Kazimierz Zorawski. Volveu a casa do seu pai, con quen permaneceu ata o outono de 1891, tutorizando e estudando na clandestina Uniwersytet Lataj\u0105cy (Universidade Flotante), e comezou a s\u00faa formaci\u00f3n na pr\u00e1ctica cient\u00edfica nun laboratorio do Museo da Industria e Agricultura (Muzeum Przemys\u0142u e Rolnictwa) dirixido polo seu primo J\u00f3zef Boguski, que estivera axudando ao gran qu\u00edmico ruso Dmitri Mendeleiev, en San Petersburgo.\nEn outubro de 1891, ante a insistencia da s\u00faa irm\u00e1 e logo de recibir unha carta de Zorawski na que lle notificaba que romp\u00eda definitivamente a relaci\u00f3n con ela, decidiu irse a Francia. A ruptura de Marie con Zorawski foi dolorosa para ambos. Zorawski, pronto obtivo o doutoramento e desenvolveu unha carreira acad\u00e9mica como matem\u00e1tico moi brillante, convert\u00e9ndose primeiro en profesor e posteriormente no reitor da Universidade de Cracovia e presidente da Sociedade de Aprendizaxe de Varsovia. M\u00e1is tarde, xa de vello, cando era profesor de matem\u00e1ticas na Politechnika Warszawska (Universidade Polit\u00e9cnica de Varsovia), sent\u00e1base de xeito contemplativo ante a estatua de Marie Sklodowska. Marie, unha vez en Par\u00eds, atopou temporalmente refuxio na casa da s\u00faa irm\u00e1 e do seu cu\u00f1ado antes de alugar uns vellos faiados; al\u00ed continuou cos seus estudos de f\u00edsica, qu\u00edmica e matem\u00e1ticas na Sorbona, a gran universidade de Par\u00eds.\nPrimeiros anos en Francia.\nEn 1891 trasladouse a Par\u00eds para continuar os seus estudos inscrib\u00edndose na Facultade de Ciencias Matem\u00e1ticas e Naturais da Universidade da Sorbona. A partir dese momento, Marie pasou a chamarse Marie Sklodowska. Malia ter unha s\u00f3lida base cultural adquirida de forma autodidacta, Marie tivo que esforzarse para mellorar os seus co\u00f1ecementos de franc\u00e9s, matem\u00e1ticas e f\u00edsica, para estar ao nivel dos seus compa\u00f1eiros. Estudaba durante o d\u00eda, e fac\u00eda tutor\u00edas pola noite, ga\u00f1ando s\u00f3 o suficiente para vivir\nEn 1893 consegue a licenciatura de F\u00edsica e obt\u00e9n o primeiro posto da s\u00faa promoci\u00f3n; pouco despois comezou a traballar nun laboratorio industrial de Lippman. Mentres tanto, continuou estudando na Sorbona, e en 1894 tam\u00e9n se licencia en Matem\u00e1ticas, onde \u00e9 a segunda da s\u00faa promoci\u00f3n. Para financiarse os seus estudos de matem\u00e1ticas, Marie aceptou unha bolsa da Fundaci\u00f3n Alexandrowitch, que lle foi outorgada grazas a unha co\u00f1ecida chamada Jadwiga Dydy\u0144ska. O di\u00f1eiro da bolsa (600 rublos) foi restitu\u00eddo por Marie m\u00e1is tarde. En 1894 tam\u00e9n co\u00f1ece ao que ser\u00eda o seu marido, Pierre Curie, que era profesor de f\u00edsica. Marie iniciara a carreira cient\u00edfica en Par\u00eds investigando as propiedades magn\u00e9ticas de diversos aceiros, e foi o interese mutuo que ti\u00f1an Marie e Pierre polo magnetismo o que contribu\u00edu a achegalos. A s\u00faa partida o ver\u00e1n seguinte cara a Varsovia s\u00f3 fortaleceu os seus sentimentos mutuos. Marie a\u00ednda ti\u00f1a a esperanza de que poder\u00eda volver a Polonia e traballar no seu campo de estudo. Non obstante, cando se lle negou un posto na Universidade de Cracovia simplemente porque era unha muller volveu a Par\u00eds. Os dous empezan a traballar xuntos nos laboratorios e ao ano seguinte (1895) Pierre decl\u00e1rase a Marie, casando o 26 de xullo, nunha voda sinxela na que lles regalaron algo de di\u00f1eiro. Con este di\u00f1eiro compr\u00e1ronse d\u00faas bicicletas e pasaron todo o ver\u00e1n viaxando, con elas, por Francia, hosped\u00e1ndose en fondas e comendo pouco. Posteriormente, os dous f\u00edsicos apenas sa\u00edan do seu laboratorio, animados nas s\u00faas buscas. As \u00fanicas afecci\u00f3ns, compartidas, eran dar longos paseos en bicicleta e as viaxes ao estranxeiro, que os uniron a\u00ednda m\u00e1is. Marie encontrara un novo amor, un socio e colaborador cient\u00edfico do que poder\u00eda aprender. En 1895, descubriron os raios X e en 1896 descubriron a radioactividade natural. Marie foi animada por Pierre para que realizase a s\u00faa tese doutoral base\u00e1ndose neste \u00faltimo descubrimento.\nO seu matrimonio durar\u00eda, ata a tr\u00e1xica morte de Pierre nun accidente a ma\u00f1\u00e1 do 19 de abril de 1906, ao ser atropelado por un coche de cabalos nunha r\u00faa de Par\u00eds cando se dirix\u00eda ao seu laboratorio, un total de once anos.\nO doutoramento.\nTras unha dobre titulaci\u00f3n, o seguinte reto era a obtenci\u00f3n do doutoramento. Ata ese momento, a \u00fanica muller que lograra doutorarse era a alem\u00e1 Elsa Neumann.\nO primeiro paso era a elecci\u00f3n do tema da s\u00faa tese. Tras analizalo co seu marido, ambos decidiron centrarse nos traballos do f\u00edsico Henri Becquerel, que descubrira que os sales de uranio transmit\u00edan uns raios de natureza desco\u00f1ecida. Este traballo estaba relacionado co recente descubrimento dos raios X por parte do f\u00edsico Wilhelm R\u00f6ntgen. Marie Curie interesouse por estes traballos e, coa axuda do seu esposo, decidiu investigar a natureza das radiaci\u00f3ns que produc\u00edan os sales de uranio. Marie fai a s\u00faa tese de doutoramento sobre este \u00faltimo descubrimento.\nDirixida polo propio Becquerel, o 25 de xu\u00f1o de 1903 Marie defendeu a s\u00faa tese doutoral, titulada \"Investigaci\u00f3ns sobre as substancias radioactivas\", ante un tribunal presidido polo f\u00edsico Gabriel Lippmann. Obtivo o doutoramento e a menci\u00f3n \"cum laude\".\nA c\u00e1tedra de F\u00edsica.\nTrala morte do seu esposo en 1906, Marie obtivo a c\u00e1tedra de F\u00edsica na Sorbona que fora outorgada a Pierre en 1904.\nO 15 de novembro de 1906 Marie Curie deu a s\u00faa primeira lecci\u00f3n. A expectaci\u00f3n era m\u00e1xima xa que se trataba da primeira vez que unha muller impart\u00eda unha clase na universidade. Al\u00ed acudiu un gran n\u00famero de persoas; moitas delas nin sequera eran estudantes. Naquela primeira sesi\u00f3n, Marie falou sobre a radioactividade.\nEstudo da radioactividade.\nMarie Curie e Pierre Curie estudaron as follas radioactivas, en particular o uranio en forma de pechblenda, que ti\u00f1a a curiosa propiedade de ser m\u00e1is radioactiva que o uranio que se extra\u00eda dela. A explicaci\u00f3n l\u00f3xica foi supo\u00f1er que a pechblenda conti\u00f1a anacos dalg\u00fan elemento moito m\u00e1is radioactivo que o uranio.\nTam\u00e9n descobren que o torio pod\u00eda producir radioactividade. Tras varios anos de traballo constante, a trav\u00e9s da concentraci\u00f3n de varias clases de pechblenda, illaron dous novos elementos qu\u00edmicos. O primeiro, en 1898, foi nomeado como polonio en referencia ao seu pa\u00eds nativo. Polonia fora particionada no s\u00e9culo XVIII entre Rusia, Prusia e Austria, e a esperanza de Sk\u0142odowska-Curie foi nomear ao elemento co nome do seu pa\u00eds nativo para atraer a atenci\u00f3n cara \u00e1 perda da s\u00faa independencia. O polonio foi o primeiro elemento qu\u00edmico que recibiu o seu nome por raz\u00f3ns pol\u00edticas. O outro elemento foi chamado Radio (Ra) debido \u00e1 s\u00faa intensa radioactividade. Sempre traballaron durante estes anos nun cuberto e Pierre era o encargado de fornecer todos os medios e obxectos necesarios para que Marie traballase. Pierre ti\u00f1a tempadas dunha gran fatiga que ata o obrigaban a repousar en cama, ademais de que os dous sufr\u00edan queimaduras e chagas producidas polos seus perigosos traballos radioactivos.\nPouco despois Marie obtivo un gramo de cloruro de radio, o cal conseguiu tras manipular case oito toneladas de pechblenda. En 1902 presentan o resultado e inv\u00edtanos a todas as sedes cient\u00edficas, e a todas as ceas e reuni\u00f3ns sociais, o que os leva \u00e1 fama. Os cient\u00edficos mand\u00e1banlles cartas e os estadounidenses ped\u00edanlles que desen a co\u00f1ecer todos os seus descubrimentos. Tanto Pierre como Marie aceptan e prestan todas as s\u00faas investigaci\u00f3ns sen querer lucrarse diso mediante patentes, un feito que \u00e9 aplaudido por todo o mundo.\nPremios Nobel.\nXunto con Henri Becquerel e Pierre Curie, Marie foi galardoada co Premio Nobel de F\u00edsica en 1903, \"en reco\u00f1ecemento polos extraordinarios servizos rendidos nas s\u00faas investigaci\u00f3ns conxuntas sobre os fen\u00f3menos da radiaci\u00f3n descubertos por Henri Becquerel\" Foi a primeira muller que obtivo tal galard\u00f3n. Recibiron por el 15.000 d\u00f3lares, unha parte dos cales utilizaron para facer agasallos \u00e1s s\u00faas familias e comprar unha ba\u00f1eira. Pouco despois, en 1904, Pierre consolidouse como profesor titular na Facultade de Ciencias de Sorbona (onde xa ensinaba desde 1900). A fama incomodounos e concentr\u00e1ronse nos seus traballos. No mesmo ano tiveron \u00e1 s\u00faa segunda filla, \u00c8ve, tras sufrir Marie un aborto, probablemente producido pola radioactividade.\nO 19 de abril de 1906 ocorreu unha traxedia: Pierre foi atropelado por unha carruaxe de seis toneladas, e morreu sen que nada se puidese facer por el. Marie quedou moi afectada, pero quer\u00eda seguir cos seus traballos e rexeitou unha pensi\u00f3n vitalicia. Ademais asumiu a c\u00e1tedra do seu marido, e foi a primeira muller en dar clases na universidade nos 650 anos transcorridos desde a s\u00faa fundaci\u00f3n.\nEn 1910 demostrou que se pod\u00eda obter un gramo de radio puro. Ao ano seguinte recibiu en solitario o Premio Nobel de Qu\u00edmica \u00aben reco\u00f1ecemento polos seus servizos no avance da Qu\u00edmica polo descubrimento dos elementos radio e polonio, o illamento do radio e o estudo da natureza e compostos deste elemento\u00bb. Cunha actitude desinteresada, non patentou o proceso de illamento do radio, deix\u00e1ndoo aberto \u00e1 investigaci\u00f3n de toda a comunidade cient\u00edfica.\nMarie Curie foi a primeira persoa \u00e1 que se lle concederon dous Premios Nobel en dous diferentes campos. A outra persoa que o obtivo ata o presente \u00e9 Linus Pauling (Qu\u00edmica e Paz). Dous premios Nobel no mesmo campo obtiv\u00e9rono John Bardeen (F\u00edsica) e Frederick Sanger (Qu\u00edmica). Marie Curie presidiu, por outra banda, o Instituto do Radio e traballou no gran laboratorio \"Curie\". Tempo logo da morte do seu marido, iniciou unha relaci\u00f3n de parella co f\u00edsico Paul Langevin, quen estaba casado, o que xerou un esc\u00e1ndalo xornal\u00edstico con modos xen\u00f3fobos.\nEtapa final da s\u00faa vida.\nDurante a primeira guerra mundial Curie propuxo o uso da radiograf\u00eda m\u00f3bil para o tratamento de soldados feridos. O coche levaba o nome de \"Petit Curie\". A s\u00faa filla Ir\u00e8ne, con 18 anos de idade, empeza a axudala. O gramo de radio d\u00f3ao \u00e1 investigaci\u00f3n cient\u00edfica; logo tam\u00e9n doar\u00eda outro ao Instituto do Radio de Varsovia. En 1921 visitou os Estados Unidos, onde foi recibida triunfalmente. O motivo da viaxe era recadar fondos para a investigaci\u00f3n. Nos seus \u00faltimos anos foi asediada por moitos f\u00edsicos e produtores de cosm\u00e9ticos, que usaron material radioactivo sen precauci\u00f3ns.\nFundou o Instituto Curie en Par\u00eds e en Varsovia.\nMorte, e ingreso no Pante\u00f3n de Par\u00eds.\nS\u00f3 uns meses m\u00e1is tarde da s\u00faa \u00faltima visita a Polonia, na primavera de 1934, Curie, logo de quedar cega, morreu, o 4 de xullo de 1934, na Cl\u00ednica Sancellemoz, preto de Passy (Alta Savoia, Francia), por mor dunha anemia apl\u00e1stica, probablemente debida \u00e1s radiaci\u00f3ns \u00e1s que estivo exposta nos seus traballos, e cuxos nocivos efectos eran a\u00ednda desco\u00f1ecidos. Foi enterrada xunto ao seu marido no cemiterio de Sceaux, poucos quil\u00f3metros ao sur de Par\u00eds.\nSesenta anos despois, o 21 de abril de 1995, os seus restos foron trasladados, xunto cos de Pierre, o Pante\u00f3n de Par\u00eds. No discurso pronunciado na cerimonia solemne de ingreso, o d\u00eda anterior, o ent\u00f3n Presidente da Rep\u00fablica, Fran\u00e7ois Mitterrand, dirix\u00edndose especialmente aos seus netos e bisnetos, destacou que Marie, que fora a primeira muller francesa en ser doutora en Ciencias, en ser profesora na Sorbona, e tam\u00e9n en recibir un Premio Nobel, o era novamente ao repousar no famoso Pante\u00f3n de Par\u00eds polos seus propios m\u00e9ritos (no que segue sendo a \u00fanica ao d\u00eda de hoxe).\nA s\u00faa filla m\u00e1is vella, Ir\u00e8ne Joliot-Curie (1897\u20131956), tam\u00e9n obtivo o Premio Nobel de Qu\u00edmica, en 1935, un ano logo da morte da s\u00faa nai, polo seu descubrimento da radioactividade artificial. A segunda e lonxeva filla do matrimonio, (\u00c8ve, 1904-2007), xornalista, pianista e activista pola infancia, foi o \u00fanico membro da familia que non se dedicou \u00e1 ciencia. Escribiu unha biograf\u00eda da s\u00faa nai, \"Madame Curie\", que se publicou simultaneamente en Francia, Inglaterra, Italia, Espa\u00f1a, Estados Unidos e outros pa\u00edses en 1937, e foi un best-s\u00e9ller, a\u00ednda que nos \u00faltimos anos se lle criticou por edulcorala, omitindo detalles importantes como a relaci\u00f3n de Marie, xa vi\u00fava, cun antigo alumno do seu marido, o casado Paul Langevin, ou os moitos problemas e insultos que Marie tivo que soportar por parte dalg\u00fans importantes c\u00edrculos cient\u00edficos franceses, e de certa prensa sensacionalista.\nLegado na cultura popular.\nAdemais da biograf\u00eda escrita pola s\u00faa filla \u00c8ve en 1937, en 1943 f\u00edxose unha pel\u00edcula biogr\u00e1fica a partir dela (\"Madame Curie\") dirixida por Mervyn LeRoy e protagonizada no seu papel feminino pola actriz Greer Garson. En 1997 o director de cine franc\u00e9s Claude Pinoteau estreou outra pel\u00edcula, \"Les palmes de M. Schutz\", na que se relata a s\u00faa vida desde que co\u00f1ece ao seu marido ata o descubrimento do radio."}
{"id": "1465", "revid": "785", "url": "https://gl.wikipedia.org/wiki?curid=1465", "title": "1867", "text": "Outros.\nHistoria ano a ano"}
{"id": "1466", "revid": "5312", "url": "https://gl.wikipedia.org/wiki?curid=1466", "title": "1934", "text": "1934 (MCMXXXIV) foi un ano com\u00fan comezado en luns segundo o calendario gregoriano.\nOutros.\nHistoria ano a ano"}
{"id": "1467", "revid": "23204", "url": "https://gl.wikipedia.org/wiki?curid=1467", "title": "Cient\u00edfico, cient\u00edfica", "text": "Un cient\u00edfico, nun xeito amplo, ref\u00edrese a calquera persoa que realiza unha actividade sistem\u00e1tica para adquirir co\u00f1ecemento ou un individuo que encaixa en pr\u00e1cticas e tradici\u00f3ns relacionadas con escolas de pensamento ou filos\u00f3ficas. De xeito m\u00e1is restrinxido, cient\u00edfico ref\u00edrese a individuos que usan o m\u00e9todo cient\u00edfico. A persoa pode ser un experto nunha ou m\u00e1is \u00e1reas da ciencia. Estas li\u00f1as encaran o uso m\u00e1is restrinxido da palabra.\nHistoria e caracter\u00edsticas.\nEtimolox\u00eda.\nHistoricamente, os \"fil\u00f3sofos naturais\" ou \"homes de ciencia\", eran homes de co\u00f1ecemento. A ciencia e a filosof\u00eda eran case sin\u00f3nimos describindo actividades semellantes. William Whewell cru\u00f1ou o termo \"cient\u00edfico\" no 1833 para describir un experto no estudo da natureza, pero esta acepci\u00f3n non tivo grande aceptaci\u00f3n ata o s\u00e9culo XX, no que a noci\u00f3n moderna de ciencia como un xeito especial de informaci\u00f3n sobre o mundo, practicada por un grupo e levada a cabo a traverso dun m\u00e9todo unificado, tivo unha aceptaci\u00f3n xeral.\nDescrici\u00f3n.\nA ciencia e a tecnolox\u00eda te\u00f1en modificado de xeito cont\u00ednuado a existencia humana. Os cient\u00edficos incl\u00faen \u00f3s te\u00f3ricos, empregados en xeral en desenvolver novos modelos para explicar os datos existentes e predicir novos resultados, e os experimentais, que testan os modelos obtendo datos mediante medidas \u2013 a\u00ednda que na pr\u00e1ctica moitas veces a divisi\u00f3n entre ambos non \u00e9 tan crara \u2013 cun conxunto de cient\u00edficos practicando ambos aspectos.\nAs Matem\u00e1ticas son con frecuencia agrupadas coas ciencias. As\u00ed, como no caso doutros cient\u00edficos, os matem\u00e1ticos comezan con conxecturas (hip\u00f3teses) e manexan o que se pode chamar experimentos simb\u00f3licos ou computacionais (de c\u00e1lculo) para testalas. A conexi\u00f3ns entre diferentes ciencias fai que alg\u00fans dos grandes f\u00edsicos foran tam\u00e9n matem\u00e1ticos creativos. Hai un continuo dende o m\u00e1is te\u00f3rico \u00f3 m\u00e1is emp\u00edrico, de xeito que os cient\u00edficos non te\u00f1en por que axustarse a uns l\u00edmites precisos. En termos de personalidade, interese, formaci\u00f3n e actividade profesional, hai pouca diferenza entre a xente que practica as matem\u00e1ticas aplicadas e aquela outra que o fai coa f\u00edsica te\u00f3rica.\nOs cient\u00edficos poden ser motivados de diferente xeito. Moitos te\u00f1en un desexo de co\u00f1ecemento do mundo, de saber por que \u00e9 como o vemos, como evolucionou e como evolucionar\u00e1. Amosan unha forte curiosidade sobre a realidade. Outras motivaci\u00f3ns son o reco\u00f1ecemento entre pares e o prestixio, ou o desexo de aplicar o co\u00f1ecemento cient\u00edfico en beneficio da sa\u00fade da xente, das naci\u00f3ns, do mundo, da natureza, da industria... Por suposto, tam\u00e9n o benestar persoal e a s\u00faa persecuci\u00f3n poden formar parte das motivaci\u00f3ns.\nA \u00e9tica do cient\u00edfico ten sido \u00f3 longo da historia abondo venerada, a\u00ednda que te\u00f1en aparecido casos de flagrante engano \u00e1 comunidade cient\u00edfica, casos que en xeral se te\u00f1en mantido pouco tempo ata o seu descubrimento. Suxeriuse que os cient\u00edficos deben facer honra dun \u201cXuramento Hipocr\u00e1tico para Cient\u00edficos\u201d.\nCient\u00edficos e enxe\u00f1eiros.\nEnxe\u00f1eiros e cient\u00edficos conf\u00fandense a mi\u00fado na mente do p\u00fablico en xeral, debido \u00e1 visibilidade da ciencia aplicada. Mentres os cient\u00edficos exploran a natureza para o descubrimento de principios xerais, os enxe\u00f1eiros aplican os principios establecidos no campo cient\u00edfico para o desenvolvemento de soluci\u00f3ns econ\u00f3micas a problemas t\u00e9cnicos, a\u00ednda que moitas veces os campos de ambos te\u00f1an l\u00edmites confusos e sexa habitual a colaboraci\u00f3n entre ambos grupos por necesidade mutua, desdebuxando as\u00ed a\u00ednda m\u00e1is os mesmos. En resumo a idea \u00e9 que os cient\u00edficos estudan cousas mentres que os enxe\u00f1eiros dese\u00f1an cousas. Cabe remarcar de novo que hai moitas circunstancias nas que son feitos avances fundamentais en ambos campos polo mesmo individuo. Os cient\u00edficos a mi\u00fado desenvolven tarefas de enxe\u00f1ar\u00eda no dese\u00f1o de equipo experimental e na construci\u00f3n de prototipos, e alg\u00fans enxe\u00f1eiros fan investigaci\u00f3n cient\u00edfica de primeira orde. Os enxe\u00f1eiros mec\u00e1nicos, el\u00e9ctricos, qu\u00edmicos ou aeroespaciais est\u00e1n a mi\u00fado na primeira li\u00f1a da investigaci\u00f3n cient\u00edfica de novos fen\u00f3menos e materiais. Unha ilustraci\u00f3n sobre esta relaci\u00f3n pode ser Peter Debye, quen obtivo a graduaci\u00f3n en enxe\u00f1ar\u00eda el\u00e9ctrica e un doutoramento en f\u00edsica antes de ser galardoado co Premio Nobel en qu\u00edmica. Ou Paul Dirac, un dos fundadores da Mec\u00e1nica cu\u00e1ntica, quen comezou como enxe\u00f1eiro el\u00e9ctrico antes de estudar matem\u00e1ticas e rematou como f\u00edsico te\u00f3rico. Ou Claude Shannon, enxe\u00f1eiro te\u00f3rico e fundador da moderna teor\u00eda da informaci\u00f3n.\nCient\u00edficos hist\u00f3ricos.\nUn vello \u201cm\u00e9todo cient\u00edfico\u201d que puxo \u00e9nfase na experimentaci\u00f3n foi usado por primeira vez por Ibn al-Haytham (Alhazen), m\u00e9dico e cient\u00edfico xeralista Iraqu\u00ed, arredor do ano 1021 (D.C.) no seu libro \"Libro de Optica\", sendo descrito por iso como \"primeiro cient\u00edfico\".\nHai notables exemplos doutra xente que se moveu en diversas disciplinas, o que despois de deu en chamar 'home do renacemento' ('Pol\u00edmata'), que foron relativamente abundantes durante a Idade de ouro isl\u00e1mica e o Renacemento europeo. Moitos destes sabios xeralistas foron tam\u00e9n relixiosos: por exemplo, Alhac\u00e9n e al-Biruni, ou os m\u00e9dicos e xeralistas Avicena e Ibn al-Nafis no mundo musulm\u00e1n; o astr\u00f3nomo e f\u00edsico Nicol\u00e1s Cop\u00e9rnico e Gregorio Mendel, o fundador da moderna xen\u00e9tica \u00f3 dar coas leis b\u00e1sicas de herdanza que posibilitaron a explicaci\u00f3n das observaci\u00f3ns de Charles Darwin sobre a evoluci\u00f3n, na Europa cristi\u00e1.\nDescartes non foi s\u00f3 un pioneiro da xeometr\u00eda anal\u00edtica sen\u00f3n que formulou unha teor\u00eda da mec\u00e1nica e avanzou ideas sobre as orixes do movemento animal e da percepci\u00f3n. A Visi\u00f3n interesou asemade \u00f3s f\u00edsicos Thomas Young e Hermann von Helmholtz, que tam\u00e9n estudou \u00f3ptica, audici\u00f3n e m\u00fasica. Isaac Newton estendeu a matem\u00e1tica de Descartes inventando o c\u00e1lculo (de xeito contempor\u00e1neo a Gottfried Leibniz); asemade dese\u00f1ou unha formulaci\u00f3n comprensiva da mec\u00e1nica cl\u00e1sica e investigou a luz e a \u00f3ptica. Joseph Fourier fundou unha nova rama das matem\u00e1ticas \u2014 sobre as series infinitas e peri\u00f3dicas \u2014 estudou a calor, o seu fluxo e a radiaci\u00f3n infravermella, e descubriu o efecto invernadoiro. John von Neumann, Alan Turing, Aleksandr Khinchin, Andrei Markov e Norbert Wiener, todos eles matem\u00e1ticos, fixeron grandes contribuci\u00f3ns \u00e1 ciencia e teor\u00eda da probabilidade, inclu\u00edndo ideas sobre ordenadores, e alg\u00fans dos fundamentos da mec\u00e1nica estat\u00edstica e da me\u0107anica cu\u00e1ntica. Moitos cient\u00edficos con tendencia \u00e1s matemaicas, inclu\u00eddo Galileo Galilei, foron tam\u00e9n m\u00fasicos.\nA finais do s\u00e9culo XIX, Louis Pasteur, qu\u00edmico org\u00e1nico, descubriu que os microorganismos poden causar enfermidades. Poucos anos antes, Oliver Wendell Holmes, Sr., o m\u00e9dico, poeta e ensa\u00edsta norteamericano, notou que a infecci\u00f3n nas mulleres de parto era producida polos doutores e comadroas que as atend\u00edan (parece ser que catro anos antes que Semmelweis en Europa. Hai moitas historias relacionadas en medicina e biolox\u00eda, como sobre o desenvolvemento de ideas sobre a circulaci\u00f3n do sangue, de Galeno a Harvey. O florecemento da xen\u00e9tica e biolox\u00eda molecular so s.XX est\u00e1 repleto de nomes famosos. As\u00ed, Ram\u00f3n y Cajal obtivo o Premio Nobel no 1906 polas s\u00faas senlleiras observaci\u00f3ns en neuroanatom\u00eda.\nHai quen ve unha dicotom\u00eda entre as ciencias \u201cexperimentais\u201d e as consideradas puramente \u201cobservacionais\u201d como a astronom\u00eda, meteorolox\u00eda, oceanograf\u00eda ou sismolox\u00eda. Pero os astr\u00f3nomos te\u00f1en feito investigaci\u00f3n b\u00e1sica en \u00f3ptica, desenvolto dispositivos de carga acoplada, en d\u00e9cadas recentes te\u00f1en postulado probas espaciais para o estudo doutros planetas, ademais de usar o Telescopio Espacial Hubble para probar as teor\u00edas sobre a orixe do Universo hai arredor de 14 miles de mill\u00f3ns de anos. A Espectroscopia de microondas ten agora identificadas ducias de mol\u00e9culas org\u00e1nicas no espazo interestelar, o que require de experimentaci\u00f3n no laboratorio e simulaci\u00f3n inform\u00e1tica para confirmar os datos observacionais e comezar unha nova rama da qu\u00edmica. A modelaxe inform\u00e1tica e os m\u00e9todos num\u00e9ricos son t\u00e9cnicas requiridas para o seu estudo na formaci\u00f3n en cada campo da ciencia \u201ccuantitativa.\nQuen considera a ciencia como unha carreira en desenvolvemento, a mi\u00fado mira cara as s\u00faas fronteiras, que incl\u00faen \u00e1reas en t\u00f3dolos campos, especialmente nalg\u00fans como a cosmolox\u00eda ou a biolox\u00eda (especialmente a biolox\u00eda molecular e o proxecto xenoma humano). Outras \u00e1reas de investigaci\u00f3n activa incl\u00faen a exploraci\u00f3n da materia a escala das part\u00edculas elementais como son descritas a trav\u00e9s da f\u00edsica de altas enerx\u00edas, e a nanotecnolox\u00eda, que procura desenvolver a electr\u00f3nica, inclu\u00edndo os ordenadores cu\u00e1nticos e a intelixencia artificial. Asemade, ten habido descubrimentos remarcables en relaci\u00f3n co funcionamento do cerebro e os neurotransmisores, permanecendo como fronteiras a natureza da mente e o pensamento humano.\nTipos de cient\u00edficos.\nEntre outras moitas categor\u00edas antigas e que seguen a xurdir,"}
{"id": "1468", "revid": "65337", "url": "https://gl.wikipedia.org/wiki?curid=1468", "title": "Benjamin Franklin", "text": "Benjamin Franklin, nado en Boston o 17 de xaneiro de 1706 e finado en Filadelfia o 17 de abril de 1790, foi un editor, pol\u00edtico, diplom\u00e1tico, cient\u00edfico e inventor estadounidense.\nComo cient\u00edfico foi unha importante figura na historia da f\u00edsica polos seus descubrimentos e teor\u00edas en relaci\u00f3n coa electricidade. Como pol\u00edtico participou activamente no proceso de independencia dos Estados Unidos e foi un dos asinantes da Declaraci\u00f3n de Independencia dos Estados Unidos.\nTraxectoria.\nBenjamin Franklin foi o d\u00e9cimo quinto fillo dun total de dezasete irm\u00e1ns (catro medio irm\u00e1ns de pai e o resto irm\u00e1ns de pai e nai). A s\u00faa formaci\u00f3n limitouse a estudos b\u00e1sicos na \"South Grammar School\", e s\u00f3 ata os dez anos (1714 - 1716). Primeiro traballou axudando ao seu pai na f\u00e1brica de candeas e xab\u00f3ns da s\u00faa propiedade. Tras buscar satisfacci\u00f3n noutros oficios (mari\u00f1o, carpinteiro, albanel, torneiro), aos doce anos empezou a traballar como aprendiz na imprenta do seu irm\u00e1n, James Franklin. Por indicaci\u00f3n deste, escribe as s\u00faas \u00fanicas poes\u00edas, \"A traxedia do faro\" e \"Canto dun mari\u00f1o cando se apreixou ao famoso \"Teach\", tam\u00e9n co\u00f1ecido por Barbanegra o pirata\".\nAbandonou este x\u00e9nero polas cr\u00edticas do seu pai. Cando ti\u00f1a 15 anos, o seu irm\u00e1n fundou o \"New England Courant\", considerado como o primeiro xornal realmente independente das colonias brit\u00e1nicas. En devandito diario, Benjamin escribiu as s\u00faas primeiras obras, co seud\u00f3nimo de \"Silence Dogood\" (entremetido silencioso). Con el escribe os seus primeiros artigos xornal\u00edsticos, de ton cr\u00edtico coas autoridades da \u00e9poca.\nEn 1723 estableceuse en Filadelfia, pero en 1724, viaxou a Inglaterra para completar e acabar a s\u00faa formaci\u00f3n como impresor na imprenta de Palmer. Al\u00ed, publica A \"Dissertation on liberty and necessity, pleasure and pain (\" Disertaci\u00f3n sobre a liberdade e a necesidade, sobre o pracer e a dor). Regresou a Filadelfia o 11 de outubro de 1726. Inicialmente traballou como administrativo para Denham. En 1727, tras recuperarse dunha pleurite, co-fundou o club intelectual Xunto, e ao ano seguinte estableceuse co seu socio Meredith na s\u00faa primeira imprenta propia.\nEn setembro de 1729 comprou o xornal \"The Pennsylvania Gazette\", que publicou ata 1748. En 1730 contraeu matrimonio con Deborah Read, coa que tivo tres fillos, William (1731), Francis (1733) e Sarah (1743). Publicou ademais o \"Poor Richard's Almanack (\"1733 - 1757) e foi o encargado da emisi\u00f3n de papel moeda nas colonias brit\u00e1nicas de Am\u00e9rica (1727).\nEn 1731 participou na fundaci\u00f3n da primeira biblioteca p\u00fablica de Filadelfia, e ese mesmo ano adheriuse \u00e1 masoner\u00eda. En 1736 fundou a Union Fire Company, o primeiro corpo de bombeiros de Filadelfia. Tam\u00e9n participou na fundaci\u00f3n da Universidade de Pensilvania (1749) e o primeiro hospital da cidade. En 1763 ded\u00edcase a realizar viaxes a Nova Jersey, Nova York e Nova Inglaterra para estudar e mellorar o Servizo Postal dos Estados Unidos. Pasou case todo o seu derradeiro ano de vida encamado, enfermo novamente de pleurite. Con todo, non cesou nas s\u00faas actividades pol\u00edticas durante ese per\u00edodo. Finalmente, morreu por agravamento da s\u00faa enfermidade en 1790, \u00e1 idade de 84 anos.\nAfortunadamente, temos moita informaci\u00f3n sobre a vida e os puntos de vista de Franklin, debido a que aos 40 anos comezou a escribir a s\u00faa autobiograf\u00eda (supostamente para o seu fillo). Esta foi publicada a t\u00edtulo p\u00f3stumo co t\u00edtulo de \"M\u00e9moires de la vie priv\u00e9e de Benjamin Franklin, (A vida privada de Benjamin Franklin\"). A primeira edici\u00f3n viu a luz en Par\u00eds en marzo de 1791 (\"M\u00e9moires de la vie priv\u00e9e de Benjamin Franklin, \u00e9crits par lui-m\u00eame et adress\u00e9s \u00e0 son fils\"), menos dun ano logo da s\u00faa morte, e en 1793 estaba dispo\u00f1ible a traduci\u00f3n ao ingl\u00e9s (The private life of the late Benjamin Franklin).\nObra cient\u00edfica.\nA s\u00faa afecci\u00f3n polos temas cient\u00edficos comezou a mediados de s\u00e9culo, e coincidiu co comezo da s\u00faa actividade pol\u00edtica. En 1743 \u00e9 elixido presidente da Sociedade Filos\u00f3fica Americana. Estivo claramente influenciado por cient\u00edficos coet\u00e1neos como Isaac Newton ou Joseph Addison.\nA partir de 1747 ded\u00edcase principalmente ao estudo dos fen\u00f3menos el\u00e9ctricos. Enunciou o Principio de conservaci\u00f3n da electricidade. Dos seus estudos nace a s\u00faa obra cient\u00edfica m\u00e1is salientable, \"Experiments and Observations on electricity\" (Experimentos e observaci\u00f3ns sobre electricidade). En 1752 leva a cabo en Filadelfia o seu famoso experimento co papaventos. Atou un papaventos con esqueleto de metal a un f\u00edo de seda, en cuxo extremo levaba unha chave tam\u00e9n met\u00e1lica. Fac\u00e9ndoa voar un d\u00eda de tormenta, confirmou que a chave carg\u00e1base de electricidade, demostrando as\u00ed que as nubes est\u00e1n cargadas de electricidade e os raios son descargas el\u00e9ctricas. Grazas a este experimento creou o seu m\u00e1is famoso invento, o pararraios. A partir de a\u00ed, instal\u00e1ronse por todo o estado (hab\u00eda xa 400 en 1782), chegando a Europa na d\u00e9cada dos '60. Presentou a \"teor\u00eda do flu\u00eddo \u00fanico\" para explicar os dous tipos de electricidade atmosf\u00e9rica, a positiva e a negativa, a partir da observaci\u00f3n do comportamento das varillas de \u00e1mbar, ou do condutor el\u00e9ctrico, entre outros.\nFranklin foi un prol\u00edfico cient\u00edfico e inventor. Ademais do pararraios, inventou tam\u00e9n o chamado \"forno de Franklin\" ou \"cheminea de Pensilvania\" (1744), met\u00e1lico e m\u00e1is seguro que as tradicionais chemineas; as lentes bifocais, para o seu propio uso; un humidificador para estufas e chemineas; un dos primeiros cat\u00e9teres urinarios flexibles, para tratar os c\u00e1lculos urinarios do seu irm\u00e1n John; o contakil\u00f3metros, na s\u00faa etapa de traballo na Oficina Postal; as aletas de nadador, a harm\u00f3nica de cristal... Estudou tam\u00e9n as correntes oce\u00e1nicas quentes da costa leste de Norteam\u00e9rica e foi o primeiro en describir a Corrente do Golfo.\nEn 1756 foi elixido membro da prestixiosa Royal Society, e en 1772 a Academia das Ciencias de Par\u00eds designouno como un dos m\u00e1is insignes cient\u00edficos vivos non franceses.\nLabor pol\u00edtico.\nA s\u00faa primeira incursi\u00f3n na pol\u00edtica tivo lugar en 1736, ano no que foi elixido membro da Asemblea Xeral de Filadelfia. En 1747 organizou a primeira milicia de voluntarios para defender Pensilvania e foi nomeado membro da comisi\u00f3n de negociaci\u00f3n cos indios nativos en 1749.\nParticipou activamente no proceso de independencia dos Estados Unidos. Comezou realizando diversas viaxes a Londres, entre 1757 e 1775, como representante encargado de avogar polos intereses de Pensilvania. Chegou a intervir diante da C\u00e1mara dos Com\u00fans en 1766.Influ\u00edu na redacci\u00f3n da Declaraci\u00f3n de Independencia (1776), axudando a Thomas Jefferson e John Adams, e foise a Francia en busca de apoio para continuar a campa\u00f1a contra as tropas brit\u00e1nicas. Al\u00ed foi nomeado representante oficial estadounidense en 1775, asinou un tratado de comercio e cooperaci\u00f3n (1778) e alcanzou o cargo de \"Ministro para Francia\" (1779).\nContrib\u00fae ao fin da Guerra de Independencia, coa sinatura do Tratado de Versalles (1783). A partir de a\u00ed, contrib\u00fae \u00e1 redacci\u00f3n da Constituci\u00f3n dos Estados Unidos (1787). En 1785 foi elixido gobernador de Pensilvania, e dedicouse de cheo \u00e1 construci\u00f3n da naci\u00f3n norteamericana. En 1787 comezou destacar a s\u00faa carreira como abolicionista e foi elixido presidente da Sociedade para Promover a Abolici\u00f3n da Escravitude, no inicio m\u00e1is precoz dun longo proceso que desembocar\u00eda na Guerra de Secesi\u00f3n."}
{"id": "1469", "revid": "23204", "url": "https://gl.wikipedia.org/wiki?curid=1469", "title": "1706", "text": "Outros.\nHistoria ano a ano"}
{"id": "1470", "revid": "624", "url": "https://gl.wikipedia.org/wiki?curid=1470", "title": "1790", "text": "Outros.\nHistoria ano a ano"}
{"id": "1471", "revid": "98629", "url": "https://gl.wikipedia.org/wiki?curid=1471", "title": "James Prescott Joule", "text": "James Prescott Joule, nado en Salford o 24 de decembro de 1818 e finado en Sale o 11 de outubro de 1889, foi un f\u00edsico e cervexeiro ingl\u00e9s. Joule estudou a natureza da calor, e descubriu a s\u00faa relaci\u00f3n co traballo mec\u00e1nico (v\u00e9xase enerx\u00eda). Isto levouno \u00e1 teor\u00eda da conservaci\u00f3n da enerx\u00eda o que o levou o desenvolvemento da primeira lei da termodin\u00e1mica. A unidade de enerx\u00eda do SI, o joule (J), d\u00e9belle o seu nome. Traballou con Lord Kelvin (1824-1907) para desenvolver a escala absoluta de temperatura kelvin-Analizando as variaci\u00f3ns de temperatura dun gas non perfecto o expandirse-, fixo observaci\u00f3ns sobre a magnetostrici\u00f3n, e descubriu a relaci\u00f3n entre o fluxo dunha corrente por unha resistencia e a calor disipada, e chegou a formular a lei que leva o seu nome, a chamada lei de Joule, sobre a calor orixinada polo paso dunha corrente el\u00e9ctrica. Logo de numerosos experimentos, obtivo o valor num\u00e9rico do equivalente mec\u00e1nico da calor. Contribu\u00edu a explicar a teor\u00eda cin\u00e9tica dos gases.\nTraxectoria.\nNado en Salford, cidade pr\u00f3xima a Manchester, no seo dunha familia adi\u00f1eirada adicada \u00e1 fabricaci\u00f3n de cervexa, a causa da s\u00faa timidez e a diversos e frecuentes problemas de sa\u00fade recibiu a s\u00faa educaci\u00f3n con clases particulares na \"Manchester Literary and Philosophical Society\" ata os 15 anos de idade, recibindo clases de f\u00edsica e matem\u00e1ticas impartidas polo qu\u00edmico brit\u00e1nico John Dalton e m\u00e1is tarde tam\u00e9n por John Davies. Estes estudos compaxinounos co traballo na industria familiar, da que chegou a ter que facerse cargo xunto a seu irm\u00e1n tras a enfermidade de seu pai, este feito dificultou o acceso \u00e1 Universidade pero Joule seguiu coa s\u00faa formaci\u00f3n nun laboratorio que el mesmo instalou pr\u00f3ximo \u00e1 fabrica. Co paso do tempo completar\u00eda os seus estudos na Universidade de Manchester.\nMorreu o 11 de outubro de 1889 en Sale, na s\u00faa terra natal, \"O Gran Manchester\".\nTraballo cient\u00edfico.\nMagnetismo.\nOs seus primeiros estudos centr\u00e1ronse no magnetismo, especialmente relativos \u00e1 imantaci\u00f3n do ferro pola acci\u00f3n de correntes el\u00e9ctricas, que desembocaron na invenci\u00f3n do motor el\u00e9ctrico. A ra\u00edz desta investigaci\u00f3n tam\u00e9n descubriu o fen\u00f3meno da magnetostrici\u00f3n que aparece nos materiais ferromagn\u00e9ticos, nos que a s\u00faa lonxitude depende do seu estado de magnetizaci\u00f3n.\nEnerx\u00eda.\nPor\u00e9n o campo no que Joule obtivo m\u00e1is resultados das s\u00faas investigaci\u00f3n foi no relativo \u00e1s formas de enerx\u00eda: verificou que ao flu\u00edr unha corrente el\u00e9ctrica a trav\u00e9s dun condutor este experimenta un incremento de temperatura, de onde chegou \u00e1 conclusi\u00f3n de que se a fonte de enerx\u00eda \u00e9 unha pila electroqu\u00edmica a enerx\u00eda proceder\u00eda da transformaci\u00f3n producida polas reacci\u00f3ns qu\u00edmicas, que a converter\u00edan en enerx\u00eda el\u00e9ctrica e esta se transformar\u00eda en calor, e se no circu\u00edto se introduce un motor el\u00e9ctrico, orixinar\u00edase enerx\u00eda mec\u00e1nica. Esta teor\u00eda levouno \u00e1 enunciaci\u00f3n do \"Principio de conservaci\u00f3n da enerx\u00eda\", ao que tam\u00e9n contribu\u00edron cient\u00edficos coma Meyer, Thomson ou Helmholtz.\nNo ano 1840 Joule publicou o ensaio \"Produci\u00f3n de calor pola electricidade volt\u00e1ica\", no que estableceu a \"Lei de Joule\", segundo a cal establece que a calor orixinada nun condutor polo paso de corrente el\u00e9ctrica \u00e9 proporcional ao produto da resistencia do condutor polo cadrado da intensidade de corrente el\u00e9ctrica. Joule enviou este descubrimento \u00e1 \"Royal Society\" brit\u00e1nica e pese a repercusi\u00f3n que esta lei ter\u00eda no futuro foi acollida moi friamente e so se publicou un resumo da mesma, dada a condici\u00f3n de non acad\u00e9mico de Joule.\nTras numerosos experimentos no ano 1843 obtivo o valor num\u00e9rico do equivalente mec\u00e1nico da calor, que conclu\u00edu que \u00e9 0,424 igual a unha calor\u00eda, o que permite a conversi\u00f3n das unidades mec\u00e1nicas a termicas e viceversa. Na actualidade considerase que este valor \u00e9 de 0,427, por\u00e9n deixou establecida a relaci\u00f3n entre calor e traballo, xa encetada por Rumford e que serviu para o desenvolvemento da termodin\u00e1mica estad\u00edstica. Nesta ocasi\u00f3n este descubrimento remitiuno a outra instituci\u00f3n, \u00e1 \"British Association for the Advancement of Science\" (\"Asociaci\u00f3n Brit\u00e1nica para o avance da Ciencia\") pero tampouco se lle deu a importancia que merec\u00eda a teor\u00eda. Permaneceu no ostracismo ata o ano 1847, no que recibiu o aval de William Thomson, futuro Lord Kelvin, as\u00ed como de Michael Faraday e outros importantes cient\u00edficos.\nO establecemento do \"Equivalente mec\u00e1nico da calor\" supuxo o abandono da \"Teor\u00eda do Cal\u00f3rico\", que sosti\u00f1a que a calor era unha clase distinta de enerx\u00eda. En homenaxe a James Prescott Joule a unidade do Sistema Internacional de Unidades correspondente \u00e1 enerx\u00eda denom\u00ednase Joule cunha relaci\u00f3n de 4,186 Joules = 1 Calor\u00eda.\nPese a publicar en 1848 un artigo sobre \u00e1 teor\u00eda cin\u00e9tica dos gases, na que estimaba por primeira vez a velocidade das mol\u00e9culas gaseosas, deixou esta li\u00f1a de investigaci\u00f3n, asoci\u00e1ndose con William Thomson, Lord Kelvin, froito de cuxa mutua colaboraci\u00f3n descubriuse o \"Efecto Joule-Thomson\", segundo o cal \u00e9 pos\u00edbel arrefriar un gas en expansi\u00f3n se se leva a cabo o traballo preciso para separar as mol\u00e9culas do gas. Isto posibilitou, posteriormente, a licuefacci\u00f3n de gases e levou \u00e1 lei da enerx\u00eda interna dun gas perfecto, que establece que a enerx\u00eda interna dun gas perfecto \u00e9 independente do seu volume e dependente da temperatura.\nEn 1849, xa co aval de Faraday, consegue presentar ante a \"Royal Society\" o seu manuscrito \"Sobre o equivalente mec\u00e1nico da calor\" e ser reco\u00f1ecido polo mundo cient\u00edfico. Ao ano seguinte foi incorporado coma membro de dita instituci\u00f3n.\nOs seus traballos cient\u00edficos foron publicados en dous volumes en 1885 e 1887.\nReco\u00f1ecementos.\nPese ao ostracismo ao que foi condenado nos primeiros anos, a causa dos seus reducidos estudos universitarios coma tal, rematou por ser reco\u00f1ecido pola elitista comunidade cient\u00edfica, as\u00ed entrou na Royal Society of London for Improving Natural Knowledge en 1950. As\u00ed mesmo esta mesma instituci\u00f3n outorgoulle dous anos despois a Medalla real, tam\u00e9n co\u00f1ecida como \"Medalla da Ra\u00ed\u00f1a\", e en 1970 a Medalla Copley, criada co legado de Godfrey Copley.\nAs\u00ed mesmo foi nomeado presidente da \"British Association for the Advancement of Science\" en 1872 e 1887, e da \"Manchester Literary and Philosophical Society\" en 1960. Tam\u00e9n foi nomeado membro honor\u00edfico da \"Institution of Engineers and Shipbuilders in Scotland\".\nTam\u00e9n ostenta cargos honor\u00edficos en distintas Universidades coma as de Universidade de Oxford, Trinity College de Dubl\u00edn ou a Universidade de Edimburgo."}
{"id": "1472", "revid": "56817", "url": "https://gl.wikipedia.org/wiki?curid=1472", "title": "Olimp\u00edadas do rap", "text": "As Olimp\u00edadas do rap foi unha competici\u00f3n de freestyle rap que se desenvolveu nos \u00c1nxeles en 1997 por iniciativa de Wendy Day. O ga\u00f1ador foi Otherwize que venceu a Eminem, que ent\u00f3n estaba dando os seus primeiros pasos no mundo da m\u00fasica. A segunda edici\u00f3n celebrouse en Miami en 2005."}
{"id": "1473", "revid": "1987", "url": "https://gl.wikipedia.org/wiki?curid=1473", "title": "1818", "text": "Mortes.\nHistoria ano a ano"}
{"id": "1474", "revid": "1131", "url": "https://gl.wikipedia.org/wiki?curid=1474", "title": "1889", "text": "Acontecementos.\nOs Tratados de Prisciliano son publicados por primeira vez, 1503 anos despois da morte deste importante pensador galego.\nOutros.\nHistoria ano a ano"}
{"id": "1476", "revid": "785", "url": "https://gl.wikipedia.org/wiki?curid=1476", "title": "1858", "text": "Outros.\nHistoria ano a ano"}
{"id": "1477", "revid": "5312", "url": "https://gl.wikipedia.org/wiki?curid=1477", "title": "1947", "text": "1947 (MCMXLVII) foi un ano com\u00fan comezado en m\u00e9rcores segundo o calendario gregoriano.\nFoi o primeiro ano da Guerra Fr\u00eda, que durar\u00eda at\u00e9 1991, finalizando coa disoluci\u00f3n da Uni\u00f3n Sovi\u00e9tica."}
{"id": "1478", "revid": "1987", "url": "https://gl.wikipedia.org/wiki?curid=1478", "title": "Sistema Internacional de Unidades", "text": "O Sistema Internacional de unidades (en ingl\u00e9s: \"International System of Units\" e en franc\u00e9s: \"Le Syst\u00e8me international d'unit\u00e9s\"), abreviado como SI ou SIU, \u00e9 o nome adoptado pola XI Conferencia Xeral de Pesos e Medidas (celebrada en Par\u00eds en 1960) para un sistema de unidades de medida universal, unificado e coherente, baseado no sistema MKS (metro-quilogramo-segundo). Na conferencia de 1960 defin\u00edronse os patr\u00f3ns para seis unidades b\u00e1sicas ou fundamentais e d\u00faas unidades suplementarias (radi\u00e1n e estereorradi\u00e1n); en 1971 engadiuse unha s\u00e9tima unidade fundamental, o mol. As d\u00faas unidades suplementarias suprim\u00edronse como clase independente dentro do Sistema Internacional na XX Conferencia Xeral de Pesos e Medidas (1995); estas d\u00faas unidades quedaron incorporadas \u00f3 SI como unidades derivadas sen dimensi\u00f3ns. As sete unidades fundamentais enum\u00e9ranse na t\u00e1boa 1. Os s\u00edmbolos da \u00faltima columna son os mesmos en todos os idiomas.\nNo 2021 s\u00f3 tres pa\u00edses non o te\u00f1en como \u00fanico sistema de medidas oficial: Liberia, Myanmar e EEUU, tendo no seu lugar os dous primeiros o Sistema Imperial Ingl\u00e9s, e o terceiro tendo o SI s\u00f3 como aconsellado.\nUnidades b\u00e1sicas.\nO Sistema Internacional de Unidades (SI) define sete \"unidades b\u00e1sicas\" o unidades f\u00edsicas fundamentais descritas por unha definici\u00f3n operacional.\nTodas as demais unidades p\u00f3dense derivar destas unidades b\u00e1sicas e co\u00f1\u00e9cense como unidades derivadas do SI. A derivaci\u00f3n faise por medio da an\u00e1lise dimensional. \u00dasanse prefixos para abreviar n\u00fameros moi grandes ou moi pequenos.\nLonxitude.\nUnidade: metro (m)\nUn metro def\u00ednese como a distancia que percorre a luz no baleiro en \n1/299.792.458 segundos. Esta norma foi adoitada en 1983, cando a velocidade da luz no baleiro foi definida exactamente como 299.792.458 m/s.\nMasa.\nUnidade: quilogramo (kg)\nUn quilogramo def\u00ednese como a masa que ten un cilindro composto dunha aliaxe de platino-iridio que se garda na Oficina Internacional de Pesos e Medidas en S\u00e8vres, cerca de Par\u00eds.\nTempo.\nUnidade: segundo (s)\nUn segundo \u00e9 o tempo necesario para 9.192.631.770 ciclos dunha transici\u00f3n hiperfina no cesio 133. Esta definici\u00f3n foi adoitada en 1967.\nIntensidade de corrente el\u00e9ctrica.\nUnidade: ampere (A)\nO ampere \u00e9 a corrente el\u00e9ctrica constante que, mantida en dous condutores paralelos de lonxitude infinda, de secci\u00f3n circular desprezable e dispostos a unha distancia de 1 metro no baleiro, produce unha forza entre eles igual a 2\u00d710\u22127 N por m de lonxitude.\nTemperatura.\nUnidade: kelvin (K)\nO kelvin def\u00ednese como a fracci\u00f3n 1/273,16 da temperatura termodin\u00e1mica do punto triplo da auga.\nCantidade de substancia.\nUnidade: mol (mol)\nUn mol \u00e9 a cantidade de substancia dun sistema que ten tantas entidades elementais como \u00e1tomos conte\u00f1en 0,012 kg de carbono 12.\nCando se usa o mol, as entidades elementais deben ser especificadas e poden ser \u00e1tomos, mol\u00e9culas, i\u00f3ns, electr\u00f3ns, outras part\u00edculas ou grupos espec\u00edficos de part\u00edculas.\nIntensidade luminosa.\nUnidade: candela (cd)\nUnha candela \u00e9 a intensidade luminosa, nunha direcci\u00f3n dada, dunha fonte que emite radiaci\u00f3n monocrom\u00e1tica con frecuencia de 540\u00d71012 Hz de xeito que a intensidade de radiaci\u00f3n emitida, na direcci\u00f3n indicada, \u00e9 de 1/683 W por estereorradi\u00e1n.\nUnidades derivadas.\nOutras.\nAlgunhas outras unidades que non te\u00f1en un nome especial pero son de uso com\u00fan:\nPrefixos.\nOs m\u00faltiplos e subm\u00faltiplos decimais das unidades SI f\u00f3rmanse por medio de prefixos, que designan os factores num\u00e9ricos decimais polos que se multiplica a unidade. Os prefixos son:\nHistoria.\nA improvisaci\u00f3n das unidades.\nAs unidades e as magnitudes unitarias do sistema m\u00e9trico que se converteu no SI improvisaronse, a partir de mediados do s\u00e9culo XVIII, aos poucos a partir de cantidades f\u00edsicas coti\u00e1s. S\u00f3 m\u00e1is tarde molde\u00e1ronse nun sistema de medici\u00f3n decimal coherente e ortogonal.\nO grao cent\u00edgrado como unidade de temperatura procede da escala ideada polo astr\u00f3nomo sueco Anders Celsius en 1742. A s\u00faa escala designaba, de forma contraintuitiva, 100 como o punto de conxelaci\u00f3n da auga e 0 como o punto de ebulici\u00f3n. Independentemente, en 1743, o f\u00edsico franc\u00e9s Jean-Pierre Christin describiu unha escala con 0 como punto de conxelaci\u00f3n da auga e 100 como punto de ebulici\u00f3n. Esta escala pasou a denominarse escala centigrada ou de 100 graos de temperatura.\nO sistema m\u00e9trico decimal foi desenvolto a partir de 1791 por un comit\u00e9 da Academia Francesa de Ciencias, encargado de crear un sistema de medidas unificado e racional. O grupo, que inclu\u00eda a preeminentes homes de ciencia franceses, utilizou os mesmos principios para relacionar lonxitude, volume e masa que propuxera o cl\u00e9rigo ingl\u00e9s John Wilkins en 1668 e o concepto de utilizar o meridiano da Terra como base da definici\u00f3n de lonxitude, proposto orixinalmente en 1670 polo abade franc\u00e9s Mouton..\nEn marzo de 1791, a Asemblea adoptou os principios propostos polo comit\u00e9 para o novo sistema decimal de medida, inclu\u00edndo o metro definido como 1/10.000.000 da lonxitude do cuadrante do meridiano terrestre que pasa por Par\u00eds, e autorizou un estudo para establecer con precisi\u00f3n a lonxitude do meridiano. En xullo de 1792, o comit\u00e9 propuxo os nomes \"metro\", \"area\"', \"litro\" e \"grave\" para as unidades de lonxitude, superficie, capacidade e masa, respectivamente. O comit\u00e9 tam\u00e9n propuxo que os m\u00faltiplos e subm\u00faltiplos destas unidades design\u00e1sense con prefixos decimais, como \"centi\" para a cent\u00e9sima e \"quilo\" para a mil\u00e9sima.\nM\u00e1is tarde, durante o proceso de adopci\u00f3n do sistema m\u00e9trico decimal, os termos latinos \"gramme e \"kilogramme, substitu\u00edron aos antigos termos provinciais \"gravet\" (1/1000 \"grave\") e \"grave\". En xu\u00f1o de 1799, sobre a base dos resultados do estudo de meridianos, o est\u00e1ndar e o foron depositados nos Arquivos Nacionais Franceses. Posteriormente, ese mesmo ano, adoptouse por lei o sistema m\u00e9trico decimal en Francia. O sistema franc\u00e9s durou pouco debido \u00e1 s\u00faa impopularidade. Napole\u00f3n ridiculizouno e, en 1812, introduciu un sistema sustitutivo, as ou \"medidas usuais\", que restablec\u00edan moitas das antigas unidades, pero redefinidas en termos do sistema m\u00e9trico decimal.\nDurante a primeira metade do s\u00e9culo XIX houbo pouca coherencia na elecci\u00f3n dos m\u00faltiplos preferidos das unidades b\u00e1sicas: normalmente, o miri\u00e1metro (\u00a0metros) era de uso xeneralizado tanto en Francia como en partes de Alema\u00f1a, mentres que para a masa utiliz\u00e1base o quilogramo ( gramos) en lugar do miriagramo.\nEn 1832, o matem\u00e1tico alem\u00e1n Carl Friedrich Gauss, asistido por Wilhelm Weber, definiu implicitamente o segundo como unidade de base cando citou o campo magn\u00e9tico terrestre en termos de mil\u00edmetros, gramos e segundos. Ata ent\u00f3n, a intensidade do campo magn\u00e9tico terrestre s\u00f3 se describiu en termo relativo. A t\u00e9cnica utilizada por Gauss consistiu en equiparar o par inducido polo campo magn\u00e9tico terrestre sobre un im\u00e1n suspendido de masa co\u00f1ecida co par inducido sobre un sistema equivalente sometido \u00e1 gravidade. Os c\u00e1lculos resultantes permit\u00edronlle asignar ao campo magn\u00e9tico dimensi\u00f3ns baseadas na masa, a lonxitude e o tempo.\nUnha candea como unidade de iluminancia definiuse orixinalmente nunha lei inglesa de 1860 como a luz producida por unha candea pura de esperma de balea que pesase libras (76 gramos) e ardese a unha velocidade determinada. O esperma de balea, unha substancia cerosa que se atopa na cabeza dos cachalotes, utiliz\u00e1base antigamente para fabricar candeas de alta calidade. Nesta \u00e9poca, o est\u00e1ndar franc\u00e9s de luz base\u00e1base na iluminaci\u00f3n dunha L\u00e1mpada de aceite Carcel. A unidade defin\u00edase como a iluminaci\u00f3n que emanaba dunha l\u00e1mpada que queimaba aceite de colza puro a unha taxa definida. Acept\u00e1base que dez candeas est\u00e1ndar equival\u00edan aproximadamente a unha l\u00e1mpada Carcel.\nConvenio do metro.\nUnha iniciativa de inspiraci\u00f3n francesa para a cooperaci\u00f3n internacional en metrolox\u00eda conduciu \u00e1 firma en 1875 da convenci\u00f3n do metro, tam\u00e9n chamada tratado do metro, por 17 naci\u00f3ns. Inicialmente, a convenci\u00f3n s\u00f3 abarcaba as normas para ou metro e o quilogramo. En 1921, a convenci\u00f3n do metro ampliouse para inclu\u00edr todas as unidades f\u00edsicas, inclu\u00eddo o amperio e outras, o que permitiu ao CGPM abordar as incoherencias na forma en que se utilizou o sistema m\u00e9trico.\nUn conxunto de 30 prototipos do metro e 40 prototipos do quilogramo, en cada caso feitos dunha aliaxe de 90% platino-10% iridio, foron fabricados pola \"British metallurgy specialty firm\" e aceptados pola CGPM en 1889. Un de cada un foi seleccionado ao azar para converterse no prototipo internacional do metro e no prototipo internacional do quilogramo que substitu\u00edron ao e ao respectivamente. Cada Estado membro ti\u00f1a dereito a un de cada un dos prototipos restantes para que servise como prototipo nacional dese pa\u00eds.\nO tratado tam\u00e9n estableceu unha serie de organizaci\u00f3ns internacionais para supervisar o mantemento dos patr\u00f3ns internacionais de medida.\nOs sistemas CGS e MKS.\n. Na d\u00e9cada de 1860, James Clerk Maxwell, William Thomson (m\u00e1is tarde Lord Kelvin) e outros que traballaban baixo os auspicios da Asociaci\u00f3n Brit\u00e1nica para o Avance da Ciencia, base\u00e1ronse no traballo de Gauss e formalizaron o concepto dun sistema coherente de unidades con unidades base e unidades derivadas bautizado como o sistema de unidades cent\u00edmetro-gramo-segundo en 1874. O principio de coherencia utilizouse con \u00e9xito para definir unha serie de unidades de medida baseadas no CGS, como o erg para a enerx\u00eda, a dina para a forza, a baria para a presi\u00f3n, o poise para a viscosidade din\u00e1mica e o stokes para a viscosidade cinem\u00e1tica.\nEn 1879, o CIPM publicou recomendaci\u00f3ns para escribir os s\u00edmbolos de lonxitude, \u00e1rea, volume e masa, pero quedaba f\u00f3ra do seu \u00e1mbito publicar recomendaci\u00f3ns para outras magnitudes. Aproximadamente a partir de 1900, os f\u00edsicos que estiveran usando o s\u00edmbolo \"\u03bc\" (mu) para \"micr\u00f3metro\" ou \"micra\", \"\u03bb\" (lambda) para \"microlitro\" e \"\u03b3\" (gamma) para \"microgramo\" empezaron a utilizar os s\u00edmbolos \"\u03bcm\", \"\u03bcL\" e \"\u03bcg\".\nA finais do s\u00e9culo XIX exist\u00edan tres sistemas diferentes de unidades de medida para as medici\u00f3ns el\u00e9ctricas: un sistema baseado en CGS para unidades electrost\u00e1ticas, tam\u00e9n co\u00f1ecido como sistema Gaussiano ou ESU, un sistema baseado no CGS para unidades electromec\u00e1nicas (EMU) e un sistema Internacional baseado en unidades definidas pola Convenci\u00f3n do Metro. para os sistemas de distribuci\u00f3n el\u00e9ctrica. \nOs intentos de resolver as unidades el\u00e9ctricas en termos de lonxitude, masa e tempo utilizando o an\u00e1lise dimensional v\u00edronse infestados de dificultades: as dimensi\u00f3ns depend\u00edan de se se utilizaban os sistemas ESU ou EMU. Esta anomal\u00eda resolveuse en 1901, cando Giovanni Giorgi publicou un artigo no que avogaba por utilizar unha cuarta unidade de base xunto \u00e1s tres unidades de base existentes. A cuarta unidade pod\u00eda ser corrente el\u00e9ctrica, voltaxe ou resistencia el\u00e9ctrica. Elixiuse como unidade base a corrente el\u00e9ctrica, denominada \"amperio\", e as demais magnitudes el\u00e9ctricas deriv\u00e1ronse dela segundo as leis da f\u00edsica. Isto converteuse na base do sistema de unidades MKS.\nA finais do s\u00e9culo XIX e principios do XX, xurdiron unha serie de unidades de medida non coherentes baseadas no gramo/quilogramo, o cent\u00edmetro/metro e o segundo, como o (cabalo de vapor m\u00e9trico) para potencia, o darcy para permeabilidade os \"mil\u00edmetros de mercurio\" para a presi\u00f3n barom\u00e9trica e arterial, alg\u00fans dos cales incorporaron a gravidade est\u00e1ndar nas s\u00faas definici\u00f3ns\nAo final da segunda guerra mundial, en todo o mundo utiliz\u00e1banse distintos sistemas de medida. Alg\u00fans destes sistemas eran variaci\u00f3ns do sistema m\u00e9trico, mentres que outros se baseaban en sistemas consuetudinarios de medida, como o sistema consuetudinario estadounidense e o sistema imperial brit\u00e1nico."}
{"id": "1479", "revid": "5312", "url": "https://gl.wikipedia.org/wiki?curid=1479", "title": "1960", "text": "1960 (MCMLX) foi un ano bisesto comezado en venres segundo o calendario gregoriano.\nTam\u00e9n se lle co\u00f1ece como o \"ano de \u00c1frica\" por mor de acontecementos, en particular a independencia de dezasete naci\u00f3ns africanas, que centraron a atenci\u00f3n mundial no continente e intensificaron os sentimentos de panafricanismo."}
{"id": "1480", "revid": "5312", "url": "https://gl.wikipedia.org/wiki?curid=1480", "title": "1971", "text": "1971 (MCMLXXI) foi un ano com\u00fan comezado en venres segundo o calendario gregoriano. Foi Ano Santo Xacobeo, e foi declarado Ano Internacional da Loita contra o Racismo e a Discriminaci\u00f3n Racial pola Organizaci\u00f3n das Naci\u00f3ns Unidas.\nO ano 1971 tivo tres eclipses solares parciais (25 de febreiro, 22 de xullo e 20 de agosto) e d\u00faas eclipses lunares totais (10 de febreiro e 6 de agosto).\nOutros.\nHistoria ano a ano"}
{"id": "1481", "revid": "71683", "url": "https://gl.wikipedia.org/wiki?curid=1481", "title": "Equilibrio de Nash", "text": "Co\u00f1\u00e9cese como equilibrio de Nash unha teor\u00eda elaborada polo matem\u00e1tico norteamericano John Forbes Nash, Jr. para aplicaci\u00f3n na teor\u00eda de xogos, que define un equilibrio que marca a \u00f3ptima estratexia de todos os xogadores dun xogo dado.\nN\u00f3tase tal equilibrio cando un xogador de dito xogo non pode beneficiarse mudando de estratexia, se se mante\u00f1en todas as estratexias dos outros xogadores constantes. Exemplificando, nun xogo de escoller n\u00fameros do 1 a 9, inclusive, xogado por d\u00faas persoas, no que quen escolla o maior n\u00famero \u00e9 o vencedor, \u00e9 pos\u00edbel que ocorra s\u00f3 unha situaci\u00f3n de equilibrio de Nash: cando ambos xogadores escollan 9. Se o xogo consistise en proclamar vencedores aqueles que escolleran os mesmos n\u00fameros, haber\u00eda a posibilidade de ter 10 equilibrios de Nash.\nOutro caso no que \u00e9 observado o equilibrio de Nash \u00e9 no Dilema do Prisioneiro."}
{"id": "1485", "revid": "5863", "url": "https://gl.wikipedia.org/wiki?curid=1485", "title": "Galicia", "text": "Galicia () ou Galiza () \u00e9 unha naci\u00f3n reco\u00f1ecida internacionalmente en 1933 e establecida xur\u00eddica e administrativamente dende 1978 como comunidade aut\u00f3noma segundo a Constituci\u00f3n espa\u00f1ola co rango de nacionalidade hist\u00f3rica determinado no seu Estatuto de autonom\u00eda, dentro do Reino de Espa\u00f1a e a Comunidade Europea. O seu territorio est\u00e1 situado no extremo noroeste da Pen\u00ednsula Ib\u00e9rica e linda, ao leste, coas comunidades aut\u00f3nomas de Asturias e Castela e Le\u00f3n, ao oeste co oc\u00e9ano Atl\u00e1ntico, ao norte co mar Cant\u00e1brico e ao sur coa Rep\u00fablica de Portugal.\nTen como lingua propia o galego, de orixe com\u00fan co portugu\u00e9s (ambas as d\u00faas prove\u00f1en da lingua medieval co\u00f1ecida como galego-portugu\u00e9s), e comparte oficialidade co castel\u00e1n, que \u00e9 oficial en toda Espa\u00f1a. As\u00ed mesmo, como unha das seis autonom\u00edas con dereito foral, pos\u00fae o seu Dereito civil propio.\nA s\u00faa superficie \u00e9 de 29\u00a0576,74\u00a0km\u00b2, pola que se espallan 30 377 n\u00facleos de poboaci\u00f3n, a metade dos existentes en Espa\u00f1a. Estes est\u00e9ndense por 3\u00a0771 parroquias, que compo\u00f1en 313 concellos, agrupados en 53 comarcas e catro provincias. Santiago de Compostela \u00e9 a capital, cun estatuto especial. Forman parte do territorio unha serie de illas e illotes pr\u00f3ximos \u00e1 costa, entre os que destacan a Illa de Arousa e as illas C\u00edes e Ons.\nGalicia pos\u00fae 2\u00a0695\u00a0645 habitantes dos que 1\u00a0297\u00a0301 son homes e 1\u00a0398\u00a0344 mulleres (datos a 1 de xaneiro de 2021). Conta cunha distribuci\u00f3n da poboaci\u00f3n que aglomera a meirande parte na franxa entre Ferrol e Vigo. Os n\u00facleos urbanos con rango de cidade son sete, que segundo criterios de poboaci\u00f3n son os seguintes: Vigo, A Coru\u00f1a, Ourense, Lugo, Santiago de Compostela, Pontevedra e Ferrol.\nO concello m\u00e1is poboado \u00e9 o de Vigo con 292\u00a0374 habitantes (datos de 2022) e o menos poboado o de Negueira de Mu\u00f1iz con 228 habitantes no 2022. O concello m\u00e1is extenso \u00e9 o da Fonsagrada cunha superficie de 438,42\u00a0km\u00b2 e o m\u00e1is pequeno o de Mondariz-Balneario con 2,31\u00a0km\u00b2. A Coru\u00f1a \u00e9 o concello con maior densidade de poboaci\u00f3n con 6\u00a0545,18 hab./km\u00b2 e Vilari\u00f1o de Conso \u00e9 o que ten menor densidade de poboaci\u00f3n con 2,62 hab./km\u00b2 no 2020.\nGalicia xurdiu como entidade pol\u00edtica no s\u00e9culo III, coa creaci\u00f3n da provincia romana da Gallaecia. Cuns l\u00edmites que superaban os actuais, recib\u00eda o seu nome dos galaicos, o pobo celta que levaba morando en castros ao norte do r\u00edo Douro polo menos o \u00faltimo milenio. As s\u00faas terras, habitadas dende o primeiro per\u00edodo da era prehist\u00f3rica, o Paleol\u00edtico inferior, foran incorporadas ao Imperio Romano ao final das guerras c\u00e1ntabro-ast\u00farico-galaicas no 19 a. C. Coa chegada dos suevos contra o ano 410, Galicia constitu\u00eduse como reino e foi o primeiro Estado medieval de Europa. Este reino suevo-galego, al\u00e9n de ser o primeiro en se separar do Imperio Romano, foi tam\u00e9n o primeiro en cu\u00f1ar moeda propia, en se converter ao catolicismo e en chegar a dominar case toda a Pen\u00ednsula Ib\u00e9rica. En 585 foi incorporado ao reino visigodo, torn\u00e1ndose o espazo galego nunha das tres unidades que conformaban o conxunto rexido polos monarcas; con Vitiza nalgunha ocasi\u00f3n. Ap\u00f3s a ca\u00edda visigoda en 711, en Galicia comezouse a conformaci\u00f3n dun novo reino cristi\u00e1n. Consolidado o poder rexio no s\u00e9culo IX, o reino de Galicia atinxiu a hexemon\u00eda peninsular durante o per\u00edodo entre os s\u00e9culos XI e XIII, sendo un dos centros pol\u00edticos m\u00e1is importantes da Europa Occidental, nunha etapa de m\u00e1ximo esplendor econ\u00f3mico, art\u00edstico e cultural, en que proxectou a lingua e literatura galegas al\u00e9n das s\u00faas fronteiras. A independencia de Portugal en 1139, a separaci\u00f3n de Castela en 1157 e a individualizaci\u00f3n de Le\u00f3n no mesmo s\u00e9culo restrinxiron o territorio do antigo reino ao propiamente galego. Por diferentes vicisitudes pol\u00edticas, Galicia a\u00ednda sufrir\u00eda unha serie de \"mutilaci\u00f3ns territoriais\" na s\u00faa franxa leste, primeiro coa perda do Eo-Navia nesa centuria e despois coa do Bierzo e a Seabra s\u00e9culos despois. Tras a uni\u00f3n din\u00e1stica en 1230 na persoa do rei de Castela, o reino mantivo o seu particularismo pol\u00edtico, mais comezou unha progresiva decadencia debido ao afastamento do centro de poder. Con posterioridade tent\u00e1ronse desenvolver proxectos pol\u00edticos propios mediante entronizaci\u00f3ns de reis non castel\u00e1ns como Xo\u00e1n I (1296), Fernando I de Portugal (1369) ou Xo\u00e1n de Gante (1386). O s\u00e9culo XV supuxo o cumio do poder para os se\u00f1ores feudais galegos, que gobernaron coma reis nos seus dominios, ata que a fracasada gran revolta irmandi\u00f1a (1467-1469) e o conflito sucesorio (1475-1479) propiciaron a chamada doma e castraci\u00f3n do Reino de Galicia, consumada en 1486 polos Reis Cat\u00f3licos. Como un dos reinos da Monarqu\u00eda Hisp\u00e1nica, Galicia seguiu a ser unha entidade xur\u00eddica independente ata 1833, cando os antigos reinos foron abolidos para crear un estado centralizado. Anteriormente, en 1808 tivera total soberan\u00eda coa s\u00faa Xunta Suprema no contexto da guerra contra o invasor franc\u00e9s. Durante os s\u00e9culos XIX e XX houbo diferentes correntes galeguistas (provincialismo, rexionalismo, nacionalismo), medrando a demanda de autogoberno e reco\u00f1ecemento da identidade cultural e ling\u00fc\u00edstica galegas. Isto, al\u00e9n dunha ef\u00e9mera Rep\u00fablica Galega en 1931 e do reco\u00f1ecemento internacional como naci\u00f3n en 1933, resultou no Estatuto de Autonom\u00eda de 1936, frustrado polo inmediato golpe de Estado de Franco e a posterior longa ditadura. Ap\u00f3s a s\u00faa finalizaci\u00f3n coa morte do ditador, aprobouse o Estatuto de Autonom\u00eda de 1981, o cal dotou a Galicia dun relativo autogoberno.\nEtimolox\u00eda.\nOs nomes \"Galiza\" e \"Galicia\" derivan da palabra latina \"Gallaecia\" (ou \"Callaecia\"), que significaba literalmente \u00abterra dos galaicos\u00bb. Callaecia 'a terra dos Callaeci', de *\"kall\u0101-\" \u00abmadeira\u00bb co sufixo complexo local \"-\u0101ik-\". Posteriormente tornouse \"Gallicia\", actual \"Galicia\" ou \"Galiza\". Os galaicos (en lat\u00edn: \"Gallaeci\", en grego: \u039a\u03b1\u03bb\u03bb\u03b1\u03ca\u03ba\u03bf\u03af) foron o pobo m\u00e1is numeroso do noroeste da Pen\u00ednsula Ib\u00e9rica xa antes da s\u00faa integraci\u00f3n ao Imperio Romano no s\u00e9culo I a. C., a\u00ednda que alg\u00fans autores consideran que en orixe o termo \"galaico\" era empregado para denominar unha pequena tribo ao norte do r\u00edo Douro, os callaecos; sexa como for, este nome acabou por denominar todo un grupo \u00e9tnico de lingua celta e culturalmente homox\u00e9neo, situado entre o mar Cant\u00e1brico e o r\u00edo Douro.\nA primeira referencia hist\u00f3rica dos galaicos, rem\u00f3ntase ao ano 136 a. C., cando o xeneral romano D\u00e9cimo Xunio Bruto Galaico regresa a Roma \u2014despois da s\u00faa vitoriosa campa\u00f1a b\u00e9lica contra dous pobos previamente desco\u00f1ecidos, lusitanos e galaicos\u2014 recibindo do propio Senado romano o t\u00edtulo de \"Gallaecus\" ou \"galaico\" en honor \u00e1 dura expedici\u00f3n militar contra estes. Tras estes primeiros contactos, o mundo grecolatino vai denominar o seu pa\u00eds como \"Gallaecia\", tal e como fixeron Estrab\u00f3n, Plinio e Apiano, entre outros. Ser\u00e1 este nome \"Gallaecia\" a que ir\u00e1 evolucionando durante m\u00e1is de trece s\u00e9culos, e que acabar\u00e1 por adoptar as formas \"Galiza\" e \"Galicia\".\nM\u00e1is controvertido \u00e9, non obstante, o significado orixinario do termo \"Gallaicus\" (galaico) e consecuentemente de \"Gallaecia\". O primeiro autor que teorizou sobre isto foi Isidoro de Sevilla, quen no s\u00e9culo VII explicaba que o nome \"galaico\" alud\u00eda \u00e1 pel branca como o leite que ti\u00f1an os seus habitantes, de xeito similar aos habitantes da Galia. Ser\u00e1n moitos autores posteriores os que tenten buscar o significado deste nome, tales como Afonso X o Sabio, Ram\u00f3n Barros Sivelo ou Murgu\u00eda, mais hoxe tende a relacionarse con \u00e9timos das linguas celtas, e indoeuropeas en xeral, de maneira que o significado exacto da palabra \u00e9, actualmente, desco\u00f1ecido.\nS\u00edmbolos de Galicia.\nBandeira de Galicia.\nA\u00ednda que durante s\u00e9culos, a antiga bandeira galega foi de fondo azul con cruces douradas, e un gran cop\u00f3n no centro ao xeito do escudo, a actual bandeira galega foi creada a finais do s\u00e9culo XIX polos galeguistas hist\u00f3ricos do Rexurdimento, como insignia nacional, ondeando dende polo menos o ano 1891. Ten fondo branco e presenta unha franxa azul dende o \u00e1ngulo superior esquerdo ata o inferior dereito.\nEscudo de Galicia.\nO c\u00e1liz, figura her\u00e1ldica que representa a Galicia, foi documentado por vez primeira no escudo dos reis de Galicia (\"roys de Galyce\") do Armorial Segar de Inglaterra no ano 1282. Ten experimentado diferentes cambios ao longo do tempo, o actual escudo de Galicia \u00e9 descrito no artigo n\u00famero 3 da :\nHimno galego.\nO himno galego (\"Os Pinos\") \u00e9 o s\u00edmbolo ac\u00fastico m\u00e1is solemne de Galicia como comunidade pol\u00edtica. O texto son as d\u00faas primeiras partes (catro primeiras estrofas) do poema \"Queixumes dos pinos\" de Eduardo Pondal, e a m\u00fasica \u00e9 da autor\u00eda de Pascual Veiga. Estreouse na Habana, Cuba, o 20 de decembro de 1907. Ademais a \"Antiga Marcha do Reino de Galicia\" \u00e9 reco\u00f1ecida na Lei 5/1984, do 29 de maio, de s\u00edmbolos de Galicia como distintivo tradicional.\nHistoria.\nPrehistoria.\nAs primeiras probas l\u00edticas de presenza humana en Galicia rem\u00f3ntanse a hai uns 300.000 anos, no Paleol\u00edtico inferior, durante o Plistoceno medio. Apareceron restos destes poboadores por todo o litoral, dende Ribadeo ata A Guarda. Estes restos son instrumentos l\u00edticos, que nos amosan unha industria acheuliana a base de bifaces, fendedores, triedros... feitos sobre unha base de cuarzo ou cuarcita. Co\u00f1\u00e9cense d\u00faas culturas, o Paleol\u00edtico inferior arcaico (ou \"cultura dos cantos tallados\") e o Paleol\u00edtico inferior cl\u00e1sico ou acheuliano. A t\u00e9cnica \u00e9 m\u00e1is simple na primeira delas. As industrias son simples e o n\u00famero de tipos reducido.\nA primeira claramente identificada, caracter\u00edzase pola s\u00faa capacidade construtora e arquitect\u00f3nica, xunto co seu sentido relixioso, fundamentado no culto \u00f3s mortos como mediadores entre o home e os deuses. Este sentido relixioso abrangue a s\u00faa importancia ata a actualidade. Estaban constitu\u00eddos en clans. Desa \u00e9poca dan testemu\u00f1a milleiros de m\u00e1moas e medorras espalladas por todo o territorio.\nIdade de Bronce.\n\u00c9 nestes tempos cando se acada o desenvolvemento metal\u00farxico, impulsado pola riqueza mineira. Parece que debido \u00f3s cambios clim\u00e1ticos, varios pobos da meseta traslad\u00e1ronse a Galicia, incrementando a poboaci\u00f3n e os conflitos entre pobos. \n\u00c9 a \u00e9poca de produci\u00f3n de diversos utensilios e xoias de ouro ou de bronce, que mesmo foron levadas m\u00e1is al\u00f3 dos Pireneos.\nEtapa castrexa.\nFloreceu na segunda metade da Idade de Ferro, resultado da fusi\u00f3n da cultura da Idade de Bronce e outras contribuci\u00f3ns posteriores, coexistindo en parte coa \u00e9poca romana. Os celtas trouxeron novas variedades de gando, o cabalo domesticado e probablemente o centeo.\nO primeiro pobo celta que invade Galicia \u00e9 o dos saefes, no s\u00e9culo XI a. C. Someter\u00e1 os oestrimnios, pero este influir\u00e1 no primeiro sobre todo no eido da relixi\u00f3n, da organizaci\u00f3n pol\u00edtica e das relaci\u00f3ns mar\u00edtimas con Breta\u00f1a. O seu car\u00e1cter eminentemente guerreiro fixo que Estrab\u00f3n dixese deles que eran os m\u00e1is dif\u00edciles de vencer de toda Lusitania. C\u00f3mpre dicir que a provincia romana da Gallaecia propia dos galaicos a\u00ednda non estaba constitu\u00edda pol\u00edtica e administrativamente.\nOs castros son recintos fortificados de forma circular, provistos dun ou varios muros conc\u00e9ntricos, precedidos xeralmente do seu correspondente foso e situados, os m\u00e1is deles, no cume de outeiros e monta\u00f1as. Entre os castros de tipo costeiro destacan o de Fazouro, Santa Trega, Baro\u00f1a e O Neix\u00f3n. No interior poden mencionarse os de Castromao e Viladonga. Com\u00fan a todos eles \u00e9 o feito de que o ser humano se adapta \u00f3 terreo e non \u00f3 contrario.\nEn canto \u00f3s templos, a \u00fanica construci\u00f3n atopada \u00e9 a de Elvi\u00f1a. O de Meir\u00e1s conserva unha necr\u00f3pole. Noutros castros exist\u00edan pequenas construci\u00f3ns en forma de caixa onde se gardaban as cinzas (cultura sorot\u00e1ptica, dos campos de enterramento de furnas ou \"Urnenfelder\" como se co\u00f1ecen pola s\u00faa denominaci\u00f3n en alem\u00e1n). Existen tam\u00e9n outras parcialmente soterradas, cun dep\u00f3sito para a auga, nas que os vestixios de lume indican que deb\u00edan servir para incinera-los cad\u00e1veres.\nDende finais do Megal\u00edtico aparecen inscrici\u00f3ns sobre as rochas gran\u00edticas a ceo aberto das que se desco\u00f1ece a\u00ednda a verdadeira orixe e significado (son moi co\u00f1ecidas as de Campo Lameiro).\nIdade Antiga.\nA romanizaci\u00f3n.\nOs romanos someteron a Galicia para aproveita-los seus recursos mineiros. Co tempo converter\u00edana en provincia do imperio e reco\u00f1ecer\u00edan a s\u00faa personalidade cham\u00e1ndoa Gallaecia. Con eles, os castros perderon o seu vello valor defensivo. Trouxeron novas t\u00e9cnicas, novas v\u00edas de comunicaci\u00f3n, novas formas de organiza-la propiedade e unha lingua nova, pero foron tolerantes coa cultura existente.\nO cristianismo chegar\u00eda a Galicia cos romanos. Lograr\u00eda o que non acadou o lat\u00edn e imp\u00faxose \u00f3 arianismo dos suevos e \u00f3 paganismo prerromano. Os suevos, que mantiveron Galicia como reino independente cento setenta anos, foron progresivamente mediatizados polos visigodos. Foi na s\u00faa \u00e9poca na que se impuxeron definitivamente a lingua latina e o cristianismo, evolucionando o primeiro cara ao galego e mestur\u00e1ndose o segundo cos costumes pag\u00e1ns.\nO islam chegar\u00eda \u00f3 sur de Galicia e s\u00f3 o norte se manter\u00eda como basti\u00f3n da Reconquista ata que, logo de recupera-lo sur, este se independizara co nome de Portugal.\nAs actividades econ\u00f3micas dos castrexos bas\u00e9anse na agricultura e gander\u00eda pastoril.\nIdade Media.\nA aparici\u00f3n do sepulcro do Ap\u00f3stolo 'Sant Iago' no s\u00e9culo IX conferiulle a Galicia unha importancia clave dento do fortalecemento dos reinos cristi\u00e1ns, erix\u00edndose Santiago de Compostela como centro relixioso e destino de peregrinos que fortaleceron as ligaz\u00f3ns con Europa. O Cami\u00f1o de Santiago converteuse nun eixe cultural polo que se espallaron, entre outros, a arte rom\u00e1nica ou a l\u00edrica dos trobadores, facendo dela tam\u00e9n un contrapeso cultural fronte \u00f3 centralismo.\nIdade Moderna.\nA partir da escriturizaci\u00f3n normativa en castel\u00e1n comezada por Afonso X, o galego como lingua comezou unha decadencia acelerada dentro do proceso de uniformaci\u00f3n de Espa\u00f1a, pasando polos chamados S\u00e9culos Escuros, nos que a supervivencia ling\u00fc\u00edstica foi s\u00f3 oral. No s\u00e9culo XVIII comezouse a tomar conciencia da situaci\u00f3n de divisi\u00f3n ling\u00fc\u00edstico-social entre o pobo galegofalante e os poderosos, castelanfalantes. Neste s\u00e9culo, Galicia era un dos territorios m\u00e1is poboados de Castela, e ata 1750 experimentou un r\u00e1pido crecemento demogr\u00e1fico.\nIdade Contempor\u00e1nea.\nS\u00e9culo XIX.\nEn 1833 Galicia perde a s\u00faa representatividade como unidade administrativa e desaparece a Xunta do Reino de Galicia. \u00c9 aqu\u00ed onde nacen as actuais catro provincias galegas que estruturan o territorio baixo administraci\u00f3n do goberno central. Anteriormente as divisi\u00f3ns eran outras, sendo a anterior a divisi\u00f3n en cinco provincias (reinado de Fernando VII): Ourense, A Coru\u00f1a, Lugo, Vilafranca do Bierzo (que foi dividida entre Ourense e Le\u00f3n) e Vigo (que pasar\u00eda a Pontevedra). Atopamos neste s\u00e9culo o primeiro xurdimento dun movemento pol\u00edtico que vai defender Galicia por causa desta perda de poder.\nO pronunciamento de Sol\u00eds vai levantar en armas a unha parte do ex\u00e9rcito para defende-la unidade de Galicia contra a perda da desa administraci\u00f3n anterior. Finalmente foron masacrados na batalla de Compostela e o 23 de abril de 1846 fusilados os sobreviventes, co\u00f1ecidos a partir de a\u00ed coma os M\u00e1rtires pola Liberdade ou M\u00e1rtires de Carral.\nO Rexurdimento sup\u00f3n unha tentativa culturalista de defensa da galeguidade posterior a esa tentativa pol\u00edtica o afianzamento da conciencia de diferenciaci\u00f3n cultural parella a un ideal pol\u00edtico de autopertenza. Isto sup\u00f3n a recuperaci\u00f3n da lingua galega como veh\u00edculo de expresi\u00f3n culto. Desta \u00e9poca son Rosal\u00eda de Castro, Manuel Curros Enr\u00edquez, Murgu\u00eda, Manuel Leiras Pulpeiro ou Eduardo Pondal, entre outros.\nS\u00e9culo XX.\nLogo do provincialismo, federalismo e rexionalismo do s\u00e9culo anterior, xorde a etapa da Solidaridad Gallega, de 1907 \u00e1 primeira guerra mundial, co obxectivo de conseguir unha fronte electoral unida para eliminar o caciquismo e acadar unha representaci\u00f3n galega (o que se saldou cun fracaso).\nUnha primeira etapa, ata Primo de Rivera, \u00e9 a marcada polas Irmandades da Fala, cunha preocupaci\u00f3n fundamental pola defensa da lingua. Ao estend\u00e9rense, vai callando de novo a idea pol\u00edtica do galeguismo. As\u00ed, Vicente Risco e Otero Pedrayo traballaron no aspecto cultural e tiveron contraparte no aspecto pol\u00edtico en Porteira e Lois Pe\u00f1a Novo. O relevo constit\u00faeo a chamada xeraci\u00f3n N\u00f3s, en torno \u00e1 revista do mesmo nome, acompa\u00f1ada de 1920 \u00e1 Segunda Rep\u00fablica por unha preocupaci\u00f3n pola creaci\u00f3n dun galeguismo controlado e instrumental dende o poder pol\u00edtico central.\nNa Segunda Rep\u00fablica hai d\u00faas tendencias fundamentais: a correspondente \u00e1 Organizaci\u00f3n Republicana Gallega Aut\u00f3noma (ORGA) e a contraparte no Partido Galleguista (PG). O PG xorde da uni\u00f3n de varias tendencias representadas nas figuras de Vicente Risco, R. Otero Pedrayo, Ram\u00f3n Cabanillas, Ram\u00f3n Su\u00e1rez Picallo, Castelao... En 1936 o PG, para lograr o estatuto para Galicia, aliouse coa Fronte Popular e como consecuencia desa alianza sufriu unha escisi\u00f3n. Por\u00e9n, logrouse o Estatuto e Castelao presentouno nas Cortes pouco antes da guerra civil espa\u00f1ola.\nFranquismo.\nDurante o franquismo, cualificado por Celso Emilio Ferreiro de \"longa noite de pedra\", suced\u00e9ronse diferentes etapas represivas coas ideas galeguistas, a partir da loita armada de moitos galeguistas contra Francisco Franco.\nNa posguerra cr\u00e9ase en Buenos Aires o Consello de Galiza, comandado por Castelao e Su\u00e1rez Picallo. No ano 1944 sae do prelo \"Sempre en Galiza\", gu\u00eda ideol\u00f3xica do galeguismo. Pouco a pouco vaise optando polo mantemento dunha acci\u00f3n cultural, como manifesta a creaci\u00f3n da editorial Galaxia.\nNo ano 1964 f\u00fandanse a Uni\u00f3n do Pobo Galego (UPG, que M\u00e9ndez Ferr\u00edn, un dos seus fundadores definiu como o partido nacionalista de esquerda revolucionaria) e o Partido Socialista Galego (PSG, con X. M. Beiras e Salvador Garc\u00eda-Boda\u00f1o).\nDemograf\u00eda.\nCunha poboaci\u00f3n de 2\u00a0695\u00a0645 habitantes (1\u00a0297\u00a0301 homes e 1\u00a0398\u00a0344 mulleres; datos a 1 de xaneiro de 2021) Galicia \u00e9 a quinta comunidade aut\u00f3noma de Espa\u00f1a por poboaci\u00f3n. A s\u00faa densidade de poboaci\u00f3n, de 92,94 hab./km\u00b2, \u00e9 lixeiramente superior \u00e1 media espa\u00f1ola e semellante \u00e1 europea.\nA poboaci\u00f3n de Galicia conc\u00e9ntrase na s\u00faa maior\u00eda nas zonas costeiras, sendo as \u00e1reas das R\u00edas Baixas e o Golfo \u00c1rtabro (\u00e1reas metropolitanas da Coru\u00f1a e Ferrol) as de maior densidade de poboaci\u00f3n. O concello de Vigo, con 292.374 habitantes,\u00a0constit\u00fae o m\u00e1is poboado de Galicia, seguido dos da Coru\u00f1a, 245\u00a0468 habitantes (2021), e Ourense, 104\u00a0596 habitantes (2021). Xunto con estas tres cidades, Galicia conta con outras catro localidades consideradas cidades: Lugo, Santiago de Compostela (capital administrativa de Galicia), Pontevedra e Ferrol.\nAs\u00ed mesmo, o pa\u00eds conta con outros cinco concellos con m\u00e1is de 30.000 habitantes, dez concellos de entre 20\u00a0000 e 30\u00a0000 habitantes, e trinta e cinco de entre 10.000 e 20.000.\nSegundo o censo de 2014, o nivel de fertilidade das galegas era de 1,07 fillos por muller fronte ao 1,32 estatal e menor \u00e1 cifra de 2,1 fillos por muller necesarios para que se produza a substituci\u00f3n xeracional da poboaci\u00f3n. Entre as galegas, as ourens\u00e1s e as luguesas son as que menos fillos te\u00f1en, con 0,99 e 1,04, sendo as primeiras, das que menos fillos te\u00f1en en Espa\u00f1a s\u00f3 por baixo das asturianas. En 2013 rexistr\u00e1ronse en Galicia un total de 19.727 nacementos, o que sup\u00f3n 1.362 menos ca en 2012, segundo o IGE. De feito, nos \u00faltimos anos Galicia vive unha diminuci\u00f3n paulatina do n\u00famero absoluto de nacementos dende o ano 2008, no que houbo 23.175 nacementos, tras un breve per\u00edodo de recuperaci\u00f3n entre os anos 2002 e 2008.\nO saldo vexetativo, \u00e9 dicir, a diferenza entre o n\u00famero de persoas nadas e as falecidas, \u00e9 negativo en Galicia dende final dos anos oitenta. No 2013 houbo un total de 30.433 falecementos polo que a diferenza entre defunci\u00f3ns e nacementos \u00e9 de 10.706 persoas.\nCanto \u00e1 esperanza de vida, os galegos ti\u00f1an en 2013 unha esperanza de vida ao nacer de 82,59 anos (79,48 anos para os homes e 85,59 anos para as mulleres). Dende 1981, ano en que a esperanza de vida dos galegos era de 75,4 anos, esta medrou en 7 anos, grazas \u00e1 mellora da calidade de vida. O avellentamento da poboaci\u00f3n tam\u00e9n se pon de manifesto no incremento de anci\u00e1ns de idade avanzada que rexistra gradualmente a comunidade cada exercicio. Galicia contaba en 1996 con 226 persoas con m\u00e1is de cen anos. Dezaoito anos despois, a cifra medrou un 466,8% ao superaren o s\u00e9culo 1.281 galegos no ano 2014.\nNo ano 2014 resid\u00edan en Galicia 98.245 estranxeiros, o que sup\u00f3n o 3,57% da poboaci\u00f3n total. As nacionalidades predominantes son a portuguesa (19,03% do total de estranxeiros), a romanesa (9,36%) e a brasileira (8,34%).\nEvoluci\u00f3n demogr\u00e1fica.\nA finais do s\u00e9culo XVIII, o reino de Galicia era a unidade territorial m\u00e1is poboada da Monarqu\u00eda Hisp\u00e1nica, e a \u00fanica que superaba o mill\u00f3n de habitantes. Ap\u00f3s a abolici\u00f3n en 1833 dos antigos reinos da devandita monarqu\u00eda, a historia demogr\u00e1fica de Galicia foi a dunha continua perda de peso respecto ao resto do Estado, froito da emigraci\u00f3n cara a Iberoam\u00e9rica, Centroeuropa ou outros territorios do Estado. As\u00ed, en 1857 a densidade de poboaci\u00f3n en Galicia era a meirande de todas as rexi\u00f3ns que conforman o estado, representando a cota galega o 11,49% da poboaci\u00f3n espa\u00f1ola As\u00ed e todo, no 2021, Galicia pasou a representar unicamente o 5,69% da poboaci\u00f3n estatal.\nDivisi\u00f3ns administrativas.\nAdministrativamente a Galicia actual div\u00eddese en 4 provincias, 53 comarcas, 313 concellos e 3 771 parroquias.\nProvincias.\nDurante a Idade Moderna e at\u00e9 a Divisi\u00f3n territorial de Espa\u00f1a en 1833 Galicia estivo dividida en 7 provincias: A Coru\u00f1a, Betanzos, Lugo, Mondo\u00f1edo, Ourense, Santiago e Tui. Actualmente Galicia estrut\u00farase en 4 provincias:\nComarcas.\nAs provincias galegas div\u00eddense en 53 comarcas segundo o Decreto 65/1997 da Xunta. Delas, 18 comarcas pertencen \u00e1 provincia da Coru\u00f1a, 13 \u00e1 de Lugo, 12 \u00e1 de Ourense e 10 est\u00e1n na provincia de Pontevedra. As comarcas constit\u00faen o \u00e1mbito de actuaci\u00f3n dos plans de desenvolvemento comarcal e carecen de funci\u00f3ns administrativas.\nConcellos, parroquias e lugares.\nGalicia est\u00e1 dividida en 313 concellos e 3 771 parroquias. O territorio do concello estrut\u00farase en parroquias e estas \u00e1 s\u00faa vez en aldeas ou lugares.\nDemograficamente, Galicia caracter\u00edzase pola s\u00faa alta taxa de dispersi\u00f3n demogr\u00e1fica, o que, xunto a un elevado n\u00famero de poboaci\u00f3ns, fai que un 50 % das entidades de poboaci\u00f3n de Espa\u00f1a se atopen en Galicia, ocupando s\u00f3 o 5,8% da superficie total. As\u00ed, calc\u00falase que en Galicia existe m\u00e1is dun mill\u00f3n de top\u00f3nimos e microtop\u00f3nimos.\nEconom\u00eda.\nGalicia \u00e9 unha terra de contrastes econ\u00f3micos. Mentres a costa oeste, sede dos maiores centros de poboaci\u00f3n, e tam\u00e9n das industrias manufactureiras e de derivados da pesca, \u00e9 pr\u00f3spera e incrementa a s\u00faa poboaci\u00f3n, a zona rural das provincias de Ourense e Lugo basea a maior parte da s\u00faa econom\u00eda na agricultura tradicional, asentada no minifundio, ou pequenas explotaci\u00f3ns agr\u00edcolas e/ou gandeiras. O crecemento do turismo, aproveitamento forestal sostible e agricultura org\u00e1nica e natural, as\u00ed como explotaci\u00f3ns gandeiras de certo tama\u00f1o est\u00e1n aumentando as posibilidades da econom\u00eda galega.\nAs\u00e9ntanse en Galicia poucas grandes industrias. Cabe contar entre elas coa planta de aluminio que a multinacional Alcoa ten en San Cibrao (Cervo), a industria manufactureira de autom\u00f3biles da tam\u00e9n multinacional Citro\u00ebn en Vigo, a mina e as centrais t\u00e9rmica e de ciclo combinado de Endesa das Pontes de Garc\u00eda Rodr\u00edguez, a refiner\u00eda da Coru\u00f1a ou os estaleiros de Ferrol e Vigo, con desigual sorte e en proceso de reconversi\u00f3n case continua na s\u00faa maior\u00eda dende os anos 80. Nos anos 90 unha industria galega comezou a desenvolverse internacionalmente, o grupo t\u00e9xtil Inditex (Zara, Pull and Bear etc.), con sede en Arteixo.\nAs industrias manufactureiras de produtos agr\u00edcolas est\u00e1n en pleno retroceso, caendo en mans for\u00e1neas as industrias de derivados l\u00e1cteos e outras sufrindo unha reestruturaci\u00f3n, como lle pasou \u00e1 antiga industria estatal FRIGSA (Frigor\u00edficos Industriales de Galicia) que acabou sendo desmantelada, tratando de ocupar o seu lugar unha serie de empresas moito m\u00e1is pequenas.\nGalicia tam\u00e9n conta con d\u00faas importantes entidades financeiras filiais de entidades for\u00e1neas: Abanca, que \u00e9 filial do grupo Banesco, e o Banco Pastor, que \u00e9 propiedade do Banco Popular. Abanca \u00e9 a marca comercial do banco que se creou no ano 2014 trala fusi\u00f3n por absorci\u00f3n do Banco Etcheverr\u00eda por parte de NCG Banco, sendo este \u00faltimo \u00e1 s\u00faa vez resultado da fusi\u00f3n de d\u00faas caixas de aforros; Caixa Galicia e Caixanova. O Banco Pastor pola s\u00faa banda \u00e9 unha marca para Galicia do Banco Popular, que o adquiriu no ano 2011. At\u00e9 ent\u00f3n o Pastor era o segundo banco m\u00e1is antigo de Espa\u00f1a despois do Banco Etcheverr\u00eda.\nA pesca, na que tradicionalmente Galicia \u00e9 unha potencia, v\u00e9n minguando o n\u00famero de capturas dende hai anos tanto polo esgotamento das pesqueiras tradicionais como polas condici\u00f3ns pol\u00edticas de acceso a estas. Estanse comezando a desenvolver os cultivos mari\u00f1os, alg\u00fans deles seguindo a li\u00f1a tradicional das mexilloeiras (que a\u00ednda hoxe representan a maior\u00eda do valor de especies cultivadas) ou as cetarias.\nA agricultura e a gander\u00eda pasaron nunha xeraci\u00f3n de ser practicamente de subsistencia a ser de comercializaci\u00f3n, e seguen a sufrir cambios debido ao impacto da incorporaci\u00f3n na UE e \u00e1s condici\u00f3ns de entrada. O n\u00famero de explotaci\u00f3ns agrarias est\u00e1 caendo rapidamente, as\u00ed como se est\u00e1 a concentrar a cota leiteira, por citar dous indicadores.\nO turismo, de desenvolvemento m\u00e1is tard\u00edo ca noutras zonas da Pen\u00ednsula, representa hoxe en d\u00eda unha importante fonte de ingresos, coa peculiaridade de que se concentra na costa (principalmente nas R\u00edas Baixas) e Santiago.\nSegundo o IGE, durante o ano 2014 Galicia recibiu 4.089.870 turistas en aloxamentos tur\u00edsticos, un 8% m\u00e1is que no ano 2013, e un 4,5% menos que o \u00faltimo ano santo xacobeo do 2010. O turismo sup\u00f3n o 12 por cento do Produto Interior Bruto (PIB) galego e emprega a un 12 ou 13 por cento dos traballadores.\nEnerx\u00eda.\nA xeraci\u00f3n neta en 2014 alcanzou os 31.287 GWh dos cales 10\u00a0069 obtiv\u00e9ronse das centrais termoel\u00e9ctricas do carb\u00f3n, 10.245 de fonte hidr\u00e1ulica, 8.314 da enerx\u00eda e\u00f3lica, e 19 de solar fotovoltaica. Esta cantidade supuxo o 11,72 % do total de Espa\u00f1a. Ese mesmo ano a demanda na comunidade galega ascendeu a 19.451 Gwh.\nAs principais fontes de xeraci\u00f3n son os combustibles s\u00f3lidos procesados transformados principalmente nas centrais t\u00e9rmicas de Meirama e As Pontes. Esta \u00faltima \u00e9 a maior central t\u00e9rmica de Espa\u00f1a cunha potencia de 1.468 Mw distribu\u00edda en catro grupos xeradores.\nA porcentaxe de produci\u00f3n de enerx\u00eda renovable (hidr\u00e1ulica, solar e t\u00e9rmica renovable) en Galicia no ano 2014 foi aproximadamente do 60 %. Dentro deste grupo, as enerx\u00edas renovables est\u00e1n nunha etapa de gran crecemento, destacando a enerx\u00eda e\u00f3lica que supuxo en 2005 o 83,1 % do total da potencia instalada de enerx\u00edas renovables, e que no ano 2014 colocaba a comunidade no terceiro posto nacional con 3.362 MW de potencia instalados Nos pr\u00f3ximos anos esp\u00e9rase unha expansi\u00f3n da enerx\u00eda t\u00e9rmica solar as\u00ed como da enerx\u00eda undimotriz.\nXeograf\u00eda.\nO territorio de Galicia est\u00e1 comprendido entre 43\u00ba 48' N (Estaca de Bares) e 41\u00ba 49' N (Portela do Home, na fronteira con Portugal) en latitude. En lonxitude, entre 6\u00ba 44' O (l\u00edmite entre Ourense e Zamora) e 9\u00ba 18' O (cabo Touri\u00f1\u00e1n).\nRelevo.\nNa xeograf\u00eda galega destaca o contraste entre o relevo costeiro e o de interior, m\u00e1is elevado c\u00f3 primeiro. Tam\u00e9n contrasta a morfolox\u00eda entre as chairas elevadas setentrionais e as serras e depresi\u00f3ns meridionais.\nO aspecto orogr\u00e1fico que presenta Galicia no seu interior \u00e9 de monta\u00f1as baixas e romas, con multitude de r\u00edos, estruturados como tributarios do r\u00edo Mi\u00f1o no interior, e nas cuncas atl\u00e1ntica e cant\u00e1brica, r\u00edos m\u00e1is curtos (en particular os que van \u00f3 mar Cant\u00e1brico). As pendentes suaves \u00e1s veces ceden o paso a ladeiras escabrosas, como ocorre nos can\u00f3ns do Sil. Noutras zonas aparecen amplos vales, a\u00ednda que son minoritarios.\nA costa galega conta con 1.498\u00a0km dos que m\u00e1is de 800 son cant\u00eds e 300 son de praias. A costa do pa\u00eds caracter\u00edzase pola presenza das r\u00edas, indentaci\u00f3ns na costa nas que o mar anegou vales fluviais por descenso do nivel terrestre (ascenso relativo do nivel mari\u00f1o). As r\u00edas est\u00e1n tradicionalmente divididas en R\u00edas Altas (Ribadeo, Foz, Viveiro, Barqueiro, Ortigueira, Cedeira, Ferrol, Ares, Betanzos, A Coru\u00f1a, Corme e Laxe e Camari\u00f1as) e R\u00edas Baixas de maior tama\u00f1o, at\u00f3panse ao sur de Fisterra como punto m\u00e1is occidental de Galicia (Corcubi\u00f3n, Muros e Noia, Arousa, Pontevedra e Vigo). Entre as R\u00edas Altas faise decote unha divisi\u00f3n entre as denominadas propiamente R\u00edas Altas (\u00f3 leste de Estaca de Bares) e as R\u00edas Medias.\nAs r\u00edas destacan pola s\u00faa importante achega \u00e1 pesca de Galicia, contribu\u00edndo a que a costa galega sexa unha das zonas pesqueiras m\u00e1is importantes do mundo.\nA erosi\u00f3n do oc\u00e9ano Atl\u00e1ntico na costa galega tam\u00e9n contribu\u00edu \u00e1 presenza de multitude de cabos entre os que destacan Estaca de Bares (punto m\u00e1is \u00f3 norte de Galicia e a separaci\u00f3n entre oc\u00e9ano Atl\u00e1ntico e mar Cant\u00e1brico), cabo Ortegal, cabo Prior, punta Santo Adrao, cabo Vil\u00e1n, cabo Touri\u00f1\u00e1n (punto m\u00e1is occidental de Galicia), cabo Fisterra, considerado polos romanos como o fin do mundo co\u00f1ecido e o cabo Silleiro que pecha polo sur a r\u00eda de Vigo.\n\u00d3 longo da costa galega at\u00f3panse pechando as r\u00edas un gran n\u00famero de arquip\u00e9lagos que destacan tanto polos seus fondos mari\u00f1os como polas s\u00faas colonias de aves mari\u00f1as. Os principais grupos de illas son os arquip\u00e9lagos de C\u00edes, Ons, S\u00e1lvora as\u00ed como as illas de Cortegada (xunto cos tres arquip\u00e9lagos anteriores forman o Parque nacional das Illas Atl\u00e1nticas), Arousa, Sisargas e Malveiras.\nO aspecto orogr\u00e1fico que presenta Galicia no seu interior \u00e9 de monta\u00f1as baixas e romas. As pendentes suaves \u00e1s veces ceden o paso a ladeiras escabrosas, como acontece nos can\u00f3ns do r\u00edo Sil. Noutras zonas aparecen amplos vales, a\u00ednda que son minoritarios.\nGalicia \u00e9 percorrida de norte a sueste por d\u00faas fallas tect\u00f3nicas, partindo as caracter\u00edsticas do chan galego por tales lugares. As\u00ed, atop\u00e1monos na zona do Porri\u00f1o con canteiras de granito, rocha moi abundante en boa parte de Galicia, pero ausente no extremo nordeste.\nAs principais cadeas monta\u00f1osas do pa\u00eds son as serra do Xistral (norte de Lugo), Os Ancares (fronteira con Le\u00f3n e Asturias), O Courel (fronteira con Le\u00f3n), O Eixo (fronteira entre Ourense e Zamora; a 2.124\u00a0m at\u00f3pase Pena Trevinca, o teito de Galicia), Macizo Central ourens\u00e1n (coraz\u00f3n da provincia de Ourense), O Faro (fronteira entre Lugo e Pontevedra), Cova da Serpe (fronteira Lugo e A Coru\u00f1a), Montemaior (provincia da Coru\u00f1a), Montes do Testeiro (entre Pontevedra e Ourense), A Peneda, e as do Xur\u00e9s e O Larouco (fronteira entre Ourense e Portugal).\nOs principais cumios de Galicia son Pena Trevinca (2.127\u00a0m), Pena Survia (2.095\u00a0m), Alto do Torno (1.942\u00a0m), Maluro (1.925\u00a0m), Monte Cu\u00ed\u00f1a (1.987\u00a0m) e Cabeza de Manzaneda (1.778\u00a0m).\nHidrograf\u00eda.\nGalicia cualif\u00edcase moitas veces como a \"terra dos mil r\u00edos\" pola cantidade de cursos fluviais que mant\u00e9n. En xeral, e debido \u00e1 s\u00faa pequenez, ag\u00e1s o Mi\u00f1o na s\u00faa desembocadura ou nos moitos encoros, non son navegables (excepci\u00f3n feita para pequenas barcas no treito final sen pendente dalg\u00fans, que propicia a celebraci\u00f3n de festas semiacu\u00e1ticas como as chamadas \"zaleas\").\nOs r\u00edos galegos pertencen a d\u00faas vertentes: a Cant\u00e1brica e a Atl\u00e1ntica. Na vertente cant\u00e1brica son r\u00edos moi curtos, onde destaca o r\u00edo Navia, que nace nos Ancares e desemboca na localidade asturiana de Navia, e o r\u00edo Eo, que desemboca no l\u00edmite con Asturias. Algo m\u00e1is longos son na atl\u00e1ntica, coas excepci\u00f3ns novamente de Mi\u00f1o e Sil que te\u00f1en unha lonxitude de varios centos de quil\u00f3metros, 310 e 225\u00a0km respectivamente, sendo o Mi\u00f1o o noveno de Espa\u00f1a en lonxitude. Na vertente atl\u00e1ntica cabe destacar ademais, de norte a sur, os r\u00edos Eume, Tambre, Ulla, L\u00e9rez e Limia, que desemboca en territorio portugu\u00e9s.\nExisten moitos encoros para a produci\u00f3n de enerx\u00eda el\u00e9ctrica, debido \u00f3 caudal, pendente e angostura, o que produce tam\u00e9n o fen\u00f3meno dos 'can\u00f3ns', como os afamados can\u00f3ns do Sil (moitos deles aproveitados para encoros).\nClimatolox\u00eda.\nEn xeral, Galicia ten un clima suave de influencia oce\u00e1nica, moi chuvioso. Con todo, a irregular orograf\u00eda ten como consecuencia a existencia de m\u00faltiples microclimas, con fortes variaci\u00f3ns en \u00e1reas con pouco m\u00e1is de 200\u00a0km\u00b2.\nA grandes trazos, p\u00f3dense distinguir as seguintes zonas:\nO territorio galego ten unha temperatura media anual ponderada de 13,3\u00a0\u00b0C. Durante o inverno a temperatura media acada os 8,5\u00a0\u00b0C, na primavera chega aos 15\u00a0\u00b0C, no ver\u00e1n os 19\u00a0\u00b0C e durante o outono os 11\u00a0\u00b0C. \u00c9, polo tanto, no primeiro terzo do ano (meses de xaneiro a marzo) cando se dan os valores m\u00e1is baixos de temperatura para a maior parte de Galicia. \u00c9 na zona atl\u00e1ntica de Galicia \u2013provincias da Coru\u00f1a e Pontevedra onde se rexistran as temperaturas medias anuais m\u00e1is elevadas, superando lixeiramente os 14\u00a0\u00b0C e sendo de 1 a 2\u00a0\u00b0C m\u00e1is altas c\u00e1s de Lugo e Ourense, respectivamente. Os valores medios normalizados van dende m\u00ednimos por debaixo dos 6\u00a0\u00b0C nas monta\u00f1as das serras orientais e sudorientais (Os Ancares e O Eixo), ata m\u00e1ximos superiores aos 15\u00a0\u00b0C nas \u00e1reas costeiras a baixa altitude, especialmente nas R\u00edas Baixas. A distribuci\u00f3n espacial das temperaturas presenta unha variaci\u00f3n costa-interior, relacionada coa presenza do oc\u00e9ano Atl\u00e1ntico \u2014quen ten un efecto de regulador t\u00e9rmico nas zonas costeiras e incluso en zonas m\u00e1is interiores\u2014, e outra norte-sur, en relaci\u00f3n co balance anual entre as compo\u00f1entes clim\u00e1ticas temperada e subtropical. En conxunto, marcan un efecto diagonal NW-SE de diminuci\u00f3n da temperatura \u00e9 dicir, poder\u00edase trazar unha li\u00f1a dende Tui ata Ribadeo que diferenciar\u00eda d\u00faas zonas principais clim\u00e1ticas en Galicia, unha con temperaturas m\u00e1is suaves (a costa) e outra con temperaturas m\u00e1is continentais (o interior).\nNatureza.\nFlora.\nGalicia ten unha gran porcentaxe de monte (un 68,96%) con m\u00e1is de 600 mill\u00f3ns de \u00e1rbores cubrindo a s\u00faa superficie, valorada en 28\u00a0000 mill\u00f3ns de euros, onde se desenvolven importantes especies forestais en estado natural, a\u00ednda que nas \u00faltimas d\u00e9cadas as caracter\u00edsticas boscosas est\u00e1n cambiando debido \u00e1 importaci\u00f3n do eucalipto, quedando un n\u00famero de fragas reducido, en particular no centro-norte da provincia de Lugo.\nDentro do aproveitamento da terra f\u00f3ronse introducindo diversos cultivos, pero respecto \u00e1 cantidade de terra dedicada compiten cos pastos debido \u00e1 presi\u00f3n do aproveitamento econ\u00f3mico do gando.\nGalicia \u00e9 unha forte potencia de riqueza forestal para o Estado Espa\u00f1ol. A pesar dos incendios forestais que queiman moitas hect\u00e1reas t\u00f3dolos anos, a madeira producida en Galicia \u00e9 unha importante fonte de ingresos, as\u00ed como a pasta de celulosa procedente de madeiras brandas. A rexi\u00f3n \u00e9 unha zona de transici\u00f3n entre tres climas e os seus bi\u00f3topos:\nDebido \u00e1 bonanza do clima, danse tam\u00e9n facilmente especies subtropicais e mesmo tropicais: palmeiras, orqu\u00eddeas etc. En Galicia houbo tres revoluci\u00f3ns bot\u00e1nicas ou forestais, que se deron en tres \u00e9pocas diferentes e con resultados ben distintos:\nFauna.\nExisten en Galicia 262 especies de vertebrados inventariados, dos que 12 son peixes de augas doces, 15 anfibios, 24 r\u00e9ptiles, 152 aves e 59 mam\u00edferos.\nOs animais que se ven topicamente como m\u00e1is caracter\u00edsticos de Galicia son dom\u00e9sticos, e corresponden \u00e1s explotaci\u00f3ns gandeiras. Por\u00e9n, os bosques e montes galegos albergan unha variedade de pequenos mam\u00edferos (lebres, coellos) e outros non tan pequenos (como xabar\u00eds ou corzos) que son aproveitados nas tempadas de caza.\nDentro das aves, cabe citar os varios sitios de paso ou invernada, zonas ZEPA etc., como a da r\u00eda de Ribadeo.\nCabe mencionar o cabalo de pura raza galega e a gali\u00f1a aut\u00f3ctona de Mos, que se atopa en perigo de extinci\u00f3n, a\u00ednda que o n\u00famero de exemplares aumentou considerablemente en 7 anos.\nLingua.\nO galego, idioma romance derivado do lat\u00edn que se falaba na antiga Gallaecia romana, \u00e9 a lingua propia de Galicia e constit\u00fae a m\u00e1xima expresi\u00f3n cultural do pobo galego. \nDende o punto de vista filoxen\u00e9tico \u00e9 de orixe com\u00fan ao portugu\u00e9s (co que mant\u00e9n un 85% de intelixibilidade) e similar a outros romances ib\u00e9ricos tales coma o asturiano ou o castel\u00e1n.\nA lingua galega desenvolveu tradici\u00f3n literaria temper\u00e1 canda outros romances coma o occitano. Esta prematura tradici\u00f3n acredita o seu prestixio. Atravesou posteriormente per\u00edodos de decadencia literaria e socioling\u00fc\u00edstica debido ao status pol\u00edtico de Galicia ao longo da s\u00faa historia.\nActualmente, a lingua galega pos\u00fae un est\u00e1ndar elaborado pola Real Academia Galega en base \u00e1 s\u00faa tradici\u00f3n literaria. O galego contempor\u00e1neo, como lingua oficial, pos\u00fae unha variante culta que \u00e9 empregada tanto nos medios de comunicaci\u00f3n de Galicia coma no ensino primario, secundario e universitario.\nA lingua galega \u00e9 falada por m\u00e1is de 3 mill\u00f3ns de persoas arredor do mundo. En relaci\u00f3n \u00f3 n\u00famero de falantes, o galego ocupa o posto 146 na lista mundial, na que est\u00e1n inclu\u00eddos m\u00e1is de 6.700 idiomas.\nO castel\u00e1n comezou a se introducir na Baixa Idade Media sobre todo ao accederen castel\u00e1ns a postos na Igrexa e na pol\u00edtica galega, e acabou por converterse na lingua da clase dirixente e de facto na \u00fanica lingua oficial e ao longo do s\u00e9culo XX tam\u00e9n na lingua falada por unha parte dos habitantes das cidades galegas. Despois de varios s\u00e9culos de imposici\u00f3n pol\u00edtica da lingua castel\u00e1, o galego acadou nos \u00faltimos decenios tam\u00e9n o status de lingua oficial na comunidade aut\u00f3noma galega, e \u00e1mbolos dous son aprendidos nos centros de ensino. Existe un forte movemento social que busca a plena normalizaci\u00f3n da lingua de Galicia.\nHai que notar que tanto o galego coma o portugu\u00e9s son derivados do antigo galego, chamado habitualmente galego-portugu\u00e9s. As d\u00faas linguas comezaron a se afastaren progresivamente coa separaci\u00f3n pol\u00edtica de Portugal e Galicia.\nTransportes e mobilidade.\nAeroportos.\nEn Galicia hai tres aeroportos situados no eixe atl\u00e1ntico, que dan servizo \u00e1s cidades m\u00e1is importantes de Galicia:\nCabe destacar que os tres aeroportos te\u00f1en voos directos a Madrid, Barcelona, Valencia, Bilbao, Sevilla, Gran Canaria, Tenerife, Palma, Par\u00eds e Londres.\nPortos.\nEntre os portos galegos cabe destacar o porto de Vigo, que \u00e9 o maior porto de pesca da pen\u00ednsula ib\u00e9rica e un dos maiores do mundo. O seu tr\u00e1fico total en 2014 foi de 4.087.402 toneladas. Outros portos a destacar son os de Ferrol-San Cibrao e A Coru\u00f1a, cuns tr\u00e1ficos totais de 13.091.673 e 11.956.980 toneladas respectivamente, as\u00ed como os de Mar\u00edn e Vilagarc\u00eda de Arousa, con 1.923.971 e 989.082 toneladas respectivamente.\nEn Galicia hai ademais outros 122 portos xestionados polo ente p\u00fablico Portos de Galicia.\nEstradas.\nA rede de estradas de Galicia est\u00e1 formada por varias autoestradas e autov\u00edas que unen as principais cidades, e unha rede nacional e secundaria que chega \u00f3 resto de concellos.\nCabe destacar as autov\u00edas de acceso a Galicia: \nEst\u00e1 en proxecto a A-76, que entrando por Valdeorras, seguir\u00e1 un percorrido similar ao da actual N-120 unindo Ponferrada e Ourense.\nNo interior de Galicia atopamos a AP-53/AG-53 (Autoestrada Central Galega) entre Santiago e Ourense. Est\u00e1n actualmente en construci\u00f3n as autov\u00edas A-54 entre Santiago e Lugo, e A-56 entre Lugo e Ourense. Hai ademais da AG-53 outras autoestradas e autov\u00edas con titularidade da Xunta de Galicia, que dan servizo a algunhas capitais comarcais, como: \nFerrocarril.\nO ferrocarril inaugurouse en Galicia o 15 de setembro de 1873 coa posta en servizo do treito entre O Carril (Vilagarc\u00eda) e Cornes (Santiago). En 1875 inaugurouse a segunda li\u00f1a, que un\u00eda A Coru\u00f1a e Lugo, e non foi at\u00e9 1883 cando Galicia quedou conectada co resto da Espa\u00f1a peninsular a trav\u00e9s do Barco de Valdeorras.\nA rede de ferrocarril en Galicia rolda os 1.100\u00a0km. Hai varias li\u00f1as de largo ib\u00e9rico (1.668\u00a0mm) que corresponden a Adif e Renfe Operadora e que unen t\u00f3dalas cidades galegas. Hai outra li\u00f1a de largo inferior (1.000\u00a0mm) correspondente a FEVE, co percorrido Ferrol-Ribadeo-Oviedo. De todas estas li\u00f1as a \u00fanica electrificada \u00e9 a que entra por Ponferrada cara a Monforte, Ourense e Vigo.\nAlta velocidade.\nNo s\u00e9culo XXI comezaron a constru\u00edrse novas li\u00f1as de ferrocarril en Galicia para poder acadar velocidades m\u00e1is altas. As principais obras foron a construci\u00f3n da li\u00f1a de alta velocidade Madrid-Galicia, a\u00ednda sen rematar, e o eixe atl\u00e1ntico.\nO 10 de decembro de 2011 inaugurouse a li\u00f1a de alta velocidade entre Ourense e A Coru\u00f1a, a\u00ednda que en ancho ib\u00e9rico para facilitar a circulaci\u00f3n dos trens ata a inauguraci\u00f3n do treito entre Zamora e Ourense, que conectar\u00e1 Galicia co resto da rede de alta velocidade. En 2015 quedou inaugurado o treito do eixe atl\u00e1ntico entre Santiago e Vigo, tam\u00e9n en ancho ib\u00e9rico de xeito provisional.\nCultura.\nGalicia conta cunha rica historia na que diferentes pobos, xunto coa poboaci\u00f3n nativa, deixaron a s\u00faa marca na cultura.\nLiteratura.\nComo acontece coa maior parte das linguas romances, as primeiras manifestaci\u00f3ns literarias en galego (algunhas veces denominado actualmente galego-portugu\u00e9s) datan da Idade Media. Logo desta etapa medieval (na que resulta especialmente relevante a produci\u00f3n po\u00e9tica), tivo lugar un longo per\u00edodo de algo m\u00e1is de tres s\u00e9culos de seca literaria, denominados \"s\u00e9culos escuros\", no que se produciu un case total abandono da lingua galega como lingua literaria. Co Rexurdimento, fundamentalmente na segunda metade do s\u00e9culo XIX, a literatura en galego volve a cultivarse xurdindo nomes fundamentais como Rosal\u00eda de Castro.\nXa no s\u00e9culo XX, antes da guerra civil te\u00f1en especial importancia grupos de intelectuais como a Xeraci\u00f3n N\u00f3s e as \"Irmandades da Fala\", nos que se atopan escritores como Vicente Risco, Ram\u00f3n Cabanillas e Castelao. P\u00f3dense observar, logo, dous per\u00edodos m\u00e1is que coincidir\u00edan, aproximadamente, un co franquismo e o outro co per\u00edodo de tempo que chega ata a actualidade, dende o instauraci\u00f3n da democracia en Espa\u00f1a. Autores de sona da literatura galega contempor\u00e1nea son Xos\u00e9 Lu\u00eds M\u00e9ndez Ferr\u00edn, Manuel Rivas ou Suso de Toro.\nM\u00fasica.\nGalicia \u00e9 un pa\u00eds cunha ampla e fonda tradici\u00f3n musical. A s\u00faa riqueza musical reside na variedade de ritmos musicais as\u00ed como de instrumentos.\nOs instrumentos empregados na m\u00fasica galega viran fundamentalmente ao redor dos de vento e percusi\u00f3n. De entre todos eles, destaca a gaita como o m\u00e1is estendido e co\u00f1ecido, a\u00ednda que ultimamente estase prestando especial atenci\u00f3n \u00e1 recuperaci\u00f3n daqueles instrumentos que foron caendo no esquecemento, principalmente os diferentes tipos de frautas galegas e a zanfona. En canto aos de percusi\u00f3n, hai unha gran variedade, podendo citarse o tamboril, o bombo e a pandeireta, entre outros. Algunhas das agrupaci\u00f3ns tradicionais galegas te\u00f1en m\u00e1is de cen anos de historia como o Real Coro Toxos e Froles de Ferrol ou o coro C\u00e1ntigas da Terra da Coru\u00f1a.\nEn canto a ritmos musicais destacan as mui\u00f1eiras, danzas folcl\u00f3ricas tradicionais que te\u00f1en orixe nos mu\u00ed\u00f1os onde se mo\u00edan o trigo e o millo; e alal\u00e1s. O grupo galego de m\u00fasica tradicional m\u00e1is co\u00f1ecido tanto no pa\u00eds como f\u00f3ra \u00e9 Milladoiro, mestura da m\u00fasica tradicional con ritmos e sons doutras culturas.\nFestas populares.\nAs seguintes son algunhas das festas de Galicia declaradas de interese tur\u00edstico internacional ou nacional:\nGastronom\u00eda.\nA gastronom\u00eda galega destaca pola s\u00faa variedade e pola calidade dos seus produtos, demostrada en moitos casos polos 30 produtos galegos con \"Denominaci\u00f3n de Orixe Protexida\". A mi\u00fado os produtos galegos son protagonistas de gran cantidade de feiras e festas patronais e gastron\u00f3micas referencia ineludible para o turista que visita Galicia.\nA coci\u00f1a galega tanto nas zonas do interior como nas costeiras sempre foi moi sinxela, debido \u00e1 escaseza de recursos dos que dispor. O porco formaba a base da alimentaci\u00f3n nas terras do interior. Na zona costeira tam\u00e9n se consum\u00eda este tipo de carne, pero a base da alimentaci\u00f3n constitu\u00edaa o peixe.\nOs pratos m\u00e1is tradicionais da coci\u00f1a galega corresponden, entre outros, o caldo galego, o polbo \u00e1 feira, o cocido, a caldeirada, o churrasco, as mariscadas, os callos e a empanada. Entre as sobremesas tradicionais at\u00f3panse a torta de Santiago ou a de Mondo\u00f1edo, as orellas (t\u00edpicas do Entroido) ou as filloas. Alg\u00fans produtos t\u00edpicos da gastronom\u00eda galega son o grelo, a pataca, a casta\u00f1a, o pemento, o mel, o lac\u00f3n, os embutidos, o queixo, o pan e os distintos tipos de mariscos.\nEntre as bebidas destacan a queimada, as augardentes e derivados (bebidas espirituosas), e os distintos tipos de vi\u00f1o dos que cabe destacar as cinco denominaci\u00f3ns de orixe existentes en Galicia: Ribeiro, R\u00edas Baixas, Monterrei, Valdeorras e Ribeira Sacra.\nRelixi\u00f3n.\nSegundo o Bar\u00f3metro Preelectoral publicado polo CIS (Centro de Investigaci\u00f3ns Sociol\u00f3xicas) en xullo do 2020, a afiliaci\u00f3n relixiosa en Galicia \u00e9:\nDe todos os que se definen como crentes, tanto no catolicismo como noutras relixi\u00f3ns, o 27,9% nunca asiste a oficios relixiosos m\u00e1is al\u00e1 de cerimonias de tipo social como vodas, cabodanos, enterros, bautizos etc., o 23,2% non asiste case nunca, o 18,4% asiste varias veces ao ano a oficios relixiosos, o 10,6% asiste d\u00faas ou tres veces ao mes, o 17,1% asiste todos os domingos e festivos e un 2,2% afirma que vai varias veces por semana.\nDeportes.\nNo que se refire aos deportes de masas, existen equipos importantes de f\u00fatbol masculino, coma o Celta de Vigo, actualmente o \u00fanico representante do pa\u00eds na Primeira divisi\u00f3n, o Club Deportivo Lugo, na Segunda divisi\u00f3n, e o Deportivo da Coru\u00f1a, en Segunda B. O equipo coru\u00f1\u00e9s ga\u00f1ou 1 liga, 2 copas do Rei e 3 Supercopas; e contou nas s\u00faas filas co \u00fanico futbolista espa\u00f1ol galardoado co Bal\u00f3n de Ouro, Luis Su\u00e1rez. Mentres que os vigueses son o club galego con m\u00e1is tempadas na m\u00e1xima categor\u00eda. Os outros equipos galegos da Segunda B son o Coruxo FC, o Celta B e os hist\u00f3ricos Racing de Ferrol, Pontevedra CF e SD Compostela, chegando a xogar en Primeira os dous \u00faltimos. No f\u00fatbol feminino cabe destacar o Deportivo da Coru\u00f1a, que xoga na Primeira divisi\u00f3n. Galicia acolleu varios partidos do Mundial de F\u00fatbol de 1982 nos estadios de Riazor e Bala\u00eddos.\nEn baloncesto destacan equipos como o , \u00fanico representante galego na Liga ACB, ou o CB Breog\u00e1n, o Club Ourense Baloncesto e o B\u00e1squet Coru\u00f1a, na segunda categor\u00eda do baloncesto espa\u00f1ol, a LEB Ouro, as\u00ed como o desaparecido OAR Ferrol, un dos fundadores da Asociaci\u00f3n de Clubs de Baloncesto (ACB). A nivel individual destacan nomes como Fernando Romay (medallista nos Xogos Ol\u00edmpicos de 1984 e ex xogador, entre outros, do Real Madrid, club co que ga\u00f1ou numerosos t\u00edtulos a nivel estatal e internacional), ou Fran V\u00e1zquez, seleccionado polos Orlando Magic da NBA no posto 11 da primeira rolda do \"draft\" de 2005, amais de ser o m\u00e1ximo taponador hist\u00f3rico da Euroliga.\nEn balonm\u00e1n destacan pola parte masculina o BM Cangas e o BM Cisne, que xogan na Liga ASOBAL, e a SD Teucro e o Atl\u00e9tico Nov\u00e1s, en Divisi\u00f3n de Honra Prata, as\u00ed como a desaparecida Sociedad Deportiva Octavio. Por outra banda, o CB Atl\u00e9tico Guard\u00e9s e o BM Porri\u00f1o son os representantes galegos na Divisi\u00f3n de Honra feminina. En h\u00f3ckey a pat\u00edns destacan o H.C. Liceo (o equipo m\u00e1is laureado de Galicia e un dos m\u00e1is laureados de Europa, ga\u00f1ador en seis ocasi\u00f3ns da m\u00e1xima competici\u00f3n europea), as\u00ed como o A.A. Dominicos (\u00fanico equipo galego xunto co Liceo en ga\u00f1ar un t\u00edtulo estatal e que actualmente compite na Primeira Divisi\u00f3n) e o desaparecido CP Cerceda. Os equipos masculinos de f\u00fatbol sala O'Parrulo Ferrol e Burela FS xogan na Primeira Divisi\u00f3n, mentres que o Santiago Futsal e o Noia FS fano na Segunda Divisi\u00f3n. Destacou ademais o Prone Lugo. En canto ao f\u00fatbol sala feminino, o Burela FS e o Ourense Club de F\u00fatbol son os principais equipos galegos, disputando ambos con \u00e9xito a Primeira divisi\u00f3n. Dende a d\u00e9cada de 2010 sufriu un gran crecemento o f\u00fatbol ga\u00e9lico, coa aparici\u00f3n de numerosos equipos e a creaci\u00f3n dunha liga galega con varias categor\u00edas.\nExisten tam\u00e9n varias selecci\u00f3ns galegas, entre as que destacan a selecci\u00f3n galega de f\u00fatbol, a de baloncesto a de rugby ou a de f\u00fatbol ga\u00e9lico.\nOs deportes de motor, e especialmente os rallys, gozan de gran popularidade en Galicia. Dende 1979 disp\u00fatase o Campionato de Galicia de Rally, onde te\u00f1en destacado pilotos como Carlos Pi\u00f1eiro, Germ\u00e1n Castrill\u00f3n ou Manuel Senra. Ademais o Campionato de Espa\u00f1a de Rallys acostuma a albergar varias probas en Galicia, sendo estas nos \u00faltimos anos o Rally de Ferrol e o Rally de Ourense e anteriormente o Rally do Cocido e o Rally R\u00edas Baixas entre outras. Pilotos galegos como Beny Fern\u00e1ndez, Sergio Vallejo ou Iv\u00e1n Ares lograron numerosos \u00e9xitos no nacional de asfalto, mentres que Guillermo Barreras e Amador Vidal conquistaron o Campionato de Espa\u00f1a de Rallys de Terra. Pola s\u00faa parte o copiloto Lu\u00eds Moya proclamouse d\u00faas veces campi\u00f3n do mundo de rally. Cel\u00e9brase ademais o Campionato de Galicia de Autocross, onde destacan as probas disputadas no Circu\u00edto de Autocross de Arteixo, que xunto ao de Carballo, alberga tam\u00e9n probas do Campionato de Espa\u00f1a. No Campionato de Galicia de Monta\u00f1a son de grande importancia as subidas a Almofrei, \u00e1 Saleta, e sobre todo a Subida a Chantada, que en varias edici\u00f3ns puntuou para o Campionato de Espa\u00f1a e o Campionato de Europa. Galicia conta tam\u00e9n cun campi\u00f3n do mundo de motocr\u00f3s, o lucense Jorge Prado.\nGalicia \u00e9 co\u00f1ecida tam\u00e9n pola s\u00faa tradici\u00f3n de deportes acu\u00e1ticos, tanto no mar como nos r\u00edos, como remo, navegaci\u00f3n deportiva, pirag\u00fcismo ou surf, deportes nos que \u00e9 unha asidua ga\u00f1adora de metais nos Xogos Ol\u00edmpicos, na actualidade o m\u00e1ximo exemplo son David Cal, T\u00e1mara Echegoyen, Sof\u00eda Toro, Carlos P\u00e9rez Rial, Ant\u00f3n Paz Blanco e Fernando Echavarri. Na modalidade de pirag\u00fcismo en marat\u00f3n Galicia \u00e9 toda unha potencia, acumulando ducias de medallas no Campionato Mundial e no Europeo. No eido acu\u00e1tico o deporte galego por excelencia son as trai\u00f1eiras, contando Galicia con representantes na Liga ACT de trai\u00f1eiras, e disput\u00e1ndose tam\u00e9n unha Liga Galega de Trai\u00f1eiras. Dende o comezo do s\u00e9culo XXI Galicia tam\u00e9n ven de se converter en toda unha potencia en tr\u00edatlon da man de Xavier G\u00f3mez Noia, medallista ol\u00edmpico en 2012, e Iv\u00e1n Ra\u00f1a, os dous campi\u00f3ns do mundo, e sendo Noia un dos mellores atletas da historia na especialidade.\nNo ano 2006 o ciclista de Mos \u00d3scar Pereiro ga\u00f1a o Tour de Francia trala descualificaci\u00f3n do norteamericano Floyd Landis, quen lle arrebatara o primeiro posto na pen\u00faltima xornada. Tam\u00e9n no alpinismo hai galegos destacados, como a viguesa Chus Lago, terceira muller en acadar o cumio do Everest sen axuda de os\u00edxeno, e que conta tam\u00e9n co t\u00edtulo Leopardo das neves. No mundo do atletismo, destacaron a nivel internacional entre outros Javier \u00c1lvarez, Alejandro G\u00f3mez, Andr\u00e9s D\u00edaz, Xulia Vaquero, Alessandra Aguilar e Mar\u00eda Abel Di\u00e9guez, e m\u00e1is recentemente Ana Peleteiro e Adri\u00e1n Ben.\nGoberno e pol\u00edtica.\nNo ano 1933 Galicia foi reco\u00f1ecida como naci\u00f3n polo Congreso de Nacionalidades Europeas, organismo predecesor da ONU. Os estudos sociol\u00f3xicos po\u00f1en de manifesto a consideraci\u00f3n de Galicia como naci\u00f3n por unha parte dos seus cidad\u00e1ns e o seu desexo dun maior grao de autogoberno. As tendencias nacionalistas, e mesmo as non-nacionalistas, en Galicia son, na s\u00faa meirande parte, de tipo federalista, isto \u00e9, a formaci\u00f3n dunha federaci\u00f3n co resto dos actuais territorios espa\u00f1ois ou peninsulares. Ademais, tam\u00e9n existen grupos independentistas.\nOs poderes da comunidade.\nO Estatuto de autonom\u00eda de Galicia establece que os poderes da comunidade ex\u00e9rcense pola v\u00eda do Parlamento, a Xunta e a Presidencia:\nPartidos pol\u00edticos.\nForzas pol\u00edticas m\u00e1is votadas nas elecci\u00f3ns ao Parlamento de Galicia de 2020.\nSeguridade.\nA Polic\u00eda Auton\u00f3mica Galega depende organicamente da Direcci\u00f3n Xeral de Polic\u00eda (Ministerio do Interior) e funcionalmente da Direcci\u00f3n Xeral de Emerxencias e Interior da Xunta de Galicia, segundo as previsi\u00f3ns do artigo 25.27 do Estatuto de autonom\u00eda de Galicia.\nCando foi creada o 19 de xu\u00f1o de 1991, dispo\u00f1\u00eda de 157 axentes, destinados na capital de Galicia. En 1993 son 264 e \u00e1brense as catro sedes provinciais e en 1997 a sede de Vigo. No ano 2000 son 407. No 2004, os plans da Xunta eran que o n\u00famero de axentes chegase aos 1.500 en tres anos, a metade dos cales ocupar\u00edanse de funci\u00f3ns de vixilancia do tr\u00e1fico. Mais no 2007 eran 420 os membros da unidade. A finais do ano 2013, o corpo dispu\u00f1a de 462 membros.\nPor outra banda, os plans para a polic\u00eda auton\u00f3mica galega do goberno da Xunta, pretenden que asuma as mesmas competencias que outras polic\u00edas auton\u00f3micas, sobre todo no referente a actividades de polic\u00eda xudicial e de seguridade cidad\u00e1. Ademais, \"a Xunta de Galicia garantir\u00e1 o co\u00f1ecemento da realidade sociopol\u00edtica, xur\u00eddica e cultural, e o co\u00f1ecemento e uso da lingua galega de todos os funcionarios que se incorporen \u00e1 polic\u00eda auton\u00f3mica\".\nMedios de comunicaci\u00f3n.\nTelevisi\u00f3n.\nA Televisi\u00f3n de Galicia (TVG) \u00e9 a cadea p\u00fablica auton\u00f3mica de televisi\u00f3n, que emite dende o 24 de xullo de 1985 e forma parte da Corporaci\u00f3n de Radio-Televisi\u00f3n de Galicia (CRTVG). Televisi\u00f3n de Galicia emite en todo o territorio galego e ademais conta con d\u00faas canles internacionais, Galicia Televisi\u00f3n Europa e Galicia Televisi\u00f3n Am\u00e9rica, que emiten en toda a Uni\u00f3n Europea e en Am\u00e9rica grazas ao sat\u00e9lite Hispasat. A segunda canle tvG2 emite dende o 2 de febreiro de 2009.\nO Centro Territorial de Galicia da TVE comezou a emitir programaci\u00f3n propia en 1974. Por primeira vez a televisi\u00f3n contaba con programaci\u00f3n regular en lingua galega.\nTam\u00e9n existiu unha televisi\u00f3n privada de \u00e1mbito galego, con programaci\u00f3n en galego e castel\u00e1n VTelevisi\u00f3n que deixou de emitir o 1 de xaneiro do 2018. Durante uns anos existiu tam\u00e9n Popular TV de Galicia.\nA primeira experiencia de televisi\u00f3n local en Galicia data de 1984 en Nar\u00f3n. A mediados dos anos noventa xeneral\u00edzanse e en 2006 exist\u00edan 36 emisoras locais no pa\u00eds. Coa chegada da TDT establec\u00e9ronse demarcaci\u00f3ns supramunicipais para as televisi\u00f3ns locais, outorgando o goberno galego as concesi\u00f3ns para a televisi\u00f3n local no ano 2006.\nRadio.\nA Radio Galega (RG) \u00e9 a radio p\u00fablica de Galicia. Forma parte da CRTVG do mesmo xeito que a Televisi\u00f3n de Galicia. Radio Galega comezou a emitir en fase de probas o 24 de febreiro de 1985, e iniciou a s\u00faa programaci\u00f3n regular o 29 de marzo do mesmo ano. Conta con d\u00faas cadeas que emiten de forma convencional, sendo Radio Galega, que emite programaci\u00f3n xeneralista, e Radio Galega M\u00fasica, que emite m\u00fasica. Hai tam\u00e9n un bo n\u00famero de emisoras locais asociadas na EMUGA.\nXornais.\nO xornal galego con maior difusi\u00f3n \u00e9 \"La Voz de Galicia\", que conta con 13 edici\u00f3ns locais e unha a nivel estatal. Outros xornais relevantes son \"El Correo Gallego\", \"El Progreso\", \"Faro de Vigo\" e o ourens\u00e1n \"La Regi\u00f3n\". Entre outros xornais de menor difusi\u00f3n c\u00f3mpre destacar o \"Atl\u00e1ntico Diario\", da \u00e1rea metropolitana de Vigo, o xornal deportivo \"DxT Campe\u00f3n\", os xornais \"El Ideal Gallego\" e \"La Opini\u00f3n de A Coru\u00f1a\" da Coru\u00f1a, o \"Heraldo de Vivero\", o \"Diario de Ferrol\" e o \"Diario de Pontevedra\". Entre os xornais electr\u00f3nicos destacan \"Galicia Confidencial\", \"Praza P\u00fablica\", \"Novas do Eixo Atl\u00e1ntico\", \"Sermos Galiza\" e \"Galicia Hoxe\", que na s\u00faa extinta edici\u00f3n en papel fora o primeiro que se publicou unicamente en galego."}
{"id": "1486", "revid": "5312", "url": "https://gl.wikipedia.org/wiki?curid=1486", "title": "1959", "text": "1959 (MCMLIX) foi un ano com\u00fan comezado en xoves segundo o calendario gregoriano.\nPremios Nobel.\nHistoria ano a ano"}
{"id": "1487", "revid": "5312", "url": "https://gl.wikipedia.org/wiki?curid=1487", "title": "1915", "text": "1915 (MCMXV) foi un ano com\u00fan comezado en venres segundo o calendario gregoriano, e foi Ano Santo Xacobeo."}
{"id": "1489", "revid": "12452", "url": "https://gl.wikipedia.org/wiki?curid=1489", "title": "Illas C\u00edes", "text": ""}
{"id": "1490", "revid": "85894", "url": "https://gl.wikipedia.org/wiki?curid=1490", "title": "Vigo", "text": "Vigo () (tam\u00e9n co\u00f1ecida como a \"cidade ol\u00edvica\") \u00e9 unha cidade e concello da provincia de Pontevedra, na comunidade aut\u00f3noma de Galicia, no noroeste da pen\u00ednsula ib\u00e9rica. \u00c9 a capital da comarca de Vigo, a\u00ednda que historicamente pertenceu \u00e1 comarca de Val de Fragoso. Ademais \u00e9 a capital da s\u00faa \u00e1rea metropolitana. A cidade at\u00f3pase na beira sur da r\u00eda de Vigo, a m\u00e1is meridional das R\u00edas Baixas.\n\u00c9 un municipio costeiro das R\u00edas Baixas que limita ao norte coa r\u00eda \u00e1 que d\u00e1 nome (r\u00eda de Vigo), ao nord\u00e9s co concello de Redondela, ao leste co de Mos, ao sur cos do Porri\u00f1o e Gondomar e ao suroeste co concello de Nigr\u00e1n. Al\u00e9n da r\u00eda e xusto fronte \u00e1 cidade at\u00f3panse as vilas de Cangas e Moa\u00f1a, a 5 e 3,6\u00a0km de distancia, respectivamente.\nA cidade constit\u00fae un dos motores econ\u00f3micos de Galicia. Con 480 525 habitantes na \u00e1rea metropolitana e 293 837 habitantes na cidade no 2021, \u00e9 o concello m\u00e1is poboado de Galicia, o d\u00e9cimo cuarto de Espa\u00f1a, e o primeiro sen rango de capital de provincia. A s\u00faa extensi\u00f3n \u00e9 de 109,06\u00a0km\u00b2. A densidade de poboaci\u00f3n da \u00e1rea sit\u00faase en 2720,45 hab/km\u00b2 a\u00ednda que na zona urbana se incrementa notablemente.\nXeograf\u00eda.\nLimita ao norte co oc\u00e9ano Atl\u00e1ntico, ao nord\u00e9s co concello de Redondela, ao leste co de Mos, ao sur cos concellos do Porri\u00f1o e Gondomar, e ao suroeste co concello de Nigr\u00e1n.\nA cidade presenta unha topograf\u00eda variada na que se suceden \u00e1reas deprimidas e sectores elevados, zonas case ch\u00e1s e outras en pendente, estando o seu centro nun monte, o Castro, con 149 metros de altura e unha superficie de 21 ha. Isto fai que moitas das r\u00faas dos barrios centrais sexan pendentes moi pronunciadas. Salienta como punto m\u00e1is alto o Monte Gali\u00f1eiro, seguido do Monte Alba, ambos os dous pertencentes \u00e1 Serra do Gali\u00f1eiro.\nDivisi\u00f3n administrativa.\nO concello de Vigo ten un gran n\u00facleo urbano, no que prima a divisi\u00f3n administrativa baseada nos barrios, como As Travesas, O Calvario, O Berb\u00e9s, Casabranca, O Areal, O Castro... Por\u00e9n, a divisi\u00f3n tradicional en parroquias, formada por aldeas e lugares, segue estando moi viva.\nAs parroquias hist\u00f3ricas do concello de Vigo son: Alcabre, Beade, Bembrive, Bouzas, Cabral, Cande\u00e1n, Castrelos, Coia, Comesa\u00f1a, Coruxo, Freixeiro, Lavadores, Matam\u00e1, Navia, Oia, Sai\u00e1ns, S\u00e1rdoma, Teis, Valadares, Santa Mar\u00eda de Vigo, Santiago de Vigo e Zam\u00e1ns.\nDebido ao crecemento da cidade, foron creadas novas parroquias eclesi\u00e1sticas, tanto no n\u00facleo urbano, como San Francisco do Berb\u00e9s, Santo Antonio da Florida, Santa Marta de Bala\u00eddos, Santa Luc\u00eda da Salgueira ou San Xo\u00e1n do Monte, como tam\u00e9n na zona periurbana, como San Paio de Lavadores, Santa Clara ou Santa Tareixa de Xes\u00fas. D\u00faas delas, A Florida e San Paio conseguiron o rango de parroquia civil no Nomencl\u00e1tor de Galicia, mais non aparecen no Nomencl\u00e1tor estat\u00edstico de Galicia. Ao igual que Bouzas e Coia (e algunhas partes de Lavadores, Freixeiro e Teis), os datos censuais destas \u00faltimas son inclu\u00eddos dentro da cidade de Vigo. \u00c1 esquerda pode verse o mapa das parroquias eclesi\u00e1sticas do concello.\nEclesiasticamente div\u00eddese en seis arciprestados: Vigo-Santo Andr\u00e9, Vigo-Fragoso, Vigo-Lavadores, Vigo-Teis, Vigo-Casabranca e Vigo-Centro.\nClima.\nO clima da cidade de Vigo \u00e9 oce\u00e1nico con influencias mediterr\u00e1neas (tipo \"Csb\" na clasificaci\u00f3n clim\u00e1tica de K\u00f6ppen). Caracter\u00edzase por uns invernos suaves e chuviosos e uns ver\u00e1ns c\u00e1lidos pero non extremos, xa que as temperaturas non adoitan superar os 35\u00a0\u00b0C. A cidade caracter\u00edzase por un clima suave, con escasas xeadas, variaci\u00f3ns t\u00e9rmicas moderadas e con precipitaci\u00f3ns elevadas e certa seca estival. P\u00f3dese dicir que \u00e9 un clima oce\u00e1nico de transici\u00f3n ao mediterr\u00e1neo, un clima privilexiado caracter\u00edstico das R\u00edas Baixas. O mar exerce unha acci\u00f3n suavizadora do clima, reducindo a diferenza de temperaturas estivais e invernais. Os ventos do nord\u00e9s arrastran no ver\u00e1n as augas superficiais quentes permitindo as\u00ed o afloramento das fr\u00edas. Debido \u00e1 s\u00faa baixa temperatura, esas augas non forman nubes, o que provoca a falta de chuvias durante o ver\u00e1n. \nA r\u00eda de Vigo \u00e9 un dos puntos m\u00e1is chuviosos de Galicia, con abondosas precipitaci\u00f3ns e rexistro de 1 918 mil\u00edmetros anuais, segundo fontes da AEMET (Axencia Estatal de Meteorolox\u00eda). Isto provoca que Vigo sexa a terceira cidade de Europa onde m\u00e1is chove ao ano (medido en litros por metro cadrado) tras Trondheim (Noruega, primeira) e Santiago de Compostela (Galicia, segunda). Por\u00e9n, Vigo conta cun maior n\u00famero de d\u00edas albadexados que a meirande parte de concellos galegos, equipar\u00e1bel coas que te\u00f1en en Tarifa, M\u00e1laga ou Valencia. No inverno as xeadas escasean e as temperaturas non adoitan baixar dos 12\u00a0\u00b0C.\nAs temperaturas que se amosan na t\u00e1boa inferior, pertencentes \u00e1 estaci\u00f3n meteorol\u00f3xica do aeroporto, non reflicten a realidade do clima da cidade, moito m\u00e1is benevolente. A\u00ednda que as medidas son certas e tomadas dentro do termo municipal de Vigo, est\u00e1n tomadas a 264 metros de altitude e a 10 quil\u00f3metros do centro, no aeroporto, nunha zona onde o clima \u00e9 m\u00e1is fr\u00edo que na cidade e onde a br\u00e9tema \u00e9 bastante frecuente.\nDemograf\u00eda.\nSegundo os datos do censo, no ano 1910 hab\u00eda ao redor de 17 300 habitantes, fronte aos 296 479 do ano 2013.\nA cidade de Vigo foi durante as \u00faltimas d\u00e9cadas unha das cidades europeas con maior crecemento da poboaci\u00f3n. Con respecto a principios do s\u00e9culo XX a s\u00faa poboaci\u00f3n multiplicouse por 13, e con respecto a mediados dese s\u00e9culo, duplicouse. Este incremento tan grande non se pode achacar s\u00f3 ao crecemento vexetativo, hai dous factores que contribu\u00edron decisivamente:\nA maior parte da poboaci\u00f3n conc\u00e9ntrase na cidade, a\u00ednda que as parroquias perif\u00e9ricas pos\u00faen tam\u00e9n un importante continxente da poboaci\u00f3n e unha alta densidade (a m\u00e1is alta de Espa\u00f1a se se excl\u00faen as zonas urbanas). De feito no 2008, segundo o Instituto Nacional de Estad\u00edstica, \u00e1 parte da cidade de Vigo, exist\u00edan no municipio 15 n\u00facleos de poboaci\u00f3n que superan os 1000 habitantes: Bab\u00edo (1275), Saa (1223), A Pen\u00eds (1149), A Fonte Escura (1238), Pereir\u00f3 (4150), A Ponte (2267), Freixeiro (2573), Mantelas (1563), Salgueira (1248), A Bagunda (2686), A Bouci\u00f1a (1657), Barreiro (1686), A Ceboleira (2868), Pardavila (4388) e A Garrida (1242).\n\u00c1rea metropolitana.\nA \u00e1rea metropolitana de Vigo est\u00e9ndese por todo o sur da provincia de Pontevedra, limitando ao sueste coas comarcas do Condado e da Paradanta, ao sur coa do Baixo Mi\u00f1o, ao norte coa r\u00eda de Vigo, a comarca do Morrazo e a comarca de Pontevedra e ao oeste co oc\u00e9ano Atl\u00e1ntico.\nSegundo o INE, ti\u00f1a unha poboaci\u00f3n de 478.427 habitantes no ano 2015, dos que 294.098 habitantes viv\u00edan no concello.\nActualmente a \u00e1rea metropolitana de Vigo est\u00e1 formada polos seguintes concellos: Baiona, Cangas, Fornelos de Montes, Gondomar, Moa\u00f1a, Mos, Nigr\u00e1n, Pazos de Borb\u00e9n, O Porri\u00f1o, Redondela, Salceda de Caselas, Salvaterra de Mi\u00f1o, Soutomaior e mais Vigo.\nInmigraci\u00f3n.\nSegundo un estudo rematado no final de 2012 polo Instituto Galego de Estat\u00edstica; indica que a maior parte da poboaci\u00f3n viguesa naceu no propio concello (58,9 % e 175 142 habitantes), habendo unha porcentaxe consider\u00e1bel de residentes nados noutras localidades de Galicia (24,2 % da poboaci\u00f3n do concello). Mentres que un 16,9 % da poboaci\u00f3n viguesa naceu en diferentes comunidades da xeograf\u00eda espa\u00f1ola de f\u00f3ra de Galicia.\nAmais en Vigo existe unha importante porcentaxe de estranxeiros residentes na cidade; segundo un estudo publicado en xaneiro de 2014 polo Concello de Vigo, na cidade habitaban un total de 19 354 estranxeiros censados (800 menos c\u00f3 ano anterior); da poboaci\u00f3n estranxeira residente en Vigo, a maior parte eran orixinarios de diversos pa\u00edses de Europa (7235 habitantes, principalmente cidad\u00e1ns doutros pa\u00edses da Uni\u00f3n Europea, sobresa\u00edndo principalmente as colonias de cidad\u00e1ns portugueses con 3 063 habitantes e a romanesa con 1.551 habitantes, e logo as colonias de Italia con 827 habitantes, Francia con 403 habitantes, Reino Unido con 208 habitantes, Alema\u00f1a con 212 habitantes e Polonia con 145 habitantes).\nPor unha marxe moi estreita sit\u00faanse xustamente por detr\u00e1s os cidad\u00e1ns orixinarios de Am\u00e9rica (cun total de 7.088 habitantes, principalmente de Am\u00e9rica do Sur e en especial do Brasil con 1.518 habitantes, Colombia con 887 habitantes, Uruguai con 685 habitantes, Arxentina con 597, Per\u00fa con 551 habitantes e Venezuela con 423 habitantes).\nMoi por detr\u00e1s at\u00f3panse os cidad\u00e1ns africanos (1589 habitantes, salientando principalmente os n\u00facleos de poboaci\u00f3n de cidad\u00e1ns senegaleses con 597 habitantes e os marroqu\u00eds con 374 habitantes), os asi\u00e1ticos (734 habitantes, case todos chineses con 489 habitantes) e finalmente cidad\u00e1ns procedentes de Ocean\u00eda, que apenas chegan aos 8 habitantes, orixinarios todos eles de Australia.\n\u00c9 precisamente o aumento da poboaci\u00f3n estranxeira censada na cidade nesta \u00faltima d\u00e9cada o que fixo aumentar o censo de habitantes no padr\u00f3n municipal de Vigo. O devandito fen\u00f3meno afecta do mesmo xeito \u00e1 s\u00faa \u00e1rea metropolitana, que viu como o censo de estranxeiros aumentaba nos \u00faltimos anos.\nCabe sinalar que froito deste fen\u00f3meno o barrio vigu\u00e9s do Calvario converteuse actualmente no barrio con maior presenza de inmigrantes de toda Galicia.\nHistoria.\nVigo e a s\u00faa comarca estiveron poboados desde tempos antigos, como testemu\u00f1an a gran cantidade de dolmens e m\u00e1moas, a pesar de que os restos atopados non abranguen \u00e9pocas anteriores \u00e1 Idade da Pedra, per\u00edodo do cal se atoparon media centena de \u00fatiles tallados en cuarzo e cuarcita. A cultura castrexa desenvolta en Galicia deixou na cidade ol\u00edvica importantes pegadas, que levan a pensar que a cidade tivo unha das maiores densidades de poboaci\u00f3n de toda Galicia.\nEn Vigo o proceso de romanizaci\u00f3n foi moi temper\u00e1n e intenso, a\u00ednda que durou preto de seiscentos anos. Recentes intervenci\u00f3ns arqueol\u00f3xicas falan dun importante asentamento, o \"Vicus\" romano.\nA informaci\u00f3n de cidade con respecto \u00e1 Idade Media \u00e9 moi escasa. Os ataques xermanos e piratas provocaron unha emigraci\u00f3n de gran parte da poboaci\u00f3n cara a zonas m\u00e1is seguras no interior. Coa dominaci\u00f3n da sociedade galega por parte da xerarqu\u00eda eclesi\u00e1stica nesta \u00e9poca, Vigo dependeu durante moito tempo do mosteiro de Mel\u00f3n. Foi xa avanzada a Idade Media que Mart\u00edn Codax compuxo as s\u00faas cantigas de amigo.\nDo s\u00e9culo XV ao XVIII Vigo foi medrando paseni\u00f1o, a pesar dos constantes ataques piratas. Acadou durante a Idade Moderna importancia na actividade artesanal e mailo comercio pesqueiro. Os armadores vigueses, encargados da defensa da r\u00eda, rexeitaron en 1589 o ataque dunha armada inglesa ao mando de Francis Drake. Tam\u00e9n foi hist\u00f3rica a batalla de Rande.\nA comezos do s\u00e9culo XIX Vigo foi, como moitos outros lugares de Espa\u00f1a, ocupado polo ex\u00e9rcito de Napole\u00f3n. Un levantamento popular encabezado polos militares Pablo Morillo e Bernardo Gonz\u00e1lez \u201cCachamu\u00ed\u00f1a\u201d expulsou ao ex\u00e9rcito franc\u00e9s. A segunda metade do s\u00e9culo foi un per\u00edodo de continuo crecemento da cidade, e un considerable aumento da s\u00faa industria. No final do s\u00e9culo, a cidade contaba con 15.000 habitantes.O s\u00e9culo XX caracterizouse pola engalaxe econ\u00f3mica. Instal\u00e1ronse novas industrias, melloraron as comunicaci\u00f3ns, cre\u00e1ronse plans de ancheamento da cidade etc. No primeiro terzo de s\u00e9culo o seu porto encheuse de milleiros de galegos que embarcaban para as Am\u00e9ricas. Tam\u00e9n foi salientable a actividade social e cultural: xornais, asociaci\u00f3ns pol\u00edticas, sindicatos... Toda unha actividade neutralizada polo comezo da guerra civil espa\u00f1ola (1936\u20131939). Entre as v\u00edtimas p\u00f3dese citar o alcalde Emilio Mart\u00ednez Garrido, fusilado o 26 de agosto de 1936.\nNas d\u00e9cadas de 1960 e 1970, Vigo sufriu un crecemento urbano acelerado e \u00e1s veces desordenado, motivado polo desenvolvemento industrial. A oferta laboral atraeu numerosa inmigraci\u00f3n das zonas rurais de Galicia. A pesar da crise do petr\u00f3leo, que azoutou a cidade entre 1975 e 1985, desde finais da d\u00e9cada de 1980 obs\u00e9rvase certa recuperaci\u00f3n econ\u00f3mica, que afianzou a comarca como unha moderna e importante zona industrializada e de servizos, tendencia que se prolonga, a\u00ednda que con certo ritmo decrecente, ata o presente.\nCultura.\nToponimia.\n\"Vigo\" \u00e9 un top\u00f3nimo latino frecuente para aqueles pequenos poboamentos semiurbanos ou rurais sen fortificar, ou \"aldeas\". Neste caso xorde do \"Vicus\" altomedieval, entre os s\u00e9culos IX e X. No actual sur galego as \"\"villae\" xorden ligadas aos castros; mentres que no norte galego, no centro lucense e no asturiano, as \"uillae\"\" estiveron ligadas aos asentamentos romanos.\nA orixe do Vigo actual at\u00f3pase no asentamento da vila, empedrada e estruturada, que nace aos p\u00e9s do Castro tralo declive nos s\u00e9culos VI-VII da cidade romana que al\u00ed se atopaba, e que seguramente se denominaba \"Burbida\". \nT\u00e9\u00f1ense barallado as orixes do top\u00f3nimo en \"Vicus Spacorum\" e \"Vicus Helleni\" pero ningunha ten fundamentos hist\u00f3ricos. Postulouse que \"Spacorum\" (xenitivo plural de \"Spacori\") era a tribo das terras pr\u00f3ximas. A identificaci\u00f3n da cidade con eses dous \"Vicus\" non se sustenta co que se co\u00f1ece do percorrido da V\u00eda XIX, e na cal se fundamentaban. Supor\u00eda unha desviaci\u00f3n irrealista no percorrido da v\u00eda que conectou Compostela ou Iria Flavia con Tui, inda que si que encaixa coa \"Burbida\" desa v\u00eda. \"Burbida\" ser\u00eda un importante porto comercial e con industrias de salga que se asentaba nas inmediaci\u00f3ns da actual colexiata.\nPatrimonio.\nVigo \u00e9 unha cidade interesante para o turismo, cun fermoso porto e zona antiga, museos variados (de arqueolox\u00eda, arte antiga e contempor\u00e1nea etc), zonas comerciais, unha gran dotaci\u00f3n de hoteis e rodeada de localidades e paraxes de grande atractivo tur\u00edstico e paisax\u00edstico.\nPatrimonio arquitect\u00f3nico.\nEdificios modernistas.\nVigo ten un elevado n\u00famero de edificios modernistas, sendo importante tam\u00e9n o n\u00famero de edificaci\u00f3ns doutros estilos como o eclecticismo (Casa de Fernando Carreras) e o racionalismo, que lle dan a singular aparencia a varias zonas do centro urbano. As\u00ed, salferindo o trazado urban\u00edstico de Vigo at\u00f3panse edificios monumentais, pequenas alfaias de autores como Antonio Palacios Ramilo (Teatro Garc\u00eda Barb\u00f3n, Jenaro de la Fuente Dom\u00ednguez (arquitecto do Hotel Universal e a Casa Bon\u00edn), Manuel G\u00f3mez Rom\u00e1n (antigo Edificio Sime\u00f3n na Porta do Sol, Edificio M\u00fclder), Michel Pacewicz (os n\u00fameros 13,15,17 da r\u00faa Urzaiz e os n\u00ba 15,17,19 da avenida Garc\u00eda Barb\u00f3n) e Jos\u00e9 Franco Montes (autor da casa de Joaqu\u00edn Perez Boullosa na praza de Compostela n\u00famero 24 e a casa dos irm\u00e1ns Su\u00e1rez en Montero R\u00edos n\u00famero 2).\nEdificios rom\u00e1nicos.\n\u00c9 tal a importancia do rom\u00e1nico que se conserva no municipio de Vigo que moitos autores espa\u00f1ois chegaron a acu\u00f1ar o termo de \"rom\u00e1nico vigu\u00e9s\". Cons\u00e9rvanse tres importantes exemplos de igrexas rom\u00e1nicas do sur de Galicia:\nMuseos e Centros culturais.\nO Centro Social Afundaci\u00f3n Vigo \u00e9 un edificio multi\u00fasos adicado a diferentes tipos de exposici\u00f3ns. Entre as s\u00faas exposici\u00f3ns destaca a antiga Colecci\u00f3n Caixanova. A Colecci\u00f3n Caixanova est\u00e1 formada por m\u00e1is de 4.000 obras, das cales se expo\u00f1en 120 que van dende o s\u00e9culo XIX at\u00e9 os nosos d\u00edas. Xunto coa Colecci\u00f3n Caixanova destaca a Exposici\u00f3n Naturnova, centro interactivo de educaci\u00f3n ambiental formado por 37 m\u00f3dulos organizados en tres \u00e1reas tem\u00e1ticas: O Universo, A Biosfera, O Home e O Medio. Ademais, o centro conta cun auditorio, sal\u00f3n de recepci\u00f3ns, instituto de desenvolvemento, centro de iniciativas sociais, \u00e1rea de novas tecnolox\u00edas e tres zonas de exposici\u00f3ns temporais procedentes de diferentes museos ou colecci\u00f3ns privadas. O Centro ocupa a Casa B\u00e1rcena, edificio de estilo ecl\u00e9ctico dese\u00f1ado polo arquitecto vigu\u00e9s Jenaro de la Fuente Dom\u00ednguez no final do s\u00e9culo XIX. O inmoble constit\u00fae unha das s\u00faas mellores obras na cidade.\nO Museo do Mar de Galicia est\u00e1 emprazado na beira da r\u00eda, en Punta de Mu\u00ed\u00f1o (parroquia de Alcabre).\nO seu contido muse\u00edstico versa sobre o mar e a s\u00faa relaci\u00f3n con Galicia e as xentes que dependen del. O edificio en que est\u00e1 aloxado foi dese\u00f1ado polos arquitectos Aldo Rossi e C\u00e9sar Portela, a\u00ednda que o primeiro faleceu antes de comezar as obras.\nO Verbum \u2013 Casa das palabras \u00e9 un museo interactivo sobre todos os \u00e1mbitos relacionados coa comunicaci\u00f3n humana, dese\u00f1ado como un espazo cultural, l\u00fadico e divulgativo no que se pode participar dun modo activo nos elementos expositivos. Escolleuse o nome de \"Verbum\", voc\u00e1bulo latino que significa \"palabra\", porque a palabra \u00e9 a orixe do proxecto e o lat\u00edn \u00e9 a orixe das linguas faladas en Galicia. A construci\u00f3n at\u00f3pase situada en primeira li\u00f1a fronte ao mar, no contorno da praia de Samil; zona de ocio cun longo paseo mar\u00edtimo que bordea a praia, ademais de zonas verdes, dotaci\u00f3ns deportivas, parques infant\u00eds, establecementos de hostaler\u00eda e aparcadoiros.\nO Museo de Arte Contempor\u00e1nea de Vigo est\u00e1 situado nun edificio que constitu\u00edu na s\u00faa orixe un c\u00e1rcere. Anos despois ser\u00eda rehabilitado de forma que o 13 de novembro de 2002 volver\u00eda abrir as s\u00faas portas como museo. Consta de d\u00faas plantas e un espazo anexo. Acolle exposici\u00f3ns art\u00edsticas en diversos soportes tales como fotograf\u00eda, escultura ou pintura. Ademais destas mostras tam\u00e9n presenta diversas actividades did\u00e1cticas.\nA Casa das Artes, situada na r\u00faa Policarpo Sanz, \u00e9 o centro principal de exposici\u00f3ns temporais programadas pola unidade de cultura do concello de Vigo. Tam\u00e9n constit\u00fae a sede da Fundaci\u00f3n Laxeiro e da colecci\u00f3n Luis Torras.\nA Casa Galega da Cultura \u00e9 un centro multidisciplinar, no que se concilia a programaci\u00f3n de actividades art\u00edsticas e literarias coa existencia dun fondo bibliogr\u00e1fico e museogr\u00e1fico altamente cualificado no que se refire \u00f3 estudo da realidade hist\u00f3rica e actual de Galicia. O centro disp\u00f3n de sala de exposici\u00f3ns temporais, sal\u00f3n de actos, sala de exposici\u00f3n permanente, sala de lectura e sala de lectura para investigadores, amais de dependencias de uso interno. Entre os elementos m\u00e1is salientables da Casa Galega da Cultura c\u00f3mpre referirse \u00e1 Biblioteca Penzol, a Biblioteca Fern\u00e1ndez del Riego e o Museo Francisco Fern\u00e1ndez del Riego.\nCentro Arqueol\u00f3xico de Salinae, son unhas salinas romanas, achadas, a principios do s\u00e9culo XXI, con motivo da construci\u00f3n dun centro de sa\u00fade na r\u00faa Rosal\u00eda de Castro. Resalta deste sitio arqueol\u00f3xico o seu tama\u00f1o e a s\u00faa vinculaci\u00f3n con outros achados da zona contempor\u00e1neos no tempo. A Conseller\u00eda de Cultura desenvolveu un plan de musealizaci\u00f3n do asentamento que, dependente do Museo do Mar, foi aberto ao p\u00fablico no ano 2009.\nO Museo Municipal Qui\u00f1ones de Le\u00f3n est\u00e1 situado no antigo Pazo de Lavandeira, que fora doado polo Marqu\u00e9s de Alcedo en 1925, est\u00e1 dividido en tres \u00e1reas; na planta baixa est\u00e1 decorada simulando o aspecto do pazo cando estaba habitado, outra \u00e1rea est\u00e1 dedicada a arte galega contempor\u00e1nea e, finalmente, est\u00e1 a \u00e1rea de prehistoria e arqueolox\u00eda de Vigo e a s\u00faa bisbarra.\nO Teatro Garc\u00eda Barb\u00f3n est\u00e1 en pleno coraz\u00f3n de Vigo. Foi proxectado polo arquitecto porri\u00f1\u00e9s Antonio Palacios a comezos do s\u00e9culo XX, e restaurado pola Caixa de Vigo en 1984. Con preto de 30 anos de experiencia na organizaci\u00f3n de actividades culturais (m\u00fasica, teatro, danza, cine, conferencias, exposici\u00f3ns etc.) e todo tipo de iniciativas relacionadas con convenci\u00f3ns, congresos ou reuni\u00f3ns de traballo, polo Teatro pasan anualmente unha media de 300.000 persoas.\nO Museo Etnogr\u00e1fico Liste naceu a partir da Fundaci\u00f3n Liste. O seu principal obxectivo \u00e9 dar a co\u00f1ecer e difundir o patrimonio etnogr\u00e1fico galego. O museo conta con nove salas de exposici\u00f3ns con m\u00e1is de 2.000 pezas \u00e1 disposici\u00f3n do p\u00fablico. A sede do museo at\u00f3pase na r\u00faa Pastora 22, nun edificio civil propiedade do Concello de Vigo e cedido \u00e1 Fundaci\u00f3n Liste por un prazo de 50 anos.\nA Vila romana de Toralla \u00e9 unha escavaci\u00f3n arqueol\u00f3xica a ceo aberto dunha \"villa\" (vivenda galaico-romana) convertida en exposici\u00f3n-museo visit\u00e1bel. Na praia do Vao.\nNo Castro de Vigo hai un poboado castrexo museizado coa r\u00e9plica de tres vivendas da \u00e9poca. No Monte do Castro.\nO Centro de Arte Fotogr\u00e1fica (CAFVI), na r\u00faa Eduardo Chao, abriu as portas en maio de 2015, expo\u00f1endo unha selecci\u00f3n do Arquivo Pacheco.\nUniversidade.\nVigo conta co renovado, moderno e extenso Campus Universitario das Lagoas-Marcosende (\"CUVI\") na parroquia de Zam\u00e1ns, que aglutina as escolas de Enxe\u00f1ar\u00eda Superior de Telecomunicaci\u00f3ns e Industriais, de gran tradici\u00f3n na cidade, e a escola de Econ\u00f3micas e Empresariais. As\u00ed mesmo \u00e9 unha das poucas universidades que ofrece a titulaci\u00f3n de Ciencias do Mar. No Campus tam\u00e9n existen centros de investigaci\u00f3n \u00e1 disposici\u00f3n da universidade e empresas tecnol\u00f3xicas do sector.\nAs Escolas de Enxe\u00f1ar\u00eda T\u00e9cnica Industrial e de Administraci\u00f3n de Empresas est\u00e1n situadas no centro da cidade.\nActividade editorial.\nDesde o s\u00e9culo XIX a cidade ol\u00edvica foise conformando como o maior centro editorial de Galicia. As orixes da imprenta en Vigo est\u00e1n ligadas co crecemento da cidade, a defensa dos intereses locais e o espallamento de ideas progresistas. O 3 de novembro de 1853 o impresor \u00c1ngel de Lema y Marina publica o primeiro n\u00famero de Faro de Vigo, co apoio de dous persoeiros combativos, Jos\u00e9 Carvajal e o poeta Jos\u00e9 Mar\u00eda Posada, que afrontaron os conflitos daquel momento (o problema do lazareto da Illa de San Sim\u00f3n, que causou disputas coa Coru\u00f1a, a emigraci\u00f3n, a loita polo ferrocarril e a miseria do mundo agrario). En 1856 cr\u00e9ase a Imprenta Compa\u00f1el na r\u00faa Real, rexida polo impresor Juan Compa\u00f1el co apoio de Alexandre Chao e o erudito Manuel Murgu\u00eda. Trat\u00e1base dunha editorial rexionalista na li\u00f1a do esp\u00edrito do Bienio Progresista. A editorial publicou diversos libros de ciencia, literatura, educaci\u00f3n, pensamento e follet\u00edns como suplemento do xornal, pero o seu t\u00edtulo m\u00e1is salientable \u00e9 Cantares Gallegos de Rosal\u00eda de Castro, con p\u00e9 de imprenta do 17 de maio de 1863.\nPouco e pouco vai medrando a actividade editorial na cidade, pero o pulo definitivo chega logo da guerra civil, sobre todo no \u00e1mbito das editoriais galeguistas, a\u00ednda que aparecen algunhas iniciativas de edici\u00f3n en espa\u00f1ol que te\u00f1en interese.\nEn 1948 Xos\u00e9 Mar\u00eda \u00c1lvarez Bl\u00e1zquez e Lu\u00eds Vi\u00f1as Cortegoso crean o anticuario Monterrey, na r\u00faa Pi i Margall e dous anos despois fundan Edici\u00f3ns Monterrey. Empezaron publicando libros de bibliofilia, entre eles o pol\u00e9mico \"Cancioneiro de Monfero\", que non era a edici\u00f3n dun c\u00f3dice medieval sen\u00f3n poemas de estilo medieval escritos por X. M. \u00c1lvarez Bl\u00e1zquez. En 1951 f\u00fandase Editorial Galaxia. O seu obxectivo era crear un espazo para a potenciaci\u00f3n e modernizaci\u00f3n do galeguismo. A\u00ednda que se trata dunha editorial xeneralista de car\u00e1cter nacionalista, desde os seus comezos fixou a s\u00faa li\u00f1a editorial, que se centraba na publicaci\u00f3n de literatura galega, ensaio e a revista \"Grial\".\nEn 1964 os irm\u00e1ns \u00c1lvarez Bl\u00e1zquez abren un novo proxecto editorial, Edici\u00f3ns Castrelos, con d\u00faas li\u00f1as editoriais fundamentais: cl\u00e1sicos galegos, na colecci\u00f3n Follas Novas, e a primeira colecci\u00f3n de cultura popular galega, Os Libros do Moucho, que publicaba libros escritos polos propios editores, especialmente Xos\u00e9 Mar\u00eda, de etnograf\u00eda, obras literarias cl\u00e1sicas breves, curiosidades ling\u00fc\u00edsticas\u2026\nEn 1960 f\u00fandase SEPT, vinculada \u00e1 fundaci\u00f3n do mesmo nome, unha editorial especializada no libro cristi\u00e1n en galego. Hai que salientar a publicaci\u00f3n da primeira edici\u00f3n da Biblia en galego.\nEn 1977 recup\u00e9rase en Vigo \"A Nosa Terra\", que nos seus comezos publica s\u00f3 o semanario do mesmo nome, pero logo se converte en editorial xeneralista de marcada li\u00f1a nacionalista e independentista.\nA chegada das autonom\u00edas contrib\u00fae a potenciar a edici\u00f3n en lingua galega, e con ela, a aparici\u00f3n de novas editoriais, que elixen Vigo como sede. En 1979 Xuli\u00e1n Maure Rivas e Germ\u00e1n S\u00e1nchez Ruip\u00e9rez, responsable de Editorial Anaya, crean Edici\u00f3ns Xerais de Galicia, especializada nos seus comezos en literatura galega e libro de texto.\nPatrimonio natural.\nAdemais dos atractivos propios dunha cidade, Vigo tam\u00e9n \u00e9 un concello cunha ampla oferta de praia e natureza, destacando ante todo as Illas C\u00edes, pero tam\u00e9n as praias de Samil, Canido e do Vao, os seus parques urbanos e tam\u00e9n os parques forestais situados nos outeiros que circundan a cidade. Ademais conta con varias importantes rutas de sendeirismo homologadas que percorren os montes e outras paraxes do municipio vigu\u00e9s. Na cidade atopamos varias \u00e1rbores senlleiras, como a oliveira do Paseo de Afonso XII, s\u00edmbolo da cidade, as\u00ed como varios exemplares de camelias, faias, tulipeiros etc, no Parque de Castrelos.\nEstas d\u00faas \u00faltimas praias, xunto coas da Punta, O Tombo do Gato, Argazada e Fonta\u00ed\u00f1a foron as praias viguesas distinguidas co galard\u00f3n da bandeira azul no ano 2007.\nFauna e flora.\nAdemais das especies de fauna silvestre propia das cidades da Europa Atl\u00e1ntica, na cidade abundan especialmente as gaivotas e pombas. Nos parques tam\u00e9n ani\u00f1an merlos e estorni\u00f1os, as\u00ed coma diferentes especies de parrulos no r\u00edo Lagares. A presenza m\u00e1is ou menos estable de m\u00e1is dun cento de especies de aves silvestres, que adoptaron o medio urbano como residencia ou como lugar de paso habitual de aves como o folosa acu\u00e1tica (\"Acrocephalus paludicola\") ou os estorni\u00f1os (\"Sturnus vulgaris\") constit\u00fae un indicador de calidade ambiental.\nNa cidade e os seus arrabaldes t\u00e9\u00f1ense detectados tres grandes grupos de aves. En primeiro lugar, especies acu\u00e1ticas como garzas, garzotas, corvos mari\u00f1os cristados, gaivotas ou alg\u00fan exemplar de picapeixe. Tam\u00e9n se localizaron rapaces, coma o falc\u00f3n peregrino. E en terceiro lugar, especies paseriformes, pombas, pegas, pardais, merlas ou estorni\u00f1os. Nos montes que arrodean a cidade hai a t\u00edpica fauna do bosque litoral galego, \u00e9 habitual atopar neles especies coma o lagarto arnal, o coello e incluso a raposa.\nTam\u00e9n se poden ver arroaces e caldeir\u00f3ns que \u00e1s veces se achegan \u00e1 beiramar.\nO bosque natural propio do concello estaba composto por fragas atl\u00e1nticas, carballeiras, bosques de ribeira atl\u00e1nticos, vexetaci\u00f3n dunar e de litoral nas praias e uceiras nos outeiros m\u00e1is altos. Coa degradaci\u00f3n do mesmo ao longo dos s\u00e9culos, este quedou reducido a pequenas tacas nos vales, sendo subtitu\u00eddo nas \u00faltimas d\u00e9cadas por pi\u00f1eirais de pi\u00f1eiro bravo e m\u00e1is recentemente formaci\u00f3ns de eucalipto e acacia. Con todo nos \u00faltimos anos hai unha tendencia para recuperar os bosque caducifolio orixinal por parte de varias comunidades de montes que comezaron a repoboar con bidueiros, casti\u00f1eiros, carballos, cerdeiras e outras especies aut\u00f3ctonas. C\u00f3mpre tam\u00e9n salientar a flora do arquip\u00e9lago das Illas C\u00edes, que contan co seu propio ecosistema, de gran riqueza ambiental, tanto terrestre coma mari\u00f1a onde conviven unha gran cantidade de especies vexetais e animais. As illas consid\u00e9ranse \"ZEPA\" (zona de especial protecci\u00f3n para as aves) pola Comunidade europea. Ademais no arquip\u00e9lago moran especies de aves non mari\u00f1as, outras clases de vertebrados, especialmente de r\u00e9ptiles, e unha vexetaci\u00f3n mar\u00edtima moi rica.\nNo caso da zona urbana da cidade, esta conta con aproximadamente 10\u00a0930 \u00e1rbores ornamentais en prazas, avenidas e r\u00faas (un n\u00famero moi significativo xa que nesa cifra non se incl\u00faen as especies das zonas verdes nin dos parques forestais). Nas r\u00faas e prazas do centro da cidade salientan:\nEtnograf\u00eda.\nGastronom\u00eda.\nA gastronom\u00eda viguesa, ao igual c\u00e1 galega, caracter\u00edzase pola calidade dos seus produtos e a elaboraci\u00f3n dos seus pratos. En Vigo p\u00f3dese atopar o mellor da gastronom\u00eda do pa\u00eds: mariscos, peixes, carnes, vexetais, empanadas, queixos e vi\u00f1os.\nNa cidade de Vigo p\u00f3dese atopar todo tipo de establecementos. No Berb\u00e9s \u2013barrio mari\u00f1eiro da cidade\u2013 existen multitude de restaurantes t\u00edpicos mari\u00f1eiros; preto do Berb\u00e9s, e tam\u00e9n na zona antiga da cidade, at\u00f3panse a famosa \"r\u00faa das ostras\" (R/Pescader\u00eda) e a \"r\u00faa do polbo\" (R/Laxe), nas que se poden apreciar produtos t\u00edpicos da gastronom\u00eda viguesa tales como as ostras e o polbo. Ademais dos restaurantes tradicionais, na cidade ol\u00edvica existen restaurantes para t\u00f3dolos gustos e petos, existindo diversos tipos de restaurantes de comida r\u00e1pida e internacional.\nO auxe da inmigraci\u00f3n da \u00faltima d\u00e9cada, contribu\u00edu \u00e1 introduci\u00f3n das gastronom\u00edas representativas dos distintos grupos culturais que foron asentando na cidade. As\u00ed existen diversos establecementos de comida chinesa, italiana, paquistan\u00ed, arxentina, xaponesa, entre outros.\nMariscos.\nO mar \u00e9 o gran provedor da gastronom\u00eda viguesa. Alg\u00fans destes son cultivados, como os berberechos, as ameixas ou os mexill\u00f3ns (estes \u00faltimos cultivados en grandes plataformas chamadas \u201cbateas\u201d; vexa miticultura); e outros ap\u00e1\u00f1anse directamente do mar, como \u00e9 o caso das n\u00e9coras, centolas, bois ou vieiras.\nA abundancia de mariscos na r\u00eda viguesa c\u00f3mpre contextualizala dentro das caracter\u00edsticas que comparte coas demais R\u00edas Baixas galegas. A situaci\u00f3n xeogr\u00e1fica destas xera, en presenza de ventos do nord\u00e9s, un fen\u00f3meno co\u00f1ecido co nome de afloramento (\"upwelling\" en ingl\u00e9s), que posibilita unha extraordinaria abundancia de fitoplancto e, por conseguinte, crea unhas condici\u00f3ns id\u00f3neas para o desenvolvemento dos mariscos.\nS\u00edmbolos.\nEscudo.\nA versi\u00f3n actual do escudo \u00e9 unha copia do que adornaba a fonte de Neptuno que estivo situada noutrora na Porta do Sol. En 1917, Marcelino Dom\u00ednguez El\u00edas, cronista da cidade, expuxo no Bolet\u00edn da Real Academia Galega a conveniencia de establecer como modelo oficial do escudo, a versi\u00f3n que contin\u00faa a estar vixente. O escudo representa un castelo de base cadrada rematado nunha torre. Ao seu car\u00f3n a antiga oliveira que se atopaba no atrio da colexiata de Santa Mar\u00eda de Vigo, todo nunha illa sobre un mar de seis franxas ondeantes representando o car\u00e1cter mar\u00edtimo da cidade.\nBandeira.\nA bandeira de Vigo, cuxa orixe pode datar do s\u00e9culo XIX, est\u00e1 formada por un di\u00e1bolo vermello e o resto da bandeira \u00e9 de cor branca levando no medio o escudo da cidade. A bandeira p\u00f3dese ver en todos os edificios dependentes da administraci\u00f3n municipal da cidade.\nOliveira de Vigo.\nVigo antigamente era co\u00f1ecida como a \"cidade da oliva\", e actualmente \"cidade ol\u00edvica\". Este cognome d\u00e9bese a que no atrio da colexiata de Santa Mar\u00eda de Vigo exist\u00eda na antig\u00fcidade unha grande oliveira, a cal plantouse polos cabaleiros monxes templarios na \u00e9poca na que se encargaban de rexer a fregues\u00eda.\nA \u00e1rbore desapareceu desa localizaci\u00f3n ao constru\u00edrse a actual igrexa. Ao ser derrubada o administrador da alf\u00e1ndega de Vigo da \u00e9poca, Manuel \u00c1ngel Pereira, recolleu unha das s\u00faas p\u00f3las e plantouna no horto da casa de seu, a cal estaba situada na actual Porta do Sol. A \u00e1rbore medrou at\u00e9 que o desenvolvemento da cidade obrigou a trasladala ao Paseo de Afonso XII, lugar onde se atopa actualmente.\nNesta nova localizaci\u00f3n, para protexer a \u00e1rbore instalouse un enreixado de ferro; onde en agosto do ano 1932 colocouse unha placa de bronce aboando a promesa que denantes el, fixeron os vigueses de \"amor, lealdade e abnegaci\u00f3n pola cidade\".\nPol\u00edtica e goberno.\nFoi alcaldesa de Vigo, dende 2003 at\u00e9 2007, Corina Porro, do Partido Popular (10 ed\u00eds), que gobernou en minor\u00eda. Outros partidos con representaci\u00f3n municipal nesa lexislatura foron o Partido dos Socialistas de Galicia (8 ed\u00eds), Bloque Nacionalista Galego (7 ed\u00eds) e Partido Galeguista (2 ed\u00eds).\nTralos comicios de maio de 2007, a lista de Corina Porro foi a m\u00e1is votada pero sen acadar a maior\u00eda absoluta, de xeito que o pacto entre o BNG, con Santi Dom\u00ednguez \u00e1 cabeza, e o PSOE permitiu ao socialista Abel Caballero pasar a ocupar a alcald\u00eda, cargo que segue a ostentar tralas elecci\u00f3ns de maio de 2011, nos que de novo foi alcalde grazas ao apoio do BNG a\u00ednda que nesta ocasi\u00f3n sen formar parte do goberno.\nConforme a divisi\u00f3n comarcal prevista pola Xunta de Galicia, a comarca de Vigo estar\u00e1 integrada polos seguintes concellos: Vigo, Redondela, O Porri\u00f1o, Nigr\u00e1n, Baiona, Gondomar, Mos, Fornelos de Montes, Pazos de Borb\u00e9n, Salceda de Caselas e Soutomaior.\nAs competencias, \u00f3rganos de goberno e financiamento da comarca de Vigo est\u00e1n pendentes de desenvolvemento lexislativo por parte da Xunta de Galicia.\nNa cidade est\u00e1 a sede da Axencia Comunitaria de Control da Pesca da Uni\u00f3n Europea e a \u00fanica oficina da Deputaci\u00f3n de Pontevedra f\u00f3ra da capital. Hai tam\u00e9n unha sede da Xunta de Galicia.\nPlan Xeral de Ordenaci\u00f3n Municipal (PXOM).\nSeguindo o programa electoral de Abel Caballero, aprobouse no final do ano 2007 cos votos de PSOE e BNG o Plan Xeral de Ordenaci\u00f3n Municipal de Vigo de forma provisional, inclu\u00edndo as correcci\u00f3ns do mesmo solicitadas pola Xunta de Galicia (ese mesmo ano) e o cambio que consist\u00eda en planificar m\u00e1is dun 40% de vivenda con alg\u00fan tipo de protecci\u00f3n no conxunto das ordenaci\u00f3ns urban\u00edsticas.\nEconom\u00eda.\nSectores primario e secundario.\nA comarca viguesa caracter\u00edzase pola preponderancia dunha econom\u00eda diversificada vencellada ao sector pesqueiro, \u00e1 industria e aos servizos. Entre os motores da econom\u00eda de Vigo est\u00e1 a industria automobil\u00edstica, liderada por PSA Peugeot Citro\u00ebn, que ten no concello a s\u00faa primeira factor\u00eda en importancia de Europa, ao producir en 2007 un total de 547 mil veh\u00edculos, dos cales m\u00e1is do 88% foron exportados f\u00f3ra de Espa\u00f1a.\nAsemade, son moi importantes a construci\u00f3n naval e o sector pesqueiro en todas as s\u00faas vertentes, dende a industria extractiva, armadores, ata a comercial, coas s\u00faas lonxas de altura e de baixura, as\u00ed como a industria conserveira, conxeladora e transformadora. Vigo \u00e9 o primeiro porto comercializador de peixe para consumo humano do mundo (650.000 toneladas no ano 2004), e os estaleiros da r\u00eda son l\u00edderes da construci\u00f3n naval privada espa\u00f1ola, por facturaci\u00f3n e tonelaxe. Tam\u00e9n destaca a extracci\u00f3n, transformaci\u00f3n e comercializaci\u00f3n de granito e outras pedras ornamentais no Porri\u00f1o.\nZona Franca.\nA Zona Franca de Vigo \u00e9 unha das tres que existen en Espa\u00f1a, xunta as de Barcelona e C\u00e1diz, e ten como obxectivo principal incentivar o estabelecemento de empresas con vocaci\u00f3n exportadora, mediante a aplicaci\u00f3n de exenci\u00f3ns tributarias e alfandegueiras.\nCreouse mediante Decreto-Lei do 20 de xu\u00f1o de 1947, coa intenci\u00f3n de aproveitar as favor\u00e1beis condici\u00f3ns estrat\u00e9xicas da localizaci\u00f3n do porto vigu\u00e9s respecto do comercio mar\u00edtimo internacional para impulsar o desenvolvemento industrial na rexi\u00f3n.\nO seu \u00f3rgano reitor \u00e9 o Consorcio da Zona Franca, presidido nominalmente polo Alcalde do Concello de Vigo e integrado polo Delegado do Estado, que ostenta a vicepresidencia, catro vogais en representaci\u00f3n do Estado, cinco en representaci\u00f3n da corporaci\u00f3n municipal, o Director de Obras do Porto, o Administrador de Aduanas, e dous vogais representantes da Deputaci\u00f3n Provincial, Autoridade Portuaria de Vigo e C\u00e1mara Oficial de Comercio, Industria e Navegaci\u00f3n de Vigo, ademais do seu Secretario Xeral, nomeado polo Estado, e un avogado do Estado.\nPorto.\nO porto de Vigo \u00e9 o porto pesqueiro m\u00e1is importante de Espa\u00f1a. Os peiraos de Vigo reciben cada ano a chegada de 2.000 buques. Grazas \u00e1s s\u00faas excelentes condici\u00f3ns naturais tr\u00e1tase dun lugar axeitado para as rutas procedentes de Am\u00e9rica con destino a Europa. \u00c9 o primeiro porto europeo en volume de descarga de peixe, proba diso \u00e9 a celebraci\u00f3n en varias ocasi\u00f3ns da \"World Fishing Exhibition\" (\u00abFeira Mundial da Pesca\u00bb).\nOs grandes cruceiros como o \"Queen Mary 2\" ou o \"Independence of the Seas\" fan escala habitualmente no peirao de transatl\u00e1nticos de Vigo. En total, o porto recibiu no 2009 220.000 turistas, alcanzando o quinto posto peninsular en n\u00famero de cruceiros, con 101 buques, e o 4\u00ba no relativo a pasaxeiros.\nNo ano 2004 a cidade de Vigo foi elixida como sede da Axencia Europea de Pesca, despois de desbloquearse os acordos sobre as axencias europeas, os cales levaban dous anos bloqueados.\nSector terciario.\nComercio.\nVigo conta con varios centros comerciais e cun centro El Corte Ingl\u00e9s (inaugurado en 1975 sendo o primeiro constru\u00eddo en Galicia e o primeiro que a empresa constru\u00eda nunha cidade non capital de provincia), dous centros Alcampo, dous de Carrefour, un Decathlon e un Media Markt, as\u00ed como m\u00faltiples comercios de roupa (moitas delas concentradas na r\u00faa do Pr\u00edncipe).\nInfraestruturas.\nInfraestruturas de transporte.\nAeroporto.\nO aeroporto de Peinador est\u00e1 situado na periferia da cidade, en terreos pertencentes aos concellos de Vigo, Redondela e Mos, estes dous \u00faltimos integrantes da actual \u00e1rea metropolitana de Vigo.\nNo ano 2018, o aeroporto de Peinador acadou a cifra de 1 129 689 pasaxeiros, o que constit\u00fae un crecemento do 6% fronte aos datos do 2017.\nActualmente, varias aeroli\u00f1as operan dende o aeroporto de Vigo: Air Nostrum, Iberia, Air Europa, Binter Canarias, Iberia Express, Vueling e Ryanair.\nDeporte.\nAs actividades deportivas comezaron a practicarse no seo dos centros de ensino e sociedades recreativas no final do s\u00e9culo XIX. Entre as entidades deportivas m\u00e1is antigas destacan o Real Club N\u00e1utico de Vigo, fundado en 1906, e o Liceo Mar\u00edtimo de Bouzas, fundado en 1907. Nadadores, remeiros e regatistas do N\u00e1utico representaron a cidade nas m\u00e1is importantes competici\u00f3ns internacionais, integrando as distintas selecci\u00f3ns espa\u00f1olas, coas que participaron en Xogos Ol\u00edmpicos e mesmo acadaron t\u00edtulos continentais e mundiais. En 1915 f\u00fandase o Comesa\u00f1a Sporting Club na parroquia do mesmo nome, a agrupaci\u00f3n decana do atletismo galego, que deu atletas destacados nas d\u00e9cadas de 1920 e 1940.\nA puxanza do mundo da vela local non pasou desapercibido \u00e1 organizaci\u00f3n da regata Volta ao Mundo de Veleiros Volvo Ocean Race, que nunha aposta innovadora partiu dende Vigo o 12 de novembro de 2005. Por primeira vez unha cidade non brit\u00e1nica era a encargada de dar sa\u00edda a este evento deportivo de gran relevancia na vela mundial.\nO club m\u00e1is representativo da cidade \u00e9 o Real Club Celta de Vigo, creado en 1923 da fusi\u00f3n do Real Vigo Sporting e o Real Fortuna, equipos que at\u00e9 daquela rivalizaban na hexemon\u00eda do f\u00fatbol galego, altern\u00e1ndose na conquista dos t\u00edtulos rexionais (o Vigo chegara a proclamarse subcampi\u00f3n de Espa\u00f1a en 1908). A actividade do Celta c\u00e9ntrase no f\u00fatbol, malia que mant\u00e9n unha secci\u00f3n de atletismo que compite na m\u00e1xima categor\u00eda espa\u00f1ola e que proporcionou tam\u00e9n atletas ol\u00edmpicos, como Carlos P\u00e9rez e \u00c1lvarez Salgado, ou m\u00e1is recentemente os tam\u00e9n fondistas Alexandre G\u00f3mez e Carlos Ad\u00e1n ou o decatleta David G\u00f3mez. Os principais \u00e9xitos futbol\u00edsticos c\u00e9lticos foron os tres subcampionatos da Copa de Espa\u00f1a (1948, 1994 e 2001) e a disputa de competici\u00f3ns continentais, nas que tivo a honra de ser o primeiro club galego en participar (ao debutar na primeira edici\u00f3n da Copa da UEFA) e en conquistar un torneo oficial (a Copa Intertoto de 2000). Actualmente compite na primeira divisi\u00f3n do f\u00fatbol espa\u00f1ol.\nO Celta mantivo ata final dos anos 80 unha secci\u00f3n de baloncesto feminino que conquistara a supremac\u00eda na canastra espa\u00f1ola ao comezo daquela d\u00e9cada, na que coleccionou t\u00edtulos de liga e copa da Ra\u00ed\u00f1a. Trala desvinculaci\u00f3n do Celta, o baloncesto feminino vigu\u00e9s mant\u00edvose na elite nacional (a\u00ednda que relegado da loita polos trofeos), ata que a principios do novo s\u00e9culo, recuperada a denominaci\u00f3n c\u00e9ltica, volveu a conquistar os campionatos de liga e copa.\nOutro deporte moi arraigado na cidade \u00e9 o balonm\u00e1n. Ao hist\u00f3rico Vulcano sucedeulle no liderado do balonm\u00e1n vigu\u00e9s o Academia Octavio, de dilatada traxectoria na m\u00e1xima categor\u00eda nacional. A mediados da d\u00e9cada de 1990, o Octavio acadou os seus maiores logros, cun subcampionato de Copa do Rei en 1995 que lle abriu as portas das competici\u00f3ns europeas, nas que se converteu en protagonista nas tres tempadas seguintes, qued\u00e1ndose por d\u00faas veces \u00e1s portas da gran final.\nO Club Vigo \u00e9 o decano dos participantes na Divisi\u00f3n de Honra espa\u00f1ola de voleibol, outro deporte de gran tradici\u00f3n na cidade, mentres Halcones de Vigo representa \u00e1 cidade na Primeira Divisi\u00f3n A, a segunda categor\u00eda do b\u00e9isbol espa\u00f1ol.\nA vocaci\u00f3n deportiva da cidade expr\u00e9sase coa proliferaci\u00f3n de talentos nas m\u00e1is variadas disciplinas e coa organizaci\u00f3n de torneos e probas de rango internacional. Alpinistas como Chus Lago, primeira muller espa\u00f1ola en acadar o cumio do Everest sen axuda de os\u00edxeno suplementario, ou patinadoras como Tamara Valderrama acreditan esta afirmaci\u00f3n. Entre os acontecementos deportivos m\u00e1is importantes que acolleu a cidade destacan a Fase final da Copa do Mundo da FIFA en 1982 (f\u00fatbol), os Torneos Preol\u00edmpicos de balonm\u00e1n masculino (1972) e baloncesto feminino (1992), probas da Copa do Mundo de Saltos h\u00edpicos, da Copa do Mundo de Bicicleta de Monta\u00f1a, a sa\u00edda da regata volta ao mundo-Volvo Ocean Race en 2005 ou as escalas da espectacular Cutty Sark Tall Ship Race de grandes veleiros de \u00e9poca."}
{"id": "1491", "revid": "89787", "url": "https://gl.wikipedia.org/wiki?curid=1491", "title": "Foro Social Mundial", "text": "O Foro Social Mundial (FSM) \u00e9 un encontro anual que levan a cabo membros do movemento por unha globalizaci\u00f3n alternativa, para coordinar campa\u00f1as mundiais, compartir e refinar as estratexias de organizaci\u00f3n, e para informarse uns a outros sobre os movementos que hai en marcha en todo o mundo. Tivo o seu nacemento en resposta \u00e1 celebraci\u00f3n do Foro Econ\u00f3mico Mundial, m\u00e1is antigo.\nHistoria e caracter\u00edsticas.\nO primeiro FSM foi organizado pola Asociaci\u00f3n internacional para a Tasaci\u00f3n das Transacciones Financeiras para a Axuda ao Cidad\u00e1n (ATTAC) e o Partido dos Traballadores do Brasil (PT). Levouse a cabo do 25 ao 30 de xaneiro de 2001 en Porto Alegre, Brasil, unha das prazas fortes do PT. Foi un \u00e9xito cifrado en 12.000 asistentes de todo o mundo, pasando a ser referencia dos movementos alternativos.\nNo segundo FSM, tam\u00e9n en Porto Alegre, do 31 de xaneiro ao 5 de febreiro de 2002 superouse a cifra de delegados oficiais, representando a xente de 123 pa\u00edses e contando ata 60.000 asistentes. Lev\u00e1ronse a cabo 652 obradoiros e 27 conferencias. Un conferenciante soado foi o disidente estadounidense Noam Chomsky.\nO terceiro FSM foi celebrado de novo en Porto Alegre, en xaneiro de 2003. Houbo moitos obradoiros en paralelo, inclu\u00edndo, por exemplo, \"A vida tralo capitalismo\", que propo\u00f1\u00eda unha discusi\u00f3n enfocada \u00e1s posibilidades participativas, non-comunistas, non-capitalistas de diferentes aspectos das estruturas sociais, pol\u00edticas, econ\u00f3micas e de comunicaci\u00f3n .\nO cuarto FSM levouse a cabo en Bombai, India, do 16 ao 21 de xaneiro de 2004. A asistencia foi superior \u00e1s 75.000 persoas que se esperaban. A diversidade cultural foi un aspecto notable do forum. Outra decisi\u00f3n notable foi a de utilizar software libre. Un dos conferenciantes clave foi Joseph Stiglitz, sendo outros Arundathi Roy, Ahmed Ben Bella, Chico Whitaker, Jos\u00e9 Bov\u00e9, Mary Robinson e Federico Mayor Zaragoza, entre outros.\nA quinta edici\u00f3n deste evento levouse a cabo en Porto Alegre en 2005, mentres que a sexta levouse a cabo en Venezuela, do 24 ao 29 de xaneiro de 2006.\nO S\u00e9timo FSM de Nairobi reuniu do 20 ao 25 de xaneiro a activistas de todo o mundo para debater sobor da pobreza, a violencia sexual, o SIDA, os acordos comerciais e a d\u00e9beda dos pa\u00edses subdesenvoltos. O obxectivo deste Foro non foi chegar a conclusi\u00f3ns finais, sen\u00f3n o intercambio de ideas e o establecemento de alianzas para que a xente se unha aos distintos movementos e as propostas salgan das organizaci\u00f3ns sociais. O Foro amosou os problemas dos pobos africanos e enfatizou a necesidade de darlles voz \u00e1s 850 mill\u00f3ns de persoas do continente.\nO FSM ten promovido a organizaci\u00f3n de moitos foros sociais rexionais, inclu\u00edndo o Foro Social Europeo, o Foro Social Asi\u00e1tico e o Foro Educacional Europeo."}
{"id": "1492", "revid": "1987", "url": "https://gl.wikipedia.org/wiki?curid=1492", "title": "Enerx\u00eda cin\u00e9tica", "text": "A enerx\u00eda cin\u00e9tica \u00e9 a enerx\u00eda mec\u00e1nica que pos\u00faen todos os corpos en movemento polo feito de estar dotados dunha masa e dunha velocidade dadas e das cales depende. A enerx\u00eda cin\u00e9tica equivale, prescindindo das perdas por rozamento, \u00f3 traballo efectuado para po\u00f1er o corpo considerado en movemento. Se se det\u00e9n dito movemento, o corpo realiza o traballo que foi necesario para po\u00f1elo en marcha. Para calcular o seu valor conv\u00e9n supo\u00f1er o proceso o m\u00e1is sinxelo posible. O seu valor \u00e9:\nIntroduci\u00f3n.\nO adxectivo \u00ab cin\u00e9tico\u00bb no nome enerx\u00eda v\u00e9n da antiga palabra grega \u03ba\u03af\u03bd\u03b7\u03c3\u03b9\u03c2 \"kin\u0113sis\", que significa \u00abmovemento\u00bb. Os termos \"enerx\u00eda cin\u00e9tica\" e \"traballo\" e os seus significados cient\u00edfico prove\u00f1en do s\u00e9culo XIX.\nO principio da mec\u00e1nica cl\u00e1sica que formula_2 foi desenvolto por primeira vez por Gottfried Leibniz e Daniel Bernoulli, que describe a enerx\u00eda cin\u00e9tica como a \"forza viva\" ou \"vis viva\". Willem 's Gravesande dos Pa\u00edses Baixos proporcionou evidencia experimental desta relaci\u00f3n. Ao caer os pesos de diferentes alturas nun bloque de arxila, Gravesande determinou que a profundidade de penetraci\u00f3n \u00e9 proporcional ao cadrado da velocidade de impacto. \u00c9milie du Ch\u00e2telet reco\u00f1eceu as implicaci\u00f3ns do experimento e publicou unha explicaci\u00f3n.\nOs primeiros co\u00f1ecementos desas ideas poden ser atribu\u00eddos a Gaspard Coriolis que en 1829 publicou un artigo titulado \"Du Calcul de l'Effet des Machines\" esbozando as matem\u00e1ticas da enerx\u00eda cin\u00e9tica. O termo \"enerx\u00eda cin\u00e9tica\" d\u00e9bese a William Thomson m\u00e1is co\u00f1ecido como Lord Kelvin en 1849.\nExisten varias formas de enerx\u00eda como a enerx\u00eda qu\u00edmica, o calor, a radiaci\u00f3n electromagn\u00e9tica, a enerx\u00eda nuclear, as enerx\u00edas gravitacional, el\u00e9ctrica, el\u00e1stica, etc, todas elas poden ser agrupadas en dous tipos: a enerx\u00eda potencial e a enerx\u00eda cin\u00e9tica.\nA enerx\u00eda cin\u00e9tica pode ser entendida mellor con exemplos que demostren como esta se transforma doutros tipos de enerx\u00eda e a outros tipos de enerx\u00eda. Por exemplo un ciclista quere usar a enerx\u00eda qu\u00edmica para tomar que lle proporcionou a s\u00faa comida para acelerar a s\u00faa bicicleta a unha velocidade elixida. A s\u00faa velocidade pode manterse sen moito traballo, excepto pola resistencia aerodin\u00e1mica e a fricci\u00f3n mec\u00e1nica. A enerx\u00eda qu\u00edmica \u00e9 convertida nunha enerx\u00eda de movemento, co\u00f1ecida como enerx\u00eda cin\u00e9tica, pero o proceso non \u00e9 completamente eficiente xa que o ciclista tam\u00e9n produce calor.\nA enerx\u00eda cin\u00e9tica en movemento da bicicleta e o ciclista poden converterse noutras formas. Por exemplo, o ciclista pode atopar unha costa o suficientemente alta para subir, as\u00ed que debe cargar a bicicleta ata a cima. A enerx\u00eda cin\u00e9tica ata o de agora usada converteuse en enerx\u00eda potencial gravitatoria que pode liberarse lanz\u00e1ndose costa abaixo polo outro lado do outeiro. Alternativamente o ciclista pode conectar unha d\u00ednamo a unha das s\u00faas rodas e as\u00ed xerar enerx\u00eda el\u00e9ctrica no descenso. A bicicleta poder\u00eda estar a viaxar m\u00e1is amodo no final do outeiro porque moita desa enerx\u00eda foi desviada en facer enerx\u00eda el\u00e9ctrica. Outra posibilidade poder\u00eda ser que o ciclista aplique os seus freos e nese caso a enerx\u00eda cin\u00e9tica estar\u00edase a disipar a trav\u00e9s da fricci\u00f3n en enerx\u00eda cal\u00f3rica.\nComo calquera magnitude f\u00edsica que sexa funci\u00f3n da velocidade, a enerx\u00eda cin\u00e9tica dun obxecto non s\u00f3 depende da natureza interna dese obxecto, tam\u00e9n depende da relaci\u00f3n entre o obxecto e o observador (en f\u00edsica un observador \u00e9 formalmente definido por unha clase particular de sistema de coordenadas chamado \"sistema inercial de referencia\"). Magnitudes f\u00edsicas como esta son chamadas \"invariantes\". A enerx\u00eda cin\u00e9tica esta co-localizada co obxecto e atribu\u00eddo a ese campo gravitacional.\nO c\u00e1lculo da enerx\u00eda cin\u00e9tica real\u00edzase de diferentes formas segundo \u00fasese a mec\u00e1nica cl\u00e1sica, a mec\u00e1nica relativista ou a mec\u00e1nica cu\u00e1ntica. O modo correcto de calcular a enerx\u00eda cin\u00e9tica dun sistema depende do seu tama\u00f1o, e a velocidade das part\u00edculas que o forman. As\u00ed, se o obxecto m\u00f3vese a unha velocidade moito m\u00e1is baixa que a velocidade da luz, a mec\u00e1nica cl\u00e1sica de Newton ser\u00e1 suficiente para os c\u00e1lculos; pero se a velocidade \u00e9 pr\u00f3xima \u00e1 velocidade da luz, a teor\u00eda da relatividade empeza a mostrar diferenzas significativas no resultado e deber\u00eda ser usada. Se o tama\u00f1o do obxecto \u00e9 m\u00e1is pequeno, \u00e9 dicir, de nivel sub-at\u00f3mico, a mec\u00e1nica cu\u00e1ntica \u00e9 m\u00e1is apropiada."}
{"id": "1494", "revid": "98629", "url": "https://gl.wikipedia.org/wiki?curid=1494", "title": "Electricidade", "text": "A electricidade \u00e9 un termo xeral que abrange unha variedade de fen\u00f3menos resultantes da presenza e do fluxo de carga el\u00e9ctrica. Estes incl\u00faen moitos fen\u00f3menos facilmente reco\u00f1ecibles, tales como o relampo, a electricidade est\u00e1tica, e as correntes el\u00e9ctricas dos cableados. Al\u00e9n diso, \u00e9 a propiedade da materia que se basea no movemento das cargas el\u00e9ctricas que produce un desequilibrio entre as mesmas. Est\u00e1 vinculada polo tanto co estado dos \u00e1tomos do material considerado. Constit\u00fae un dos xeitos en que se pode manifestar a enerx\u00eda, e d\u00e1 lugar a m\u00faltiples fen\u00f3menos de toda \u00edndole (calor\u00edficos, mec\u00e1nicos, luminosos...). Os fen\u00f3menos el\u00e9ctricos est\u00e1n inclu\u00eddos, xunto cos magn\u00e9ticos, no campo do electromagnetismo.\nDise que un material \u00e9 electricamente neutro cando as cargas est\u00e1n presentes no seu interior en cantidades iguais. Ent\u00f3n non manifesta caracter\u00edsticas el\u00e9ctricas a nivel macrosc\u00f3pico. At\u00f3pase en estado positivo cando hai diferenza entre o n\u00famero de prot\u00f3ns e de electr\u00f3ns, tendo m\u00e1is cargas positivas (prot\u00f3ns) por perda de electr\u00f3ns, e negativo cando os electr\u00f3ns aparecen en maior cantidade por telos ga\u00f1ado o material.\nEstes estados dan lugar \u00e1 s\u00faa vez \u00e1 aparici\u00f3n de forzas el\u00e9ctricas atraentes ou repulsivas, dependendo do signo dunhas e outras cargas: cargas de igual signo rep\u00e9lense e cargas de distinto signo atr\u00e1ense. A intensidade destas forzas \u00e9 maior que a das forzas gravitatorias e p\u00f3dense crear \u00e1 vontade mediante distribuci\u00f3ns axeitadas de carga, que dan lugar \u00e1 aparici\u00f3n dun campo el\u00e9ctrico \u00f3 seu arredor o que produce a interacci\u00f3n antedita se outra carga se mete en dito campo. A extensi\u00f3n de ditos campos \u00e9 ilimitada, pois pola lei de Coulomb o campo abrangue ata o infinito, se ben non se considera en xeral as\u00ed debido \u00e1 pouca intensidade do campo cando nos afastamos moito da carga que o produce, e tam\u00e9n debido a que se mestura (comp\u00f3n) con outros campos. O libre desprazamento de electr\u00f3ns no interior do material (por ex.,un metal) provoca a aparici\u00f3n da denominada corrente el\u00e9ctrica, orixe de efectos f\u00edsicos como o chamado \"efecto Joule\" (cal\u00f3rico), a electr\u00f3lise (qu\u00edmico) ou a induci\u00f3n magn\u00e9tica (magn\u00e9tico).\nO transporte da corrente el\u00e9ctrica pode ser -en funci\u00f3n da s\u00faa propagaci\u00f3n- alternado (corrente alterna) ou continuo (corrente continua), consider\u00e1ndose xeralmente no interior dun metal a\u00ednda que tam\u00e9n \u00e9 posible, en condici\u00f3ns axeitadas, que o faga no interior dun gas e dunha disoluci\u00f3n. A s\u00faa xeraci\u00f3n p\u00f3dese levar a cabo de moitos xeitos, por ex., mediante o fregado de corpos ou pola compresi\u00f3n de certos materiais -como por ex., o cuarzo (piezoelectricidade)- ou grazas \u00e1 diferenza de temperatura de dous corpos unidos mediante unha soldadura (termoelectricidade, efecto de Seebeck), por medio de reacci\u00f3ns qu\u00edmicas (pilas ou acumuladores) ou por causa da induci\u00f3n electromagn\u00e9tica (d\u00ednamos e alternadores); este \u00faltimo \u00e9 o procedemento m\u00e1is utilizado en procesos industriais. Existe ademais unha \u00edntima relaci\u00f3n entre a corrente el\u00e9ctrica e o campo electromagn\u00e9tico, porque debido \u00e1 presenza de cargas en movemento a corrente xera o campo e a variaci\u00f3n deste \u00faltimo, a aparici\u00f3n dunha corrente el\u00e9ctrica (induci\u00f3n electromagn\u00e9tica). A conxunci\u00f3n dos campos, o el\u00e9ctrico e o magn\u00e9tico, \u00e9 a orixe do campo electromagn\u00e9tico, de estudar o cal se ocupa o electromagnetismo. Consid\u00e9ranse diversas manifestaci\u00f3ns da electricidade:\nHistoria da electricidade.\nO fen\u00f3meno da electricidade foi estudado desde a antig\u00fcidade, mais o seu estudo cient\u00edfico sistem\u00e1tico iniciouse nos s\u00e9culos XVII e XVIII. A finais do s\u00e9culo XIX os enxe\u00f1eiros lograron aproveitala para uso dom\u00e9stico e industrial. A r\u00e1pida expansi\u00f3n da tecnolox\u00eda el\u00e9ctrica converteuna en piar b\u00e1sico da sociedade industrial moderna.\nMoito tempo antes de que existira alg\u00fan co\u00f1ecemento sobre a electricidade, a humanidade era consciente das descargas el\u00e9ctricas producidas por peixes el\u00e9ctricos. En textos do Antigo Exipto que datan do refer\u00edanse a estes peixes como \u201cos tronadores do Nilo\u201d, descritos como os \u201cprotectores\u201d dos outros peixes. Posteriormente, os peixes el\u00e9ctricos tam\u00e9n foron descritos polos romanos, gregos, \u00e1rabes naturalistas e f\u00edsicos. Autores antigos como Plinio o Vello ou Escribonio Largo, describiron o efecto de adormecemento das descargas el\u00e9ctricas producidas por peixes el\u00e9ctricos e raias el\u00e9ctricas; ademais, sab\u00edan que estas descargas pod\u00edan transmitirse por materias condutoras. Os pacientes que sufr\u00edan de enfermidades como a gota e a dor de cabeza trat\u00e1banse con peixes el\u00e9ctricos coa esperanza de que a forte sacudida puidera curalos. Posiblemente o primeiro achegamento ao estudo do raio e a s\u00faa relaci\u00f3n coa electricidade, atrib\u00faese aos \u00e1rabes, que antes do s\u00e9culo XV ti\u00f1an a palabra \u00e1rabe para raio (\"raad\") aplicado ao raio el\u00e9ctrico.\nEn culturas antigas do mediterr\u00e1neo sab\u00edan de certos obxectos, como unha barra de \u00e1mbar, que se pod\u00edan fretar con la ou pel e pod\u00eda atraer obxectos livi\u00e1ns como plumas. Polo ano Tales de Mileto fixo unha serie de observaci\u00f3ns sobre a electricidade est\u00e1tica, onde creu que a fricci\u00f3n dotaba de magnetismo ao \u00e1mbar, ao contrario que minerais como a magnetita, que non necesitaban fretarse. Tales equivocouse ao crer que a atracci\u00f3n era producida por un campo magn\u00e9tico, a\u00ednda que hai unha relaci\u00f3n entre o magnetismo e a electricidade, como probar\u00eda a ciencia m\u00e1is tarde. Segundo unha controvertida teor\u00eda, os partos poder\u00edan ter co\u00f1ecido a electrodeposici\u00f3n, base\u00e1ndose no descubrimento en 1936 da bater\u00eda de Bagdad, similar a unha cela voltaica, a\u00ednda que \u00e9 moi dubidoso se o artefacto era de natureza el\u00e9ctrica.\nMentres a electricidade se consideraba a\u00ednda pouco m\u00e1is que un espect\u00e1culo de sal\u00f3n no s\u00e9culo XVII, William Gilbert realizou unha coidadosa investigaci\u00f3n da electricidade e o magnetismo, diferenciando o efecto producido por anacos de magnetita, da electricidade est\u00e1tica producida ao fretar \u00e1mbar. Ademais, acu\u00f1ou o termo neolatino \"electricus\" (que \u00e1 s\u00faa vez prov\u00e9n de \"\u03ae\u03bb\u03b5\u03ba\u03c4\u03c1\u03bf\u03bd\" [\"elektron\"], a palabra grega para \u00e1mbar) para referirse \u00e1 propiedade de atraer pequenos obxectos despois de fretalos. Isto derivou no uso de \"el\u00e9ctrico\" e \"electricidade\", facendo a s\u00faa primeira aparici\u00f3n en 1646 na publicaci\u00f3n \"Pseudodoxia Epidemica\" de Thomas Browne.\nPosteriormente, fix\u00e9ronse novas aproximaci\u00f3ns cient\u00edficas ao fen\u00f3meno no s\u00e9culo XVIII por investigadores sistem\u00e1ticos como Henry Cavendish, Du Fay, van Musschenbroek e Watson. Estas observaci\u00f3ns empezan a dar os seus froitos con Galvani, Volta, Coulomb e Franklin, e, xa a comezos do s\u00e9culo XIX, con Amp\u00e8re, Faraday e Ohm. Non obstante, a formulaci\u00f3n dunha teor\u00eda que unificara a electricidade co magnetismo como d\u00faas manifestaci\u00f3ns dun mesmo fen\u00f3meno non chegou at\u00e9 as ecuaci\u00f3ns de Maxwell en 1865.\nOs desenvolvementos tecnol\u00f3xicos que produciron a primeira revoluci\u00f3n industrial non fixeron uso da electricidade. A s\u00faa primeira aplicaci\u00f3n pr\u00e1ctica xeneralizada foi o tel\u00e9grafo el\u00e9ctrico de Samuel Morse (1833), que revolucionou as telecomunicaci\u00f3ns. A xeraci\u00f3n de electricidade industrialmente empezou cando, a finais do s\u00e9culo XIX, se espallou a iluminaci\u00f3n el\u00e9ctrica das r\u00faas e casas. A crecente sucesi\u00f3n de aplicaci\u00f3ns que esta forma de enerx\u00eda produciu fixo da electricidade unha das principais forzas motrices da segunda revoluci\u00f3n industrial. Este foi un tempo de grandes inventores, como Gramme, Westinghouse, von Siemens ou Alexander Graham Bell. Entre eles destacaron Nikola Tesla e Thomas Alva Edison, cunha revolucionaria maneira de entender a relaci\u00f3n entre investigaci\u00f3n e mercado capitalista que converteu a innovaci\u00f3n tecnol\u00f3xica nunha actividade industrial. Desta guerra das correntes, corrente continua vs corrente alterna, ga\u00f1ar\u00eda Tesla co seu sistema trif\u00e1sico, o que se usa actualmente.\nConceptos.\nCarga el\u00e9ctrica.\nA carga el\u00e9ctrica \u00e9 unha propiedade da materia que se manifesta mediante forzas de atracci\u00f3n e repulsi\u00f3n. A carga orix\u00ednase no \u00e1tomo, que est\u00e1 composto de part\u00edculas subat\u00f3micas cargadas como o electr\u00f3n e o prot\u00f3n. A carga pode transferirse entre os corpos por contacto directo, ou mediante un material condutor, xeralmente met\u00e1lico. O termo electricidade est\u00e1tica fai referencia \u00e1 presenza de carga nun corpo, xeralmente causada por dous materiais distintos que se fretan entre si, transfer\u00edndose carga dun ao outro.\nA presenza de carga d\u00e1 lugar \u00e1 forza electromagn\u00e9tica: unha carga exerce unha forza sobre as outras, un efecto que era co\u00f1ecido na antig\u00fcidade, pero non comprendido. Unha b\u00f3la lixeira, suspendida dun f\u00edo, pod\u00eda cargarse co contacto dunha barra de vidro cargada previamente por fricci\u00f3n cun tecido. Viuse que se unha b\u00f3la similar se cargaba coa mesma barra de vidro, se repel\u00edan entre si. Este fen\u00f3meno foi investigado a finais do s\u00e9culo XVIII por Charles-Augustin de Coulomb, quen deduciu que a carga se manifesta de d\u00faas formas opostas.\nEste descubrimento trouxo o co\u00f1ecido axioma \"obxectos coa mesma polaridade rep\u00e9lense e con diferente polaridade atr\u00e1ense\".\nA forza act\u00faa nas part\u00edculas cargadas entre si, e ademais a carga ten inclinaci\u00f3n a estenderse sobre unha superficie condutora. A magnitude da forza electromagn\u00e9tica, xa sexa atractiva ou repulsiva, expr\u00e9sase pola lei de Coulomb, que relaciona a forza co produto das cargas e ten unha relaci\u00f3n inversa ao cadrado da distancia entre elas. A forza electromagn\u00e9tica \u00e9 moi forte, a segunda despois da interacci\u00f3n nuclear forte, coa diferenza de que esa forza opera sobre todas as distancias. En comparaci\u00f3n coa d\u00e9bil forza gravitacional, a forza electromagn\u00e9tica que afasta dous electr\u00f3ns \u00e9 1042 veces m\u00e1is grande que a atracci\u00f3n gravitatoria que os une.\nAs cargas dos electr\u00f3ns e dos prot\u00f3ns ten signos contrarios, ademais unha carga pode expresarse como positiva ou negativa. Por convenci\u00f3n, a carga que te\u00f1en os electr\u00f3ns as\u00famese como negativa e a dos prot\u00f3ns, como positiva, un costume que empezou cos traballos de Benjamin Franklin. A cantidade de carga repres\u00e9ntase co s\u00edmbolo \"Q\" e expr\u00e9sase en culombios, con s\u00edmbolo C. Os electr\u00f3ns te\u00f1en a mesma carga de aproximadamente -1.6022\u00d710\u221219 C. O prot\u00f3n ten unha carga que \u00e9 igual e oposta, +1.6022\u00d710\u221219 C. A carga non s\u00f3 est\u00e1 presente na materia, sen\u00f3n tam\u00e9n pola antimateria, cada antipart\u00edcula ten unha carga igual e oposta \u00e1 s\u00faa correspondente part\u00edcula.\nA carga pode medirse de diferentes xeitos, un instrumento moi antigo \u00e9 o electroscopio, que a\u00ednda se usa para demostraci\u00f3ns nas escolas, agora superado polo electr\u00f3metro electr\u00f3nico.\nCorrente el\u00e9ctrica.\nA corrente el\u00e9ctrica \u00e9 o movemento de cargas el\u00e9ctricas. Esta pode estar producida por calquera part\u00edcula cargada electricamente en movemento; o m\u00e1is frecuente \u00e9 que sexan electr\u00f3ns, pero calquera outra carga en movemento se pode definir como corrente. Segundo o Sistema Internacional, a intensidade dunha corrente el\u00e9ctrica m\u00eddese en amperios, de s\u00edmbolo A.\nHistoricamente, a corrente el\u00e9ctrica definiuse como un fluxo de cargas positivas e fixouse o seu sentido convencional de circulaci\u00f3n dirixindo o fluxo de cargas desde o polo positivo ao negativo. M\u00e1is adiante observouse que nos metais, os portadores de carga son electr\u00f3ns, con carga negativa, e que se desprazan en sentido contrario ao convencional. Certamente \u00e9 que, dependendo das condici\u00f3ns, unha corrente el\u00e9ctrica pode consistir nun fluxo de part\u00edculas cargadas nunha direcci\u00f3n, ou incluso en ambas direcci\u00f3ns ao mesmo tempo. Mais faise normalmente uso da convenci\u00f3n positivo-negativo para simplificar esta situaci\u00f3n.\nO proceso polo cal a corrente el\u00e9ctrica circula por un material ch\u00e1mase conduci\u00f3n el\u00e9ctrica, e a s\u00faa natureza var\u00eda segundo as part\u00edculas cargadas e o material polo cal est\u00e1n circulando. Son exemplos de correntes el\u00e9ctricas a conduci\u00f3n met\u00e1lica, onde os electr\u00f3ns percorren un condutor el\u00e9ctrico, como o metal, e a electr\u00f3lise, onde os i\u00f3ns (\u00e1tomos cargados) fl\u00faen a trav\u00e9s de l\u00edquidos. Mentres que as part\u00edculas poden moverse moi amodo, algunhas veces cunha velocidade media de deriva de s\u00f3 fracci\u00f3ns de mil\u00edmetro por segundo, o campo el\u00e9ctrico que as controla prop\u00e1gase case \u00e1 velocidade da luz, permitindo que os sinais el\u00e9ctricos se transmitan velozmente polos cables.\nA corrente produce moitos efectos visibles, feitos que foron presenciados ao longo da historia. En 1800, Nicholson e Carlisle descubriron que a auga pod\u00eda descompo\u00f1erse con corrente dunha pila voltaica nun proceso que se co\u00f1ece como electr\u00f3lise; traballo que posteriormente foi ampliado por Michael Faraday en 1833. A corrente a trav\u00e9s dunha resistencia el\u00e9ctrica produce un aumento da temperatura, un efecto que James Prescott Joule estudou matematicamente en 1840 (ver efecto Joule).\nCampo el\u00e9ctrico.\nO concepto de campo el\u00e9ctrico foi introducido por Michael Faraday a principios do s\u00e9culo XIX. Un campo el\u00e9ctrico orix\u00ednase a partir dun corpo cargado e est\u00e9ndese polo espazo que o circunda, producindo unha forza que exerce sobre outras cargas que est\u00e1n no campo. Un campo el\u00e9ctrico act\u00faa entre d\u00faas cargas de forma moi parecida \u00e1 que act\u00faa o campo gravitatorio sobre d\u00faas masas, e como tal, est\u00e9ndese at\u00e9 o infinito e o seu valor \u00e9 inversamente proporcional ao cadrado da distancia. Con todo, hai unha diferenza importante, a gravidade sempre act\u00faa como atracci\u00f3n, mentres que o campo el\u00e9ctrico pode producir atracci\u00f3n ou repulsi\u00f3n. Se un corpo grande como un planeta non ten carga neta, o campo el\u00e9ctrico a unha distancia determinada \u00e9 cero. Por iso a gravidade \u00e9 a forza dominante no universo, a pesar de ser moito m\u00e1is d\u00e9bil.\nUn campo el\u00e9ctrico var\u00eda no espazo, e a s\u00faa forza en calquera punto def\u00ednese como a forza (por unidade de carga) que se precisa para que unha carga estea inm\u00f3bil nese punto. A carga de ensaio debe de ser insignificante para evitar que o seu propio campo afecte o campo principal e tam\u00e9n debe ser estacionaria para evitar o efecto dos campos magn\u00e9ticos. Como o campo el\u00e9ctrico se define en termos de forza, e unha forza \u00e9 un vector, ent\u00f3n o campo el\u00e9ctrico tam\u00e9n \u00e9 un vector, con magnitude e direcci\u00f3n. Especificamente, \u00e9 un campo vectorial.\nPotencial el\u00e9ctrico.\nO concepto de potencial el\u00e9ctrico ten moita relaci\u00f3n co campo el\u00e9ctrico. Unha carga situada nun campo el\u00e9ctrico experimenta unha forza, e para levar esa carga a ese punto en contra da forza necesitou facer un traballo. O potencial el\u00e9ctrico en calquera punto def\u00ednese como a enerx\u00eda requirida para mover unha carga de ensaio situada no infinito at\u00e9 ese punto. Xeralmente m\u00eddese en voltios, de s\u00edmbolo V, onde un voltio \u00e9 o potencial no que \u00e9 necesario un xulio de traballo para atraer unha carga dun culombio desde o infinito. Esta definici\u00f3n formal de potencial ten unha aplicaci\u00f3n pr\u00e1ctica, a\u00ednda que un concepto m\u00e1is \u00fatil \u00e9 o de diferenza de potencial, e \u00e9 a enerx\u00eda requirida para mover unha carga entre dous puntos espec\u00edficos. O campo el\u00e9ctrico ten a propiedade especial de ser conservativo, \u00e9 dicir, que non importa a traxectoria realizada pola carga; todas as traxectorias entre dous puntos espec\u00edficos consomen a mesma enerx\u00eda, e ademais cun \u00fanico valor de diferenza de potencial.\nElectromagnetismo.\nO electromagnetismo \u00e9 a rama f\u00edsica que estuda os fen\u00f3menos el\u00e9ctricos e magn\u00e9ticos, resolta nunha teor\u00eda alicerzada por Faraday, pero formulada por primeira vez de modo completo por Maxwell. A formulaci\u00f3n consiste en catro ecuaci\u00f3ns diferenciais vectoriais, co\u00f1ecidas como ecuaci\u00f3ns de Maxwell, que relacionan o campo el\u00e9ctrico, o campo magn\u00e9tico e as s\u00faas respectivas fontes materiais: densidade de carga el\u00e9ctrica, corrente el\u00e9ctrica, desprazamento el\u00e9ctrico e corrente de desprazamento.\nA principios do s\u00e9culo XIX \u00d8rsted demostrou cos seus experimentos a relaci\u00f3n dos fen\u00f3menos magn\u00e9ticos e el\u00e9ctricos. A partir desa base Maxwell unificou en 1861 os traballos de f\u00edsicos como Amp\u00e8re, Sturgeon, Henry, Ohm e Faraday, nun conxunto de ecuaci\u00f3ns que describ\u00edan ambos fen\u00f3menos como un s\u00f3, o fen\u00f3meno electromagn\u00e9tico.\nTr\u00e1tase dunha teor\u00eda de campos; as explicaci\u00f3ns e predici\u00f3ns que d\u00e1 bas\u00e9anse en magnitudes f\u00edsicas vectoriais e son dependentes da posici\u00f3n no espazo e do tempo. O electromagnetismo describe os fen\u00f3menos f\u00edsicos macrosc\u00f3picos nos que interve\u00f1en cargas el\u00e9ctricas en repouso e en movemento, val\u00e9ndose para isto de campos el\u00e9ctricos e magn\u00e9ticos e describindo os seus efectos sobre a materia.\nCircu\u00edtos el\u00e9ctricos.\nUn circu\u00edto el\u00e9ctrico \u00e9 unha interconexi\u00f3n de compo\u00f1entes el\u00e9ctricos tales que a carga el\u00e9ctrica discorre por unha traxectoria cerrada, normalmente, con alg\u00fan fin \u00fatil.\nOs compo\u00f1entes dun circu\u00edto el\u00e9ctrico poden ser moi variados, pode ter elementos tales como resistores, capacitores, interruptores, transformadores e electr\u00f3nicos. Os circu\u00edtos electr\u00f3nicos conte\u00f1en compo\u00f1entes activos, normalmente semicondutores, exhibindo un comportamento non linear, que require de an\u00e1lises complexas. Os compo\u00f1entes el\u00e9ctricos m\u00e1is simples son os pasivos e lineares.\nO comportamento dos circu\u00edtos el\u00e9ctricos que conte\u00f1en s\u00f3 resistencias e fontes electromotrices de corrente continua est\u00e1 gobernado polas leis de Kirchhoff. Para estudalos, os circu\u00edtos descomp\u00f3\u00f1ense en mallas, establecendo un sistema de ecuaci\u00f3ns lineares cunha resoluci\u00f3n que brinda os valores das voltaxes e correntes que circulan entre as s\u00faas diferentes partes.\nA resoluci\u00f3n de circu\u00edtos de corrente alterna require a ampliaci\u00f3n do concepto de resistencia el\u00e9ctrica, aplicando a impedancia para inclu\u00edr os comportamentos de bobinas e condensadores. A resoluci\u00f3n destes circu\u00edtos pode facerse con xeneralizaci\u00f3ns das leis de Kirchoff, pero require normalmente de m\u00e9todos matem\u00e1ticos avanzados, como o da transformada de Laplace, para describir os comportamentos transitorios e estacionarios dos mesmos.\nPropiedades el\u00e9ctricas dos materiais.\nA nivel at\u00f3mico.\nA posibilidade de transmitir corrente el\u00e9ctrica nos materiais depende da estrutura e interacci\u00f3n dos \u00e1tomos que os compo\u00f1en. Os \u00e1tomos est\u00e1n constitu\u00eddos por part\u00edculas cargadas positivamente (os prot\u00f3ns), negativamente (os electr\u00f3ns) e neutramente (os neutr\u00f3ns). A conduci\u00f3n el\u00e9ctrica nos condutores, semicondutores e illantes d\u00e9bese aos electr\u00f3ns da \u00f3rbita exterior ou portadores de carga, xa que tanto os electr\u00f3ns interiores como os prot\u00f3ns dos n\u00facleos at\u00f3micos non poden desprazarse con facilidade. Os materiais condutores por excelencia son metais, como o cobre, que usualmente te\u00f1en un \u00fanico electr\u00f3n na \u00faltima capa electr\u00f3nica. Estes electr\u00f3ns poden pasar facilmente a \u00e1tomos contiguos, constitu\u00edndo os electr\u00f3ns libres responsables do fluxo de corrente el\u00e9ctrica.\nOs mecanismos a nivel at\u00f3mico de conduci\u00f3n el\u00e9ctrica son peculiares nos materiais supercondutores e nos l\u00edquidos. Nos primeiros, a moi baixas temperaturas e como consecuencia de fen\u00f3menos cu\u00e1nticos, os electr\u00f3ns non interaccionan cos \u00e1tomos despraz\u00e1ndose con total liberdade (resistividade nula). Nos segundos, como nos electr\u00f3litos das bater\u00edas el\u00e9ctricas, a conduci\u00f3n de corrente \u00e9 producida polo desprazamento de \u00e1tomos ou mol\u00e9culas completas ionizadas de modo positivo ou negativo.\nTodo os materiais baixo campos el\u00e9ctricos sofren, en maior ou menor grao, unha modificaci\u00f3n das distribuci\u00f3ns espaciais relativas das cargas negativas e positivas. Este fen\u00f3meno denom\u00ednase polarizaci\u00f3n el\u00e9ctrica e \u00e9 m\u00e1is notorio nos illantes el\u00e9ctricos debido a que grazas a este fen\u00f3meno imp\u00eddese liberar cargas, polo que non conducen, caracter\u00edstica principal destes materiais.\nCondutividade e resistividade.\nA condutividad el\u00e9ctrica \u00e9 a propiedade dos materiais que cuantifica a facilidade coa que as cargas poden moverse nun material sometido a un campo el\u00e9ctrico. A resistividade \u00e9 unha magnitude inversa \u00e1 condutividade, aludindo ao grao de dificultade que encontran os electr\u00f3ns nos seus desprazamentos, dando unha idea do bo ou mal condutor que \u00e9. Un valor alto de resistividade indica que o material \u00e9 mal condutor mentres que un baixo indicar\u00e1 pois que \u00e9 un bo condutor. Xeralmente a resistividade dos metais aumenta coa temperatura, mentres que a dos semicondutores mingua ante o aumento de temperatura.\nOs materiais clasif\u00edcanse segundo a s\u00faa condutividade el\u00e9ctrica ou resistividade en condutores, diel\u00e9ctricos, semicondutores e supercondutores.\nA condutividade des\u00edgnase coa letra grega sigma min\u00fascula (formula_1) e m\u00eddese en siemens por metro, mentres que a resistividade des\u00edgnase coa letra grega \"rho\" min\u00fascula (\"\u03c1\") e m\u00eddese en ohms por metro (\u03a9\u2022m, \u00e1s veces tam\u00e9n en \u03a9\u2022mm\u00b2/m).\nProduci\u00f3n e usos da electricidade.\nXeraci\u00f3n e transmisi\u00f3n.\nAt\u00e9 a invenci\u00f3n da pila voltaica no s\u00e9culo XVIII (Volta, 1800) non se ti\u00f1a unha fonte viable de electricidade. A pila voltaica (e os seus descendentes modernos, a pila el\u00e9ctrica e a bater\u00eda el\u00e9ctrica), almacenaba enerx\u00eda quimicamente e entreg\u00e1baa de acordo a demanda en forma de enerx\u00eda el\u00e9ctrica. A bater\u00eda \u00e9 unha fonte com\u00fan moi vers\u00e1til que se usa en moitas aplicaci\u00f3ns, mais o seu almacenamento de enerx\u00eda \u00e9 limitado, e unha vez descargada debe ser recargada (ou, no caso da pila, substitu\u00edda). Para unha demanda el\u00e9ctrica moito m\u00e1is grande a enerx\u00eda debe xerarse e ser transmitida continuamente por li\u00f1as de transmisi\u00f3n condutoras.\nXeralmente, a enerx\u00eda el\u00e9ctrica x\u00e9rase mediante xeradores electromec\u00e1nicos movidos polo vapor producido por distintas fontes de enerx\u00eda primarias, ou pola calor xerada por reacci\u00f3ns nucleares, ou doutras fontes como a enerx\u00eda cin\u00e9tica extra\u00edda do vento e da auga. A moderna turbina de vapor inventada por Charles Algernon Parsons en 1884 xera preto do 80 % da enerx\u00eda el\u00e9ctrica no mundo usando unha gran variedade de fontes de enerx\u00eda. Este xerador non ten ning\u00fan parecido ao xerador de disco homopolar de Faraday, a\u00ednda que ambos funcionan baixo o mesmo principio electromagn\u00e9tico, que di que ao mover un campo magn\u00e9tico por un condutor produce unha diferenza de potencial nos seus cabos. A invenci\u00f3n a finais do s\u00e9culo XIX do transformador implicou transmitir a enerx\u00eda el\u00e9ctrica dunha forma m\u00e1is eficiente. A transmisi\u00f3n el\u00e9ctrica eficiente fixo posible xerar electricidade en plantas xeradoras capaces de trasportala a longas distancias, onde fora necesaria.\nDebido a que a enerx\u00eda el\u00e9ctrica non pode ser almacenada facilmente para atender a demanda a unha escala nacional, a maior\u00eda das veces prod\u00facese a mesma cantidade que a que se demanda. Isto require dunha bolsa el\u00e9ctrica que fai predici\u00f3ns da demanda el\u00e9ctrica, e mant\u00e9n unha coordinaci\u00f3n constante das plantas xeradoras. Inda as\u00ed, g\u00e1rdase unha certa reserva de capacidade de xeraci\u00f3n para soportar calquera anomal\u00eda na rede.\nA demanda da electricidade medra rapidamente se unha naci\u00f3n se moderniza e a s\u00faa econom\u00eda se desenvolve. Os Estados Unidos tivo un aumento do 12 % anual da demanda nas tres primeiras d\u00e9cadas do s\u00e9culo XX, taxa de crecemento que \u00e9 similar nas econom\u00edas emerxentes de primeiros do s\u00e9culo XXI como a India ou a China.\nAs preocupaci\u00f3ns medioambientais coa xeraci\u00f3n de enerx\u00eda el\u00e9ctrica fixeron que a produci\u00f3n se dirixa \u00e1s enerx\u00edas renovables, en particular a enerx\u00eda e\u00f3lica, hidr\u00e1ulica e solar fotovoltaica.\nAplicaci\u00f3ns da electricidade.\nA electricidade ten moitas aplicaci\u00f3ns, tanto para uso dom\u00e9stico, industrial, medicinal, de transporte... S\u00f3 por mencionar algunha p\u00f3dese citar a electr\u00f3nica, a electrosoldadura, os motores el\u00e9ctricos, as m\u00e1quinas frigor\u00edficas, o aire acondicionado, os electroim\u00e1ns, as telecomunicaci\u00f3ns, a electroqu\u00edmica, as electrov\u00e1lvulas, a iluminaci\u00f3n e o alumeado, a produci\u00f3n de calor, os electrodom\u00e9sticos, a rob\u00f3tica, os sinais luminosos... Tam\u00e9n se aplica comunmente a induci\u00f3n electromagn\u00e9tica para a construci\u00f3n de motores movidos por enerx\u00eda el\u00e9ctrica, que permiten o funcionamento de innumerables dispositivos.\nElectricidade na natureza.\nMundo inorg\u00e1nico.\nDescargas el\u00e9ctricas atmosf\u00e9ricas.\nO fen\u00f3meno el\u00e9ctrico m\u00e1is com\u00fan do mundo inorg\u00e1nico son as descargas el\u00e9ctricas atmosf\u00e9ricas denominadas raios e relampos. Debido ao rozamento das part\u00edculas de auga ou xeo co aire, prod\u00facese unha crecente separaci\u00f3n de cargas el\u00e9ctricas positivas e negativas nas nubes, separaci\u00f3n que xera campos el\u00e9ctricos. Cando o campo el\u00e9ctrico resultante excede o de ruptura diel\u00e9ctrica do medio, prod\u00facese unha descarga entre d\u00faas partes dunha nube, entre d\u00faas nubes diferentes ou entre a parte inferior dunha nube e a terra. Esta descarga ioniza o ar por quecemento e excita transici\u00f3ns electr\u00f3nicas moleculares. A brusca dilataci\u00f3n do ar xera o trono, mentres que o decaemento dos electr\u00f3ns aos seus niveis de equilibrio xera radiaci\u00f3n electromagn\u00e9tica, luz.\nSon de orixe similar os raios globulares ou o fogo de San Telmo. Este \u00faltimo \u00e9 com\u00fan nos barcos durante as tormentas e \u00e9 similar ao efecto coroa que se produce nalg\u00fans cables de alta tensi\u00f3n.\nO dano que producen os raios nas persoas e instalaci\u00f3ns pode previrse derivando a descarga cara \u00e1 terra, de xeito inocuo, mediante pararraios.\nCampo magn\u00e9tico terrestre.\nA\u00ednda que non se puido verificar experimentalmente, a existencia do campo magn\u00e9tico terrestre d\u00e9bese case seguramente \u00e1 circulaci\u00f3n de cargas no n\u00facleo externo l\u00edquido da Terra. A hip\u00f3tese da s\u00faa orixe en materiais con magnetizaci\u00f3n permanente, como o ferro, parece desmentida pola constataci\u00f3n das inversi\u00f3ns peri\u00f3dicas do seu sentido no transcurso das eras xeol\u00f3xicas, onde o polo norte magn\u00e9tico \u00e9 substitu\u00eddo polo sur e viceversa. Medido en tempos humanos, os polos magn\u00e9ticos son estables, o que permite facer uso do vello trebello chin\u00e9s do comp\u00e1s, para a orientaci\u00f3n no mar e na terra.\nO campo magn\u00e9tico terrestre desv\u00eda as part\u00edculas cargadas provenientes do Sol (vento solar). Cando esas part\u00edculas baten cos \u00e1tomos e mol\u00e9culas de os\u00edxeno e nitr\u00f3xeno da magnetosfera, prod\u00facese un efecto fotoel\u00e9ctrico mediante o cal parte da enerx\u00eda da colisi\u00f3n excita os \u00e1tomos a niveis de enerx\u00eda tales que cando deixan de estar excitados devolven esa enerx\u00eda en forma de luz visible. Este fen\u00f3meno pode observarse a simple vista nas proximidades dos polos, nas auroras polares.\nMundo org\u00e1nico.\nO bioelectromagnetismo (\u00e1s veces denominado parcialmente como bioelectricidade ou biomagnetismo) \u00e9 o fen\u00f3meno biol\u00f3xico presente en todos os seres vivos, inclu\u00eddas todas as plantas, todos os animais, consistente na produci\u00f3n de campos electromagn\u00e9ticos (manif\u00e9stanse como el\u00e9ctricos ou magn\u00e9ticos) producidos pola materia viva (c\u00e9lulas, tecidos ou organismos). Os exemplos deste fen\u00f3meno incl\u00faen o potencial el\u00e9ctrico das membranas celulares e as correntes el\u00e9ctricas que fl\u00faen en nervios e m\u00fasculos como consecuencia do seu potencial de acci\u00f3n. Non debe confundirse coa bioelectromagn\u00e9tica, que se ocupa dos efectos que produce unha fonte externa de electromagnetismo sobre os organismos vivos.\nImpulso nervioso.\nO fen\u00f3meno de excitaci\u00f3n dos m\u00fasculos das patas dunha ra, visto por Galvani no s\u00e9culo XVIII, puxo en evidencia a importancia dos fen\u00f3menos el\u00e9ctricos nos organismos viventes. A\u00ednda que inicialmente se supuxo que se trataba dunha clase especial de electricidade, verificouse gradualmente que estaban en xogo as cargas el\u00e9ctricas normais da f\u00edsica. Nos organismos con sistema nervioso as neuronas son as canles polas que se trasmiten aos m\u00fasculos os sinais que mandan a s\u00faa contracci\u00f3n e relaxaci\u00f3n. As neuronas tam\u00e9n transmiten ao cerebro os sinais dos \u00f3rganos internos, da pel e dos transdutores que son os \u00f3rganos dos sentidos, sinais como dor, calor, textura, presi\u00f3n, imaxes, sons, ulidos e sabores. Os mecanismos de propagaci\u00f3n dos sinais polas neuronas son moi diferentes aos dos da conduci\u00f3n de electr\u00f3ns polos cables el\u00e9ctricos. Consisten na modificaci\u00f3n da concentraci\u00f3n de i\u00f3ns de sodio e de potasio a ambos lados dunha membrana celular, xer\u00e1ndose as\u00ed diferenzas de potencial, variables ao longo do interior da neurona, que var\u00edan no tempo, propag\u00e1ndose dun extremo ao outro da neurona a gran velocidade.\nUso biol\u00f3xico.\nMoitos peixes e uns poucos mam\u00edferos te\u00f1en a capacidade de detectar a variaci\u00f3n dos campos el\u00e9ctricos nos que est\u00e1n inmersos, entre os que se contan os tele\u00f3steos, as raias e os ornitorrincos. Esta detecci\u00f3n \u00e9 feita por neuronas especializadas chamadas neuromastos, que nos ximn\u00f3tidos se atopan na li\u00f1a lateral do peixe.\nA localizaci\u00f3n por medios el\u00e9ctricos (electrorrecepci\u00f3n) pode ser pasiva ou activa. Na localizaci\u00f3n pasiva o animal s\u00f3 detecta a variaci\u00f3n dos campos el\u00e9ctricos circundantes, pero non os xera. Os \"peixes pouco el\u00e9ctricos\" son capaces de xerar campos el\u00e9ctricos d\u00e9biles grazas a \u00f3rganos e circu\u00edtos especiais de neuronas, cunha \u00fanica funci\u00f3n que \u00e9 detectar variaci\u00f3ns da contorna e comunicarse cos outros membros da s\u00faa especie. As voltaxes xeradas son inferiores a 1\u00a0V e as caracter\u00edsticas dos sistemas de detecci\u00f3n e control var\u00edan grandemente de especie a especie.\nAlg\u00fans peixes, como as angu\u00edas e as raias el\u00e9ctricas son capaces de producir grandes descargas el\u00e9ctricas para defenderse ou atacar; son os chamados peixes el\u00e9ctricos. Estes peixes, tam\u00e9n chamados \u00abpeixes fortemente el\u00e9ctricos\u00bb, poden xerar voltaxes de at\u00e9 2000\u00a0V e correntes superiores a 1\u00a0A. Entre os peixes el\u00e9ctricos c\u00f3ntanse os \"Apteronotidae\", \"Gymnotidae\", \"Electrophoridae\", \"Hypopomidae\", \"Rhamphichthyidae\", \"Sternopygidae\", \"Gymnarchidae\", \"Mormyridae\" e \"Malapteruridae\"."}
{"id": "1496", "revid": "89787", "url": "https://gl.wikipedia.org/wiki?curid=1496", "title": "Ebonita", "text": "A ebonita \u00e9 unha resina sint\u00e9tica de natureza pl\u00e1stica, como o PVC, o polietileno e o PET, rica en xofre (aproximadamente o 20 ou o 30% da s\u00faa composici\u00f3n) e aceite de li\u00f1aza. Foi inventada a partir da contribuci\u00f3n concomitante, por\u00e9n en separado, de cient\u00edficos estadounidenses e brit\u00e1nicos durante a d\u00e9cada de 1830, tendo sido Charles Goodyear o primeiro en sintetizala do xeito como a co\u00f1ecemos hoxe, a trav\u00e9s da aplicaci\u00f3n do processo de vulcanizaci\u00f3n de caucho natural. En 1851, el usou \u00f3xido de zinc como recheo. Hoxe obtense a partir de varios cauchos sint\u00e9ticos. \u00c9 co\u00f1ecida popularmente como \"caucho duro\" e foi chamada polo nome de \"vulcanita\", durante o s\u00e9culo XIX, por causa do seu proceso de fabricaci\u00f3n. Como proposta da utilizaci\u00f3n deste materialen troques do \u00e9bano ga\u00f1ou o nome que ten hoxe e o termo vulcanita pasou a ser empregado para o mineral.\n\u00c9 utilizada na industria para unha gran variedade de produtos que requiren durabilidade como birlos, o caucho presente nos coches, palletas para instrumentos de vento, peites, plumas estilogr\u00e1ficas, tubaxes, bot\u00f3ns, xoiar\u00eda e como illamento el\u00e9ctrico."}
{"id": "1500", "revid": "23204", "url": "https://gl.wikipedia.org/wiki?curid=1500", "title": "Sala", "text": "Sala p\u00f3dese referir a:"}
{"id": "1503", "revid": "23204", "url": "https://gl.wikipedia.org/wiki?curid=1503", "title": "Pavia", "text": "\"Este artigo trata sobre unha vila, para o froito v\u00e9xase artigo pexego.\"\nPavia (en italiano \"Pavia)\" \u00e9 unha cidade do suroeste da Lombard\u00eda, no norte de Italia, \u00e9 cruzada polo r\u00edo Ticino (durante a \u00e9poca romana cham\u00e1base \"Ticinum\"), un pouco ao norte da confluencia co r\u00edo Po. \u00c9 capital da provincia de Pavia e en 2001 contaba con 71.074 habitantes. A provincia de Pavia ded\u00edcase sobre todo \u00e1 agricultura (vi\u00f1o, arroz e cereais). As industrias son escasas e est\u00e1n localizadas nos suburbios da cidade.\nFoi capital do reino longobardo. Desde a Idade Media foi sede dunha das universidades m\u00e1is antigas de Italia. A cidade estivo fortificada at\u00e9 1842, cando os basti\u00f3ns se transformaron en r\u00faas e xard\u00edns p\u00fablicos. Por\u00e9n, gran parte dos muros ficou en p\u00e9 at\u00e9 1901, cando foron derrubados para constru\u00edr a estrada de circunvalaci\u00f3n."}
{"id": "1504", "revid": "98629", "url": "https://gl.wikipedia.org/wiki?curid=1504", "title": "Italia", "text": "Italia () (), oficialmente Rep\u00fablica Italiana () (en italiano: \"Repubblica Italiana\"), \u00e9 unha rep\u00fablica parlamentaria cuxo territorio est\u00e1 en Europa meridional (99,97%) e no norte de \u00c1frica (0,03%). O territorio europeo conf\u00f3rmano a maior parte da pen\u00ednsula It\u00e1lica, o val do r\u00edo Po e d\u00faas grandes illas no mar Mediterr\u00e1neo: Sicilia e Sarde\u00f1a. O territorio africano f\u00f3rmano as pequenas illas de Lampedusa, Lampione e Pantelaria.\nNo norte est\u00e1 flanqueado polo arco alpino onde limita, de leste a oeste, con Eslovenia, Austria, Su\u00edza e Francia. O resto do territorio est\u00e1 circundado polos mares L\u00edgur, Tirreno, X\u00f3nico e Adri\u00e1tico. Os pequenos estados da Cidade do Vaticano e San Marino son enclaves dentro do territorio italiano. \u00c1 s\u00faa vez Campione d'Italia \u00e9 un concello italiano que forma un pequeno enclave en territorio su\u00edzo. A superficie total \u00e9 de 301.340\u00a0km2, cunha poboaci\u00f3n de 60,8 mill\u00f3ns de habitantes. A s\u00faa capital desde os tempos do Imperio romano \u00e9 Roma, e foi durante s\u00e9culos o centro pol\u00edtico e cultural da civilizaci\u00f3n occidental.\nTen sido o fogar de moitas culturas europeas coma a civilizaci\u00f3n de Nuraga, os etruscos, os gregos e os romanos. Despois da ca\u00edda do Imperio Romano de Occidente, a Italia medieval foi invadida e sometida \u00e1 dominaci\u00f3n de pobos xerm\u00e1nicos coma os ostrogodos, os longobardos e os normandos. Isto non impediu que a Pen\u00ednsula, coa revitalizaci\u00f3n comercial das comunas medievais, chegara a se-lo berce do capitalismo. No s\u00e9culo XV, coa difusi\u00f3n do Renacemento por toda Europa, conv\u00e9rtese no centro cultural do mundo occidental; mais despois das guerras do s\u00e9culo XVI cae baixo a soberan\u00eda de potencias estranxeiras, coma Francia, Espa\u00f1a e Austria. Durante o Risorgimento combate pola independencia e pola unidade, ata que en 1861 foi proclamado o Reino de Italia. A ditadura fascista, iniciada en 1922, rematou coa derrota na segunda guerra mundial e a guerra de liberaci\u00f3n. En 1946, logo dun referendo institucional, o Estado italiano conv\u00e9rtese nunha rep\u00fablica parlamentaria regulada pola Constituci\u00f3n de 1948.\nNo 2014 Italia, oitava potencia econ\u00f3mica mundial e cuarta europea, \u00e9 un pa\u00eds cun elevado nivel de vida: o \u00edndice de desenvolvemento humano \u00e9 moi alto, 0,872, e a esperanza de vida \u00e9 de 82,4 anos. \u00c9 membro fundador da Uni\u00f3n Europea, da OTAN, do Consello de Europa e da OCDE; adherido \u00e1 ONU e \u00f3 tratado de Schengen. \u00c9 ademais membro do G7, do G8 e do G20; participa no proxecto Nuclear Sharing da OTAN, \u00e9 unha gran potencia rexional europea, capaz de exercer influencia pol\u00edtica sobre opci\u00f3ns e decisi\u00f3ns de orde extraeuropeo e internacional, e est\u00e1 en novena posici\u00f3n do mundo por gasto militar. En Roma te\u00f1en a s\u00faa sede numerosas organizaci\u00f3ns internacionais coma a Organizaci\u00f3n para a Agricultura e a Alimentaci\u00f3n, o Fondo Internacional de Desenvolvemento Agr\u00edcola, o Glocal Forum ou o Programa Mundial de Alimentos.\nItalia pos\u00fae o maior n\u00famero de sitios declarados patrimonio da Humanidade pola UNESCO. \u00c9 o quinto pa\u00eds do mundo e terceiro da Uni\u00f3n Europea que m\u00e1is turistas recibe por ano, sendo Roma a terceira cidade m\u00e1is visitada. Outras cidades importantes son Mil\u00e1n, centro industrial e finaceiro, e, segundo o \"Global Language Monitor\", a capital da Moda; Tur\u00edn, centro da industria automobil\u00edstica e do dese\u00f1o industrial, Bolo\u00f1a, coa universidade m\u00e1is antiga do mundo; as cidades hist\u00f3ricas de Venecia, Florencia e N\u00e1poles etc.\nHistoria.\nO nome \"Italia\" v\u00e9n da Roma antiga. Os romanos chamaban ao sur da pen\u00ednsula italiana de \"Italia\", que significa \"terra de bois\" ou \"terra de pastos\".\nItalia influenciou bastante o desenvolvemento cultural e social de toda a Europa mediterr\u00e1nea, e sobre toda a cultura europea. Importantes culturas e civilizaci\u00f3ns existiron desde tempos prehist\u00f3ricos, tales como a civilizaci\u00f3n etrusca, que dominaron esta parte do mundo durante s\u00e9culos, e especialmente o Imperio Romano, que estendeu os seus l\u00edmites sobre a maior parte do continente europeo, o norte da \u00c1frica e o Oriente Medio.\nDespois da ca\u00edda do Imperio Romano de Occidente en 476, a provincia italiana foi gobernada por unha serie de reis b\u00e1rbaros, ata o s\u00e9culo VI, cando os Estados Papais foron creados, coa capital en Roma, baixo o comando da Igrexa cat\u00f3lica En 776, a Lombard\u00eda foi conquistada por Carlomagno, que foi coroado emperador da Lombard\u00eda e do Sacro Imperio Romano Xerm\u00e1nico en 800, polo papa Le\u00f3n III.\nA partir do s\u00e9culo X, as cidades do norte da actual Italia pasaron a ficar m\u00e1is independentes entre si, torn\u00e1ndose centros econ\u00f3micos e pol\u00edticos importantes. Elas tornar\u00edanse cidades-estado, ao longo da Idade Media e do Renacemento, e exercer\u00edan grande influencia sobre o panorama cultural e econ\u00f3mico do continente europeo. San Marino \u00e9 un vestixio desas cidades-estado.\nA Italia tornouse unha naci\u00f3n unida o 17 de marzo de 1861, cando a maior parte das cidades-estado foron unidas sobre o comando do Rei V\u00edtor Manuel II, do Piemonte. Os arquitectos da Unificaci\u00f3n italiana foron o Conde de Cavour, o ministro-xefe de Vitor Manuel, e Giuseppe Garibaldi, un xeneral e heroe italiano. Roma ficar\u00eda baixo o control do Papado por m\u00e1is unha d\u00e9cada ata o 20 de setembro de 1870. O Vaticano \u00e9 un pa\u00eds independente, un enclave totalmente cercado pola cidade de Roma, e un vestixio dos antigos Estados Papais.\nDesde finais do s\u00e9culo XIX, Italia converteuse nunha forza colonial, con colonias en Somalia, Eritrea, Libia e o Dodecaneso.\nO goberno ditatorial de Benito Mussolini, en 1922, culminou cunha alianza coa Alema\u00f1a e mailo Xap\u00f3n, e a consecuente formaci\u00f3n do Eixo, que levar\u00eda \u00e1 derrota italiana na segunda guerra mundial. O 2 de xu\u00f1o de 1946, un referendo resultou na abolici\u00f3n da monarqu\u00eda, e a instalaci\u00f3n dunha rep\u00fablica, que culminou coa adopci\u00f3n dunha nova constituci\u00f3n en 1 de xaneiro de 1948.\nA Italia foi un membro fundador da OTAN, fundada en 4 de abril de 1949, e da Uni\u00f3n Europea, creada entre 1952 e 1958. En 14 de decembro de 1955, Italia tornouse un membro da Organizaci\u00f3n das Naci\u00f3ns Unidas. O pa\u00eds, desde ent\u00f3n, xuntouse \u00e1 crecente unificaci\u00f3n econ\u00f3mica e pol\u00edtica da Europa Occidental. Un exemplo disto foi a introduci\u00f3n do Euro como moeda oficial do pa\u00eds, en 1999, substitu\u00edndo a antiga Lira italiana.\nPol\u00edtica.\nA Constituci\u00f3n italiana de 1948 estableceu un Parlamento bicameral, que consiste nunha C\u00e1mara dos Deputados (\"Camera dei Deputati\") e dun Senado (\"Senato della Repubblica\") ben como un sistema xudiciario; e un sistema executivo composto dun Consello de Ministros (\"Consiglio dei ministri\"), liderado polo primeiro-ministro (\"Presidente del consiglio dei ministri\"). O presidente da rep\u00fablica (\"Presidente della Repubblica\") \u00e9 elixido para mandatos de 7 anos de duraci\u00f3n polo Parlamento, xuntamente cun certo n\u00famero de delegados rexionais. O presidente escolle o primeiro ministro, e este prop\u00f3n os outros ministros, que son aprobados polo presidente. O Consello de Ministros precisan ter apoio (\"Fiducia\" - confianza) de ambas as casas do parlamento.\nOs deputados son elixidos directamente pola poboaci\u00f3n. De acordo coa lexislaci\u00f3n italiana de 1993, Italia ten membros \u00fanicos de cada distrito do pa\u00eds, para 75% dos postos no parlamento. Os outros 25% dos postos parlamentares son distribu\u00eddos regularmente. A C\u00e1mara dos Deputados pos\u00fae oficialmente 630 membros (mais, de feito, son apenas 619 despois das elecci\u00f3ns italianas de 2001). O Senado \u00e9 composto por 315 senadores, electos polo voto popular, ben como expresidentes e outras persoas (non m\u00e1is que cinco), indicadas polo presidente da rep\u00fablica, de acordo con provisi\u00f3ns constitucionais especiais. Ambas as C\u00e1maras de deputados e o Senado son electos para un mandato de no m\u00e1ximo cinco anos de duraci\u00f3n, mais poden ser disolvidas antes ao termo do mandato. As leis poden ser creadas na C\u00e1mara de deputados ou no Senado, e para seren aprobadas, precisan da maior\u00eda en ambas as C\u00e1maras.\nO sistema xudicial italiano bas\u00e9ase nas leis romanas, modificadas polo C\u00f3digo Napole\u00f3nico e outros estatutos engadidos posteriormente. Hai tam\u00e9n unha corte constitucional (\"Corte Costituzionale\"), unha innovaci\u00f3n despois da segunda guerra mundial.\nSubdivisi\u00f3ns.\nItalia est\u00e1 dividida en rexi\u00f3ns, provincias e cidades. As rexi\u00f3ns son as maiores divisi\u00f3ns, cada rexi\u00f3n pos\u00fae unha capital rexional. Por exemplo: Toscana \u00e9 unha rexi\u00f3n e a s\u00faa capital \u00e9 Florencia. Cada rexi\u00f3n est\u00e1 dividida tam\u00e9n en pequenas provincias, cada unha delas tam\u00e9n cunha capital.\nRexi\u00f3ns de Italia:\nItalia est\u00e1 dividida en 20 rexi\u00f3ns. Segue abaixo (do norte \u00f3 sur) as rexi\u00f3ns e as s\u00faas respectivas capitais:\nXeograf\u00eda.\nA maior parte de Italia est\u00e1 localizada na Pen\u00ednsula It\u00e1lica, no continente europeo, e onde dous enclaves independentes est\u00e1n localizados: a Rep\u00fablica de San Marino e mailo Vaticano. As illas de Sicilia e Sarde\u00f1a tam\u00e9n fan parte de Italia.\nItalia limita ao norte con Su\u00edza e con Austria, \u00f3 leste coa Eslovenia, co Mar Adri\u00e1tico (a trav\u00e9s do cal contacta tam\u00e9n coa Croacia, Serbia e Montenegro (antiga Iugoslavia), Albania, e co Mar X\u00f3nico, que a separa de Grecia. Italia limita a sur co Mar Mediterr\u00e1neo (inclu\u00edndo a Canle de Malta que separa a Sicilia de Malta), co Mar Tirreno e co Mar da Liguria (ambos separando o territorio peninsular das illas de Sicilia e Sarde\u00f1a e da illa francesa da C\u00f3rsega). Finalmente, Italia limita ao oeste coa Francia.\nO terreo italiano \u00e9 bastante accidentado, cos Apeninos formando o esqueleto central da pen\u00ednsula. O punto m\u00e1is alto de Italia \u00e9 o Mont Blanc, cos seus 4,810 metros, mais dous volc\u00e1ns est\u00e1n m\u00e1is asociados co pa\u00eds: o Monte Etna, en Sicilia, e o Monte Vesuvio, preto de N\u00e1poles.\nEconom\u00eda.\nItalia ten unha econom\u00eda industrial diversificada cunha renda total e \"per-capita\" m\u00e1is ou menos igual ao da Francia ou do Reino Unido. Esta econom\u00eda capitalista permanece dividida entre un norte industrialmente desenvolvido, dominado por empresas privadas, e un sur agr\u00edcola e menos desenvolvido, cunha taxa de desemprego do 20%. Por comparaci\u00f3n cos veci\u00f1os da Europa Occidental, ten un gran n\u00famero de Pequenas e Medias Empresas PMEs. A maior parte das materias primas necesarias \u00e1 industria e m\u00e1is do 75% da enerx\u00eda son importadas.\nDurante a \u00faltima d\u00e9cada, Italia seguiu unha pol\u00edtica fiscal apertada a fin de cumprir os criterios da Uni\u00f3n Econ\u00f3mica e Monetaria e beneficiouse de taxas de xuros e de inflaci\u00f3n m\u00e1is baixas, levando \u00e1 adhesi\u00f3n ao Euro desde o inicio, en 1999.\nO desenvolvemento econ\u00f3mico de Italia ten vindo a atrasarse en relaci\u00f3n aos seus socios da UE, e o actual goberno puxo en pr\u00e1ctica numerosas reformas de curto prazo destinadas a aumentar a competitividade e o crecemento a longo prazo da econom\u00eda. A pesar diso, ten andado devagar na implementaci\u00f3n de reformas estruturais consideradas necesarias polos economistas neoliberais, como a diminuci\u00f3n dos impostos, a flexibilizaci\u00f3n das leis que rexen o mercado de traballo e a reforma do sistema de pensi\u00f3ns por causa do abrandamento econ\u00f3mico en curso e da oposici\u00f3n dos sindicatos.\nDemograf\u00eda.\nItalia \u00e9 un pa\u00eds altamente urbanizado. As maiores cidades do pa\u00eds son Roma, Mil\u00e1n e N\u00e1poles, cada unha con m\u00e1is dun mill\u00f3n de habitantes. A densidade de poboaci\u00f3n italiana \u00e9 unha das m\u00e1is altas de Europa, con 197 hab./km\u00b2.\nItalia pos\u00fae unha taxa moi baixa de crecemento poboacional anual, unha das m\u00e1is baixas do continente, unha consecuencia de menos fillos por familia. A rexi\u00f3n de Trentino-Tirol do Sur (norte) pos\u00fae a maior taxa de fertilidade, por outro lado as rexi\u00f3ns do Sul ten unha taxa de fertilidade inferior que as rexi\u00f3ns do norte.\nCerca de 98 % da poboaci\u00f3n italiana son descendentes de italianos. Minor\u00edas incl\u00faen alem\u00e1ns que viven na rexi\u00f3n de Trentino-Tirol do Sur, e eslovenos, que viven na rexi\u00f3n de Trieste, ben como descendentes de franceses, que viven na rexi\u00f3n de Val de Aosta.\nDeporte.\nItalia ten unha gran tradici\u00f3n deportiva. En diversos deportes, tanto individuais e en equipo, Italia ten unha boa representaci\u00f3n e moitos \u00e9xitos. O deporte m\u00e1is popular \u00e9 o f\u00fatbol. Baloncesto e voleibol son tam\u00e9n moito populares, cunha rica tradici\u00f3n en ambos. Italia ga\u00f1ou o Mundial de F\u00fatbol Alema\u00f1a 2006, e actualmente \u00e9 a segunda selecci\u00f3n de f\u00fatbol de maior \u00e9xito do mundo, despois do Brasil, vencendo catro Copas do Mundo. Italia tam\u00e9n ten forte tradici\u00f3n no ciclismo, tenis, atletismo, esgrima, deportes de inverno e rugby.\nLingua.\nO italiano \u00e9 unha lingua pertencente ao grupo das linguas romances orientais, da familia das linguas indoeuropeas. En Italia existe un gran n\u00famero de dialectos, cada un dos cales, desde o punto de vista hist\u00f3rico, \u00e9 mesmo unha lingua romance, representando unha evoluci\u00f3n aut\u00f3noma da variedade de lat\u00edn falada en cada rexi\u00f3n. A multitude de dialectos italianos constit\u00fae un grande, a\u00ednda que \u00e1s veces desco\u00f1ecido e denigrado, patrimonio cultural.\nO italiano moderno \u00e9 un dialecto que conseguiu facer carreira, imp\u00f3ndose como lingua oficial dunha \u00e1rea moito m\u00e1is ampla que a orixinaria. Neste caso foi o dialecto florentino, falado en Florencia, o que prevaleceu, non tanto por raz\u00f3ns pol\u00edticas, como por prestixio cultural. O toscano, e o florentino ilustre en particular (enriquecido con pr\u00e9stamos do siciliano, do franc\u00e9s e do lat\u00edn), foi a lingua na que escribiron Dante Alighieri, Francesco Petrarca e Giovanni Boccaccio, considerados tres dos mellores escritores italianos. Naturalmente, era tam\u00e9n a lingua culta da cidade de Florencia, admirada pola s\u00faa prosperidade cultural ao longo dos s\u00e9culos e pola s\u00faa espl\u00e9ndida arquitectura.\nSon cooficiais co italiano, que \u00e9 a lingua oficial do Estado, o alem\u00e1n e o ladino na provincia Aut\u00f3noma de Bolzano e o franc\u00e9s na rexi\u00f3n do Val de Aosta. Tam\u00e9n son reco\u00f1ecidas e protexidas polo Estado e as relativas rexi\u00f3ns as minor\u00edas ling\u00fc\u00edsticas, entre as que cabe destacar o esloveno, o sardo, o friulano e o francoprovenzal. Na illa de Sarde\u00f1a tam\u00e9n se fala un dialecto do catal\u00e1n na localidade de Alghero (en catal\u00e1n Alguer).\nA lingua de sinais italiana (en italiano \"Lingua dei Segni Italiana\"; LIS) \u00e9 a lingua visual dos italiano xordos, cunha poboaci\u00f3n de usuarios estimada entre 80 e 120.000 persoas. Italia non reco\u00f1ece a lingua de sinais como lingua nacional dos xordos, nin como lingua minoritaria: s\u00f3 na rexi\u00f3n do Val de Aosta foi aprobada por unanimidade o reco\u00f1ecemento da lingua de sinais en 2006.\nMoitas linguas rexionais de Italia, ve\u00f1en sendo consideradas erroneamente dialectos do italiano, sendo linguas por si propias. Particularmente nomearemos o piemont\u00e9s, o l\u00edgur ou xenov\u00e9s, o lombardo, o veneciano, o emiliano-roma\u00f1olo, o napolitano e o siciliano."}
{"id": "1513", "revid": "85894", "url": "https://gl.wikipedia.org/wiki?curid=1513", "title": "A Illa de Arousa", "text": "A Illa de Arousa \u00e9 unha illa e concello da provincia de Pontevedra, situada no interior da r\u00eda de Arousa. Segundo o IGE en 2021 ti\u00f1a 4951 habitantes. O seu xentilicio \u00e9 arous\u00e1n/arousana.\nPoboaci\u00f3n.\nA poboaci\u00f3n da Illa de Arousa mantense bastante estable nos \u00faltimos anos sobre os cinco mil habitantes.\nXeograf\u00eda.\nO concello da Illa de Arousa est\u00e1 formado polas illas Arousa (a de maior extensi\u00f3n), Guidoiros e Areoso. \nA illa ten unha superficie de 7\u00a0km\u00b2, acadando a s\u00faa maior altitude no Con do Forno (68 m). Desde setembro de 1985 est\u00e1 unida ao continente por unha ponte de 2\u00a0km.\nAlgunhas das s\u00faas praias son A Area da Secada, A Lavanqueira, O Vao, Camaxe, Carreir\u00f3n, Espi\u00f1eiro e O Cabodeiro.\nA illa ten catro peiraos: O Xufre (onde se comercializa o marisco e o peixe), Cabodeiro, Naval e O Campo. Hai tres paseos mar\u00edtimos: O Campo, O Canti\u00f1o e o que vai do IGAFA (Instituto Galego de Formaci\u00f3n en Acuicultura) \u00e1 Area da Secada. \u00c9 tam\u00e9n de interese tur\u00edstico o faro de Punta Cabalo.\nAs precipitaci\u00f3ns danse en inverno e en outono e en menor cantidade en primavera; no ver\u00e1n as precipitaci\u00f3ns son menores de 50\u00a0mm. En todo o ano danse m\u00e1is de 1000\u00a0mm de choivas e \u00e9 rara a vez que cae algunha nevada en inverno xa que a \u00faltima foi no 1985. As temperaturas medias de inverno son de 10\u00a0\u00b0C e no ver\u00e1n de 21,5\u00a0\u00b0C, con m\u00e1ximas de 40\u00a0\u00b0C en agosto.\nO miradoiro do Santo \u00e9 o punto m\u00e1is alto da illa dende onde se pode contemplar a vila e parte da s\u00faa contorna.\nHistoria.\nA illa xa foi habitada nos primeiros tempos do Paleol\u00edtico (quedando m\u00e1moas na illa Guidoiro Areoso) e na idade de bronce, en \u00e9pocas en que o nivel do mar era m\u00e1is baixo. Da \u00e9poca romana quedan restos dunha vila preto da punta do Naso, e localizouse unha necr\u00f3pole na praia dos Bufos.\nNo ano 912 a metade da illa pasou a pertencer ao mosteiro de San Marti\u00f1o Pinario, da orde de san Bieito, trala doaz\u00f3n do bispo de Iria Sisnando. No ano 929 o rei Afonso IV fundou o mosteiro de San Xi\u00e1n.\nNo s\u00e9culo XII, ante as invasi\u00f3ns dos normandos, o arcebispo Xelm\u00edrez ordenou a construci\u00f3n de naves e torres para protexer a costa, convert\u00e9ndose a illa nun punto de encontro para as tropas.\nA partir de 1845 desenvolveuse a industria de salgado e pesca da sardi\u00f1a, chegando a haber sete factor\u00edas. En 1879 inaugurouse a f\u00e1brica de salgado Goday, a segunda implantada en Galicia.\nTrala divisi\u00f3n territorial de 1833 converteuse en concello, pero en 1873 pasou a formar parte de Vilanova de Arousa, ao que pertenceu at\u00e9 1996 ag\u00e1s entre 1935 e 1945, cando formou parte de Vilagarc\u00eda de Arousa. En 1996 volveu ser concello de seu, logo da presi\u00f3n social da veci\u00f1anza.\nO 7 de outubro de 1934 tivo lugar a Independencia da Illa de Arousa que durou unhas horas.\nO 14 de setembro de 1985 inaugurouse a ponte que une a illa a terra, que dinamizou a econom\u00eda da poboaci\u00f3n. At\u00e9 ent\u00f3n os desprazamentos ti\u00f1an lugar en pequenos barcos.\nTradicionalmente a econom\u00eda estivo baseada na pesca e no marisqueo, pero actualmente est\u00e1 m\u00e1is diversificada.\nA Illa de Arousa na literatura e na cultura popular.\nUn xentilicio popular aplicado \u00f3s veci\u00f1os da Illa de Arousa \u00e9 o de Carcam\u00e1n . Este apelativo xa fora recollido no \"Diccionario Gallego-Castellano\" da Real Academia Galega de 1913 e polo \"Diccionario enciclop\u00e9dico gallego-castellano\" de Eladio Rodr\u00edguez de 1958, que documentan a s\u00faa orixe en Murgu\u00eda . Segundo explican, \"Carcam\u00e1n\" era unha denominaci\u00f3n galega para os contrabandistas e, en 1826, houbo unha partida de contrabandistas italianos que se fixeron fortes na illa, desde a que fac\u00edan incursi\u00f3ns nos lugares veci\u00f1os.\nUn conto \"Finisterre\" da \"Rep\u00fablica dos sonhos\" de N\u00e9lida Pi\u00f1\u00f3n transcorre na illa de Arousa, sobre as vivencias co seu padri\u00f1o arous\u00e1n Ceferino Gondar \nO personaxe de Laura do libro \"O cervo na torre\" de Dar\u00edo Xoh\u00e1n Cabana \u00e9 oriunda da Illa de Arousa, pero ela desco\u00f1ece que a illa desapareceu nunha explosi\u00f3n termonuclear.\nO escritor Valle-Incl\u00e1n pasaba tempadas na illa e afirmou que naceu 'no medio da R\u00eda de Arousa'.\nDesde o ano 1976, celebr\u00e1ronse na illa varios festivais musicais, audiovisuais e de teatro, como o Arousa Folk, o Al\u00e9n Rock, o Atlantic Fest, etc. A obra \"Memorias dun neno labrego\" de C\u00e1ndido Paz\u00f3, baseada no libro de Neira Vilas, foi estreada na illa. \nLugares da Illa de Arousa.\nPara unha lista completa de todos os lugares do concello da Illa de Arousa vexa: Lugares da Illa de Arousa."}
{"id": "1514", "revid": "98629", "url": "https://gl.wikipedia.org/wiki?curid=1514", "title": "Illa", "text": "Unha illa ou insua \u00e9 unha extensi\u00f3n de terra rodeada de auga por todas partes, tanto sexa nun mar, nun lago ou mesmo nun r\u00edo.\nCaracter\u00edsticas.\nTanto \"illa\" como \"insua\" proceden do lat\u00edn \"insula\", orixe tam\u00e9n do adxectivo correspondente: insular. Un grupo de illas m\u00e1is ou menos pr\u00f3ximas constit\u00faen un arquip\u00e9lago. A noci\u00f3n de illa \u00e9 \u00e1s veces dif\u00edcil de concretar. Por exemplo, un continente non deixa de ser unha illa enorme, e as\u00ed atopamos o caso de Australia que segundo como se mire \u00e9 unha illa ou un continente (o m\u00e1is pequeno dos continentes, a maior das illas...).\nTendo en conta o antes dito sobre Australia, consid\u00e9rase que a illa m\u00e1is grande da Terra \u00e9 Groenlandia, situada no oc\u00e9ano Atl\u00e1ntico norte xunto \u00f3 Canad\u00e1 e dependente politicamente de Dinamarca.\nEn galego o termo insua adoita referirse a unha illa no canle dun r\u00edo."}
{"id": "1515", "revid": "23204", "url": "https://gl.wikipedia.org/wiki?curid=1515", "title": "Mar de Aral", "text": "O mar de Aral \u00e9 un mar interior da Asia Central, situado entre os 53\u00b0 e os 56\u00b0 de latitude norte e entre os 58\u00b0 e os 62\u00b0 de lonxitude leste. Est\u00e1 situado entre Casaquist\u00e1n ao norte e Uzbekist\u00e1n ao sur, \u00e9 un grande lago de auga doce que estivo considerada como a cuarta extensi\u00f3n de auga doce da Terra.\nA inicios do s\u00e9culo XXI at\u00f3pase en grave degradaci\u00f3n ao ser desviada durante d\u00e9cadas a auga dos dous r\u00edos tributarios, Amur Daria e Sir Daria, con fins agr\u00edcolas, o que provocou que perdese unha gran parte da s\u00faa superficie e maior a\u00ednda do seu volume de auga.\nEn 1960 cubr\u00eda 68\u00a0000\u00a0km\u00b2, sendo o 4\u00ba maior lago do mundo. En 2000, a s\u00faa superficie xa estaba dividida en d\u00faas partes. A separaci\u00f3n entre o \"Pequeno mar\" ao norte e \"o Grande mar\" ao sur data de 1989. A evoluci\u00f3n actual pred\u00ed a desaparici\u00f3n total do segundo por volta de 2025.\nDesaparici\u00f3n.\nA diminuci\u00f3n do volume de auga no Mar de Aral \u00e9 considerado un dos maiores desastres ambientais e humanos da historia.\nRecibindo auga de dous r\u00edos, o Amur Daria e o Sir Daria, o Mar de Aral foi secando progresivamente. As nacentes dos dous r\u00edos \u00e9 nas altas monta\u00f1as que fan parte do sistema do Himalaia e que distancian cerca de 1000\u00a0km da foz. Durante toda esta extensi\u00f3n, sucesivas drenaxes feitas polo goberno sovi\u00e9tico nas rep\u00fablicas da Asia Central a partir de 1920 fixeron que o fluxo dos r\u00edos no mar diminu\u00edse considerabelmente (o 90% do caudal no r\u00edo Syr-Daria). As drenaxes feitas con prop\u00f3sitos de irrigaci\u00f3n de culturas de algod\u00f3n no Uzbekist\u00e1n, e arroz no Casaquist\u00e1n, en pleno deserto. Os fluxos acumulados en anos normais dos dous r\u00edos pasaron de 60\u00a0km\u00b3; na d\u00e9cada de 1950 a 38,5\u00a0km\u00b3; en 1970, 10\u00a0km\u00b3; en 1975 e 1,3\u00a0km\u00b3; en 1986.\nNa d\u00e9cada de 1960, o mar de Aral ti\u00f1a unha superficie de 66,5 mil km\u00b2, con profundidade media de 16 metros e salinidade de 1/3 m\u00e1is baixa que a rexistrada xeralmente nos oc\u00e9anos. Dous r\u00edos principais vert\u00edan as s\u00faas augas no Aral: o Amu Daria, ao sur e o Sir Daria a nordeste. Por ano proporcionaba 40 mil toneladas de pesca, e era unha rica fonte para a variedade biol\u00f3xica da rexi\u00f3n. Nesta mesma d\u00e9cada, as autoridades sovi\u00e9ticas intensificaron a pol\u00edtica de irrigaci\u00f3n, utilizando as augas dos r\u00edos. A meta era cultivar 7 mill\u00f3ns de hect\u00e1reas da Asia Central na cultura do algod\u00f3n. Ese sistema de cultivo tornou en pouco tempo o Uzbekist\u00e1n no cuarto maior produtor e no segundo exportador mundial do \u201couro branco\u201d. Tal \u00e9xito econ\u00f3mico provocou enormes danos ao medio ambiente e \u00e1s poboaci\u00f3ns da rexi\u00f3n, especificamente para mais de 1 mill\u00f3n de persoas da Karakalpakia, rep\u00fablica aut\u00f3noma do Uzbekist\u00e1n.\nO nivel do Mar de Aral baixou 22 m desde 1960 e perdeu o 60% da s\u00faa superficie, e o seu volume pasou de 1000\u00a0km\u00b2 a 650\u00a0km\u00b2 de 1960 a 1990. O litoral recuou mais de 80\u00a0km. En 1990 mais do 90% das terras h\u00famidas ao redor da rexi\u00f3n secaron. Cara a mediados dos anos 2010, a parte sur do lago estaba virtualmente seca (no 2014 o l\u00f3bulo leste da parte sur do lago desapareceu). Iso, despois de terse constru\u00eddo unha presa en 2005, \"Kok-Aral\" para restablecer os niveis de auga na parte norte do lago, con bos resultados, a\u00ednda que non se prev\u00e9 que acade os niveis de partida.\nMentres, prod\u00facense fen\u00f3menos como a creaci\u00f3n dun novo deserto no que antes era a s\u00faa superficie mari\u00f1a ou tormentas de area no mesmo contorno.\nO documental \"Aral, el mar perdido\" de Isabel Coixet trata esta desertizaci\u00f3n."}
{"id": "1517", "revid": "98629", "url": "https://gl.wikipedia.org/wiki?curid=1517", "title": "R\u00edo", "text": "Un r\u00edo \u00e9 un accidente xeogr\u00e1fico consistente nun curso natural e permanente de auga doce, que fl\u00fae por un leito e que desemboca no mar, nun lago, noutro r\u00edo, neste caso denom\u00ednase afluente. Algunhas veces terminan en zonas des\u00e9rticas onde as s\u00faas augas p\u00e9rdense por infiltraci\u00f3n e evaporaci\u00f3n. Cando o r\u00edo \u00e9 de pouco caudal recibe o nome de regato.\nO d\u00eda 14 de marzo cel\u00e9brase o \"D\u00eda Internacional de Acci\u00f3n polos R\u00edos\", co obxectivo de fomentar o coidado e protecci\u00f3n dos r\u00edos, como principal fonte de auga limpa do planeta, as\u00ed como conciencir a sociedade para a preservaci\u00f3n deste vital recurso natural .\nA potamolox\u00eda (do grego \u03a0\u03bf\u03c4\u03b1\u03bc\u03cc\u03c2 \"potam\u00f3s\", r\u00edo) \u00e9 o estudo cient\u00edfico das augas fluviais, que abrangue conceptos como os do caudal, leito, conca, curso ou corrente, r\u00e9xime, din\u00e1mica, perfil lonxitudinal e transversal, afluentes, ecolox\u00eda, flora e fauna, recursos h\u00eddricos e hidroel\u00e9ctricos ou navegaci\u00f3n entre outros. \u00c9 unha parte da hidrograf\u00eda. Polo contrario, a limnolox\u00eda \u00e9 o estudo das augas continentais en xeral.\nRecentemente atop\u00e1ronse r\u00edos extraterrestres de hidrocarburos l\u00edquidos en Tit\u00e1n. As\u00ed mesmo hai canles noutros planetas que poden indicar o posible paso de r\u00edos, especialmente canles de desaugadoiro en Marte. Estes r\u00edos serven para teorizar sobre a existencia en planetas e l\u00faas de zonas habitables estelares.\nO ciclo da auga.\nOs r\u00edos forman parte da circulaci\u00f3n xeral da auga ou ciclo hidrol\u00f3xico. A presenza de grandes cantidades de auga \u00e9 o que distingue a Terra doutros planetas co\u00f1ecidos, e o que fai posible a vida. Na Terra hai m\u00e1is de 1.400 mill\u00f3ns de km3 de auga que son continuamente reciclados e transformados ao seu paso polos oc\u00e9anos, a atmosfera, a biosfera e a xeosfera.\nSe se mide a cantidade de auga de cada un dos compo\u00f1entes do ciclo hidrol\u00f3xico, a dos r\u00edos s\u00f3 representa unha pequena parte do sistema. A maior parte \u00e9 auga salgada, xa que os oc\u00e9anos conte\u00f1en o 96,5% da auga do noso planeta. O 3,5% restante \u00e9 auga doce, concentrada principalmente nas reservas das rexi\u00f3ns fr\u00edas (69% do total, e en forma de casquetes polares, glaciares e dep\u00f3sitos nivais) ou no subsolo, en forma de auga subterr\u00e1nea (30% do total). Os lagos conte\u00f1en o 0,25%, mentres que o atmosfera acumula o 0,4%. A auga dos r\u00edos s\u00f3 engade un reducido 0,006% da auga doce da Terra, pero ten unha relevancia que compensa o seu escaso volume. Isto d\u00e9bese a que a auga dos r\u00edos, ao flu\u00edr debido \u00e1 gravidade, erosiona e modela a paisaxe, transportando e depositando rochas e sedimentos. Outra raz\u00f3n \u00e9 que a auga constit\u00fae un recurso natural renovable, tanto para os humanos como para o resto de animais e, tam\u00e9n, para as plantas.\nO ciclo hidrol\u00f3xico in\u00edciase cando a auga se evapora desde os mares e oc\u00e9anos \u00e1 atmosfera. A auga atmosf\u00e9rica volve \u00e1 Terra en forma de precipitaci\u00f3ns de choiva, sarabia ou neve. A cantidade de auga que chega ao chan depende de varios factores, pero, en xeral, as terras altas reciben m\u00e1is auga que as baixas e \u00e9 por iso que nas monta\u00f1as nacen a maior\u00eda dos r\u00edos. As plantas, sobre todo as \u00e1rbores, captan parte das precipitaci\u00f3ns, mesmo, antes de chegar ao chan. A talla de \u00e1rbores e a s\u00faa substituci\u00f3n por cultivos (deforestaci\u00f3n) aumenta a velocidade e a cantidade de auga de choiva que chega ao chan, coa consecuente erosi\u00f3n puntual dos chans e o risco de inundaci\u00f3ns.\nAs precipitaci\u00f3ns que chegan a terra inf\u00edltranse nos chans, chegando ata a capa fre\u00e1tica para converterse en auga subterr\u00e1nea. Ou ben, fl\u00faen lentamente, ladeira abaixo, en forma de arroios. Non toda a auga que cae durante as grandes tormentas \u00e9 capaz de filtrarse: naqueles lugares onde, pola acci\u00f3n humana, compactouse a superficie do chan ou foi cuberta de cemento, ou naqueles lugares xa saturados de auga, o exceso de l\u00edquido acum\u00falase na superficie e fl\u00fae ladeira abaixo, ata o curso de auga m\u00e1is pr\u00f3ximo, en forma de regatos. O r\u00edo completa o ciclo hidrol\u00f3xico ao recoller a auga da s\u00faa zona de influencia (cunca de drenaxe) e levala aos oc\u00e9anos e lagos, para substitu\u00edr as\u00ed a auga que se evapora.\nR\u00e9xime hidrol\u00f3xico.\nA cantidade de auga que circula por un r\u00edo por unidade de tempo ch\u00e1mase caudal, que var\u00eda no tempo e no espazo. Estas variaci\u00f3ns definen o r\u00e9xime hidrol\u00f3xico dun r\u00edo. As variaci\u00f3ns temporais ocorren durante ou xusto despois de fortes precipitaci\u00f3ns ou da fusi\u00f3n da neve, e toda esta auga l\u00edquida aumenta o caudal dun r\u00edo. En casos extremos pode producirse unha inundaci\u00f3n cando o abastecemento de auga \u00e9 superior \u00e1 capacidade de evacuaci\u00f3n do r\u00edo, desbordando e cubrindo as zonas planas pr\u00f3ximas (chaira inundable). A auga que circula baixo terra (subterr\u00e1nea) tarda moito m\u00e1is en alimentar o caudal dun r\u00edo e pode alcanzalo d\u00edas, semanas ou meses despois da choiva ou da fusi\u00f3n da neve. O caudal dun r\u00edo proporcionado polas augas subterr\u00e1neas flut\u00faa en funci\u00f3n da altura do nivel fre\u00e1tico. Se non chove en absoluto ou a precipitaci\u00f3n media \u00e9 inferior \u00e1 normal durante longos per\u00edodos de tempo, o r\u00edo pode quedar seco cando a achega de auga de choiva acumulada no chan e no subsolo se reduce a cero. Isto pode ter consecuencias desastrosas para a vida do r\u00edo e as s\u00faas beiras e para as persoas que dependen del para o seu abastecemento de auga.\nA variaci\u00f3n espacial prod\u00facese porque o caudal dun r\u00edo aumenta augas abaixo, xa que recolle as augas da conca de drenaxe e as achegas das concas doutros r\u00edos que se unen a el como afluentes. Debido a isto, o r\u00edo adoita ser pequeno nas monta\u00f1as, preto do seu nacemento, e moito m\u00e1is grande nas terras baixas, preto da s\u00faa desembocadura. Unha excepci\u00f3n son os desertos, en que a cantidade de auga perdida pola filtraci\u00f3n ou evaporaci\u00f3n \u00e1 atmosfera \u00e9 maior que a cantidade proporcionada polas correntes superficiais. Por exemplo, o caudal do r\u00edo Nilo dimin\u00fae notablemente ao descender das monta\u00f1as do Sud\u00e1n e de Etiop\u00eda, a trav\u00e9s do deserto de Nubia e o S\u00e1hara, ata o mar Mediterr\u00e1neo.\nFormaci\u00f3n dun r\u00edo.\nOs r\u00edos poden recibir auga de varias fontes. \u00c1s veces, estas fontes est\u00e1n relacionadas directa ou indirectamente coas precipitaci\u00f3ns. Moitas veces, a choiva descende polas ladeiras formando unha corrente superficial. Cando se concentra pode formar un curso de auga. Isto ocorre cando a superficie \u00e9 impermeable, \u00e9 dicir, cando non se filtra polo chan e ocorre con certos tipos de rochas. Tam\u00e9n ocorre cando o volume de auga que se leva no leito \u00e9 maior que o que se filtra no chan. Cando o chan est\u00e1 saturado de auga, prod\u00facese unha impermeabilizaci\u00f3n transitoria.\nOs r\u00edos tam\u00e9n poden recibir auga das fontes. As augas subterr\u00e1neas son unha importante fonte fluvial, porque proporciona auga moito despois das precipitaci\u00f3ns, mantendo un caudal relativamente constante, a diferenza dos r\u00edos que s\u00f3 reciben augas pluviais, que te\u00f1en un r\u00e9xime moito m\u00e1is irregular. Os r\u00edos que reciben augas subterr\u00e1neas son os que dispo\u00f1en dunha subministraci\u00f3n de auga subterr\u00e1nea.\nUnha terceira fonte \u00e9 o desconxelamento. Os r\u00edos das rexi\u00f3ns glaciares reciben m\u00e1is auga durante os meses de ver\u00e1n, cando a neve ou o xeo se derriten dos glaciares. \nTopograf\u00eda.\nPolo xeral os r\u00edos, especialmente os m\u00e1is grandes, div\u00eddense en tres partes principais de acordo coa s\u00faa capacidade erosiva e de transporte de sedimentos:\nCurso superior ou de gravidade alta.\nO curso superior dun r\u00edo \u00e9 onde estes nacen. Xeralmente, coincide coas \u00e1reas monta\u00f1osas dunha cunca determinada. Aqu\u00ed o potencial erosivo \u00e9 moito maior e os r\u00edos adoitan formar vales en forma de V ao encaixarse no relevo. Cando esta parte dun r\u00edo se atopa nun clima seco poden formarse \u00e1s veces barrancos, ramblas ou torrentes.\nCurso medio ou de gravidade inestable.\nXeralmente, no curso medio dun r\u00edo adoitan alternarse as \u00e1reas ou zonas onde o r\u00edo erosiona e deposita parte dos seus sedimentos, o cal se debe, principalmente, \u00e1s flutuaci\u00f3ns da pendente e \u00e1 influencia que reciben con respecto ao caudal e sedimentos dos seus afluentes. Ao longo do curso medio, a secci\u00f3n transversal do r\u00edo habitualmente irase suavizando, tomando forma de almof\u00eda seccionada en lugar da forma de V que prevalece no curso superior. Ao longo do curso medio, o r\u00edo segue tendo a suficiente enerx\u00eda como para manter un curso aproximadamente recto, ag\u00e1s que haxa obst\u00e1culos, por exemplo diversas curvas ou mont\u00edculos.\nCurso inferior.\n\u00c9 a parte onde o r\u00edo fl\u00fae en \u00e1reas relativamente planas, onde adoita formar meandros: establece curvas regulares, podendo chegar a formar lagos en ferradura. Ao flu\u00edr o r\u00edo, carrexa grandes cantidades de sedimentos, os que poden dar orixe a illas sedimentarias, chamadas deltas e tam\u00e9n pode ocasionar a elevaci\u00f3n da canle por encima do nivel da chaira, polo que moitos r\u00edos adoitan discorrer paralelos ao mesmo por non poder desembocar pola maior elevaci\u00f3n do r\u00edo principal: son os r\u00edos tipo Yazoo. Se un r\u00edo que termina nunha boca moi ancha e profunda denom\u00ednase estuario. Cando un r\u00edo descende rapidamente sobre un terreo inclinado f\u00f3rmanse os r\u00e1pidos, saltos ou fervenzas.\nFluxos subterr\u00e1neos.\nA maior\u00eda dos r\u00edos, pero non todos, fl\u00faen sobre a superficie. Os r\u00edos subterr\u00e1neos fl\u00faen baixo terra en covas ou cavernas. Estes r\u00edos at\u00f3panse frecuentemente en rexi\u00f3ns con formaci\u00f3ns xeol\u00f3xicas calcarias.\nTipos de r\u00edos.\nOs r\u00edos poden ser clasificados desde diversos puntos de vista, entre os que se destacan:\nConcas dos r\u00edos.\nAlg\u00fans r\u00edos curtos e torrentes poden flu\u00edr desde a s\u00faa cabeceira ou inicio ata o mar sen converterse en afluentes ou tributarios doutro maior, nin recibir augas doutros r\u00edos. En xeral, un r\u00edo forma parte dunha rede de drenaxe (ou sistema fluvial) ocupando unha conca hidrogr\u00e1fica. Algunhas concas abranguen poucos quil\u00f3metros cadrados, mentres que por exemplo a conca do Amazonas se estendo ao longo de 6,14 mill\u00f3ns de km2.\nAs conacas dos r\u00edos e as s\u00faas redes de drenaxe poden cambiar de xeito natural en per\u00edodos relativamente curtos de tempo como consecuencia de capturas fluviais.\nOs r\u00edos erosionan rochas e sedimentos e chegan a abrir leitos e vales, no que se denomina modelaxe fluvial da paisaxe. O fondo leito do r\u00edo Colorado, recortou nalg\u00fans lugares ata unha profundidade de 1,5\u00a0km, formando o Gran Can\u00f3n. O can\u00f3n do r\u00edo Majes ou Caman\u00e1, no Per\u00fa, \u00e9 a\u00ednda m\u00e1is fondo, cuns 3\u00a0km de profundidade.\nOs vales fluviais adoitan ter forma de V, sobre todo nas zonas monta\u00f1osas de levantamento recente, mais esta forma modif\u00edcase ao longo do curso do r\u00edo, ampliando ademais o seu tama\u00f1o, pendente, perfil transversal, capacidade de transporte de sedimentos e outras moitas caracter\u00edsticas.\nR\u00edos navegables.\nCertos r\u00edos te\u00f1en un papel importante no transporte de mercador\u00edas (como o Rin, o Danubio, o Mosa, a Escalda, o T\u00e1mese...). En Europa, dende 1992, estes r\u00edos clasif\u00edcanse segundo a clasificaci\u00f3n ECMT, que determina o tama\u00f1o, a capacidade e o calado dos buques e as eventuais esclusas.\nBiolox\u00eda.\nA flora e a fauna dos r\u00edos \u00e9 diferente \u00e1 que se atopa nos oc\u00e9anos porque a auga ten distintas caracter\u00edsticas, especialmente a salinidade. As especies que habitan os r\u00edos tiveron que adaptarse \u00e1s correntes e aos desniveis. Por\u00e9n, existen numerosas excepci\u00f3ns, como \u00e9 o caso dos salm\u00f3ns, que desovan nas concas superiores ou monta\u00f1osas dos r\u00edos, ou o dos tibur\u00f3ns de auga doce de Nicaragua, e tam\u00e9n no caso das especies mari\u00f1as que penetran nos deltas oce\u00e1nicos levados pola preamar e as correntes oce\u00e1nicas como sucede nos deltas do Orinoco e do Amazonas. O mesmo ocorre cos estuarios dos r\u00edos, a\u00ednda que neste caso a entrada de especies mari\u00f1as nos r\u00edos adoita ser moment\u00e1nea durante o fluxo ou a preamra, o que se debe a que se baleiran durante o refluxo ou baixamar. Nos deltas, o que cambia durante as mareas \u00e9 a maior ou menor salinidade das s\u00faas augas.\nRegulaci\u00f3n internacional.\nTodo estado exerce soberan\u00eda territorial sobre o curso ou a porci\u00f3n do curso dun r\u00edo que forma parte do seu territorio.\nExisten d\u00faas categor\u00edas de r\u00edos, os r\u00edos interiores ou nacionais, que te\u00f1en o seu curso no territorio dun estado, e os r\u00edos que nos seu curso separan ou atravesan o territorio de m\u00e1is dun estado, que tam\u00e9n se chaman binacionais ou multinacionais. Estes r\u00edos poden ser fronteirizos ou sucesivos ou ambas as d\u00faas, como \u00e9 o caso do Danubio.\nOs r\u00edos internacionalizados son aqueles en que existe liberdade de navegaci\u00f3n que segundo sexa m\u00e1is ou menos ampla pode ser a favor de todas as bandeiras ou s\u00f3 dos ribeiregos. A administraci\u00f3n dun r\u00edo aberto \u00e1 libre navegaci\u00f3n provoca numerosos problemas: r\u00e9xime aduaneiro, pilotaxe, regulamentos portuarios, taxas etc. A norma xeral \u00e9 que en principio a administraci\u00f3n de cada sector \u00e9 exercida polo respectivo ribeirego. Unha f\u00f3rmula que chegou a evitar problemas, sobre todo nos r\u00edos europeos onde a concentraci\u00f3n da navegaci\u00f3n \u00e9 moi grande, consiste no establecemento de comisi\u00f3ns internacionais de administraci\u00f3n fluvial.\nR\u00edos m\u00e1is longos do mundo.\nOs catro r\u00edos mais longos do mundo son o Amazonas, cuns 7.000\u00a0km, seguido do Nilo cuns 6.700\u00a0km, o Yangts\u00e9 cuns 6.380\u00a0km e do Mississippi-Missouri cuns 6.200\u00a0km.\nO Amazonas \u00e9 tam\u00e9n o que pos\u00fae, de lonxe, a m\u00e1is grande bac\u00eda, duns 6.150.000\u00a0km\u00b2, e m\u00e1is o maior caudal (uns 190.000 m\u00b3/s).\nEn Europa, os mais grandes son o Volga con 3.700\u00a0km e o Danubio con 2.857\u00a0km. Medir a lonxitude exacta dun r\u00edo \u00e9 complexo, a causa da orograf\u00eda do terreo e como se adapta o r\u00edo a ela. Polo dito a lista seguinte \u00e9 en base \u00e1 s\u00faa lonxitude aproximada.\nR\u00edos de Galicia.\nGaliza \u00e9 unha terra moi rica en r\u00edos. As\u00ed, Otero Pedrayo definiuna como \"a naci\u00f3n dos mil r\u00edos alimentados por dez mil regatos pequenos\".\nO Mi\u00f1o \u00e9 o r\u00edo m\u00e1is importante de Galicia, tanto pola s\u00faa lonxitude como polo seu caudal .\nVela\u00ed a relaci\u00f3n dos r\u00edos m\u00e1is longos de Galicia (alg\u00fans deles te\u00f1en parte do seu percorrido f\u00f3ra de Galicia):"}
{"id": "1518", "revid": "22570", "url": "https://gl.wikipedia.org/wiki?curid=1518", "title": "R\u00edo Navia", "text": "O r\u00edo Navia \u00e9 un curso fluvial que nace en Vilanova do Padornelo (Pedrafita do Cebreiro), e desemboca no mar Cant\u00e1brico, en Navia (Asturias), entre o cabo de San Agust\u00edn e Pena Furada. Mide 99,4\u00a0km.\nO afluente m\u00e1is importante \u00e9 o Ibias, que ten unha lonxitude de 60,5\u00a0km. e unha superficie vertente de m\u00e1is de 300\u00a0km\u00b2. Parte da conca alta deste r\u00edo est\u00e1 inclu\u00edda no Parque Natural das Fontes de Narcea e do Ibias. Outros afluentes son o Cabornel, o Llouredo, o Ouro e o Aug\u00fceira, cos seus afluentes H\u00edo e Soutelo.\nPasa polas localidades das Nogais e Navia de Suarna na provincia de Lugo, e por Ibias, Grandas de Salime, Allande, Pez\u00f3s, Eilao, Boal, Villai\u00f3n, Coa\u00f1a e Navia.\nO importante desnivel que salva ata a s\u00faa desembocadura foi aproveitado para a construci\u00f3n de varias centrais hidroel\u00e9ctricas, como nos encoros de Salime, Doiras e Arb\u00f3n.\nOrixe do nome.\nMart\u00edn Sevilla Rodr\u00edguez afirma no seu estudo \"La toponimia asturiana de origen indoeuropeo prelatino\" que o nome do r\u00edo deriva do voc\u00e1bulo indoeuropeo \"naus\", que significa \"barco\". O r\u00edo foi chamado \"Nawia\" nunha lingua indoeuropea falada na zona en tempos bastante remotos, \u00f3 tratarse dun r\u00edo navegable. Posteriormente, coa romanizaci\u00f3n, chegouse \u00e1 forma Navia actual.\nOutra posibilidade \u00e9 que o nome se deba \u00e1 deusa Navia, que na mitolox\u00eda galaico-lusitana era a deusa da auga e dos r\u00edos.\nPercorrido.\nO curso do r\u00edo \u00e9 bastante rectil\u00edneo. Nace preto do Cebreiro, cerqui\u00f1a do Cami\u00f1o de Santiago. Pouco despois pasa baixo a estrada A-6, e logo atravesa As Nogais. Entre Envernallas e A Muria serve de fronteira entre Galiza e Asturias. Tras internarse brevemente no Principado, regresa a Galiza, pasando por R\u00edo de Porto e Ouvia\u00f1o. A\u00ed acolle o primeiro afluente importante, o Ibias, e logo, en Vilagud\u00edn, entra de forma definitiva en Asturias. Ac\u00e9rcase ent\u00f3n a Vilarpedre, onde recibe as augas do r\u00edo del Ouru (metal que se recoll\u00eda na antig\u00fcidade nas s\u00faas beiras, cheas de frondosa vexetaci\u00f3n). Tras pasar por Salime chega ao encoro de Grandas, unha notable obra de enxe\u00f1ar\u00eda, levada a cabo a comezos da d\u00e9cada de 1950 cun importante custo en vidas humanas, gard\u00e1ndose a\u00ednda vivo recordo da s\u00faa construci\u00f3n en todo o val.\nPouco despois de Grandas est\u00e1 A Val\u00eda, onde comeza o encoro de Doiras e desemboca o r\u00edo Aug\u00fceira. En fronte desemboca outro r\u00edo, o Riello, coa s\u00faa sucesi\u00f3n de fervenzas. Nesta parte do percorrido resulta impresionante o encaixe do curso do r\u00edo entre as monta\u00f1as. Augas abaixo van suced\u00e9ndose as vilas de Santo Estevo das Vruitas, Llanteiro, Bullaso, Zadamo\u00f1o e X\u00edo, ata chegar \u00f3 encoro de Doiras.\nEn Merou comeza a cola do encoro de Arb\u00f3n, o m\u00e1is pr\u00f3ximo \u00f3 mar, co embarcadoiro de Castrill\u00f3n. Tras recibir as augas do Polea, o Llouredo e o Fr\u00edo, pasa por Llandigresia, Mi\u00f1ag\u00f3n e Serand\u00edas. Nesta vila \u00e9 posible alugar canoas para descender ata Navia. Xa preto da presa de Doiras est\u00e1 o campo de adestramento da Federaci\u00f3n Espa\u00f1ola de Pirag\u00fcismo e a confluencia co regato de La Pontiga, que uns quil\u00f3metros augas arriba forma as fervenzas de Oneta, as m\u00e1is notables da conca.\nPasada a presa de Arb\u00f3n in\u00edciase o tramo final do curso. A paisaxe faise m\u00e1is ampla, pero sempre recuberta por unha vexetaci\u00f3n desbordante. O r\u00edo serpea entre fragas e prados e, de vez en cando, \u00e1brese en intricados ramais (forcadas) e forma illotes. Deixa nas beiras do val as vilas de Villacondide, Cacabellos e o meandro de Porto.\nO r\u00edo ten un abondoso caudal, posiblemente o maior de toda a cornixa cant\u00e1brica. En xaneiro de 1996 chegaron a rexistrarse na s\u00faa desembocadura ata 2000 m\u00b3/s."}
{"id": "1519", "revid": "27155", "url": "https://gl.wikipedia.org/wiki?curid=1519", "title": "R\u00edo Mi\u00f1o", "text": "O Mi\u00f1o (en portugu\u00e9s: \"Minho\") \u00e9 o r\u00edo m\u00e1is longo de Galicia, cunha lonxitude de 307,5 km. Atravesa as provincias galegas de Lugo, Ourense e Pontevedra e ba\u00f1a o norte do distrito portugu\u00e9s de Viana do Castelo. Pasa polas cidades de Lugo e Ourense e polas vilas de R\u00e1bade, Portomar\u00edn, Ribadavia, Melga\u00e7o, Salvaterra de Mi\u00f1o, Mon\u00e7\u00e3o, Tui, Valen\u00e7a do Minho e Vila Nova de Cerveira.\nEtimolox\u00eda.\nMi\u00f1o ou Minho aparece documentado na antig\u00fcidade como \"Minius\" ou \"Mineus\". Segundo Edelmiro Bascuas, \u00e9 unha forma galaica de orixe paleoeuropea (seguramente celta), derivada da ra\u00edz indoeuropea \"*mei-\" 'cami\u00f1ar, ir'. Tam\u00e9n aparece referenciado como \"Baenis\".\nComparte etimolox\u00eda cos polacos Minia, Mnina e Mie\u0144, co alem\u00e1n Main, co irland\u00e9s Maoin, co lituano Minija e co toscano Mignone.\nMalia parecer a orixe celta a m\u00e1is acertada, outras teor\u00edas dan como \u00e9timo o lat\u00edn \"minium\" (vermello, cinabrio, minio), pola semellanza co nome \"Minius\" que o pobo romanos lle daba ao r\u00edo. Con todo, na Gallaecia non se atopaba este mineral.\nCurso.\nNacemento.\nO Mi\u00f1o nace no Pedregal de Irimia, na serra de Meira, no concello lugu\u00e9s de Meira. Forman tam\u00e9n a s\u00faa cabeceira regos como o Porto da Pena e o Xir\u00f3meno.\nCurso alto.\nM\u00e1is adiante acrecenta o seu caudal na Lagoa de Fonmi\u00f1\u00e1, na Pastoriza (Lugo), a uns 50 km curso arriba ao norte da capital de provincia.\nCurso medio.\nAtravesa Lugo e Ourense. Neste curso o seu leito est\u00e1 encaixoado en moitos lugares. Presenta varios encoros: Belesar (o maior do r\u00edo), Os Peares, Velle, Castrelo de Mi\u00f1o e A Frieira, por orde de descenso). Nos Peares recibe o seu principal afluente, o Sil, pola esquerda, e o B\u00fabal pola dereita.\nCurso baixo e desembocadura.\nA \u00faltima parte do seu curso ten unha baixa pendente e ladeiras m\u00e1is amplas, a\u00ednda que segue a presentar monta\u00f1as a ambas beiras en case todo o percorrido.\nDesemboca na Guarda (Pontevedra) pola beira galega, e en Caminha (Viana do Castelo) pola beira portuguesa.\nXeograf\u00eda.\nDespois de recibir o Sil, fl\u00fae cara ao suroeste. Dende o encoro de Frieira ata a desembocadura, o Mi\u00f1o constit\u00fae unha fronteira natural entre Galicia e Portugal. Na comarca do Ribeiro, \u00e1s s\u00faas beiras, prod\u00facese o vi\u00f1o do mesmo nome. Fai de fronteira uns 80 km, nun val de intensa produci\u00f3n agr\u00edcola, con millo, patacas ou forraxe para o gando. No tramo final tam\u00e9n est\u00e1 bordeado por vi\u00f1as de albari\u00f1o.\nFlora e fauna.\nFlora.\nNa bac\u00eda alta do Mi\u00f1o existen diversos tipos de ecosistemas acu\u00e1ticos, caracter\u00edsticos da rexi\u00f3n bioclim\u00e1tica atl\u00e1ntica. Afluentes como o Parga, o Ladra e o T\u00e1moga integran un caracter\u00edstico complexo h\u00famido. Est\u00e1 formado por unha extensa rede de canles, lagoas e terreos inundados, aos que se asocian pasteiros, zonas agr\u00edcolas, bosques de ribeira, turbeiras ombotr\u00f3ficas, breixeiras e carballeiras. Esta grande diversidade acolle numerosas especies de aves durante o per\u00edodo invernal.\nNo tramo alto abundan os bosques aluviais de amieiros (\"Alnus glutinosa\") e freixos (\"Fraxinus escelsior\"), as\u00ed como carballeiras (\"Quercus robur\" e \"Quercus pyrenaica\") e uceiras h\u00famidas atl\u00e1nticas (\"Erica cillaris\" e \"Erica tetralix\"). O tramo do baixo Mi\u00f1o remata nun esteiro estreito e con \u00ednsuas, a Zona especial de conservaci\u00f3n Baixo Mi\u00f1o.\nNo r\u00edo Mi\u00f1o at\u00f3pase a \u00fanica poboaci\u00f3n no Estado espa\u00f1ol do nen\u00fafar \"Nympoides peltata\". Conta con 18 poboaci\u00f3ns en d\u00faas \u00e1reas: 16 na bac\u00eda alta e 2 na baixa. Malia que esta especie est\u00e1 considerada como estable a nivel mundial segundo a IUCN, aparece como especie en perigo no Estado espa\u00f1ol e Galegas\nFauna.\nO Mi\u00f1o \u00e9 habitado por numerosos an\u00e1tidos (\"Anas platyrhynchos\", \"Anas clypeata\"), as\u00ed como un pequeno n\u00facleo de sis\u00f3n (\"Tetrax tetrax\"). Como especies pisc\u00edcolas at\u00f3panse poboaci\u00f3ns de cipr\u00ednidos como o cacho (\"Lenciscus carditerti\"), a re\u00f1osa (\"Rutilus arcani\") e a boga (\"Choridostona polylepis duriensis\"), e gasterosteidos como o espi\u00f1eiro europeo (\"Gasterosteus aculeatus\"). En todo o curso do r\u00edo viven peixes como a troita (\"Salmo trutta\") e a angu\u00eda (\"Anguilla anguilla\"), e mam\u00edferos como o aguaneiro (\"Galemys pyrenaicus\") e a lontra (\"Lutra, lutra\").\nO curso baixo do Mi\u00f1o alberga no inverno gran n\u00famero de aves acu\u00e1ticas, como o parrulo cristado (\"Aythya fuligula\"), a p\u00edllara dourada (\"Pluvialis apricaria\"), a p\u00edllara cincenta (\"Pluvialis squatarola\") e a avefr\u00eda (\"Vanellus vanellus\"). Conta cunha notable diversidade de peixes, entre eles o salm\u00f3n, que presenta neste r\u00edo o linde de distribuci\u00f3n m\u00e1is meridional de toda Europa. Tam\u00e9n se d\u00e1 a lamprea (\"Petromyzon marinus\"), pescada tradicionalmente nestas augas con diques de feitura peculiar, as pesqueiras. Outras especies pisc\u00edcolas deste tramo son a zamborca (\"Alosa alosa\"), a sabela (\"Alosa fallax\"), a carpa vermella (\"Carassius auratus\"), a perca americana (\"Micropterus salmoides\") e a solla (\"Platichthys flesus\").\nOs \u00faltimos 40 km do r\u00edo Mi\u00f1o est\u00e1n colonizados pola ameixa asi\u00e1tica (\"Corbicula fluminea\"). Esta especia adaptouse \u00e1s condici\u00f3ns e practicamente eliminou outras especies. A ameixa asi\u00e1tica foi detectada por vez primeira no r\u00edo Mi\u00f1o en 1989. Antes xa chegara ao r\u00edo Texo, talvez en nav\u00edos de transporte.\nImpacto humano.\nAmais dos encoros, das construci\u00f3ns das marxes (coma o paseo e o parque da Canuda en Salvaterra de Mi\u00f1o) e da poluci\u00f3n que sofre no \u00faltimo treito (especialmente dende que recibe as augas do r\u00edo Tea), un dos principais problemas son as especies invasoras.\nNo esteiro do Mi\u00f1o, os problemas de conservaci\u00f3n da zona radican na alta presi\u00f3n urban\u00edstica, cinex\u00e9tica e pesqueira, ademais da contaminaci\u00f3n producida polos residuos urbanos.\nAproveitamento.\nO Mi\u00f1o \u00e9 o r\u00edo m\u00e1is caudaloso de Galicia tras o seu encontro co Sil, que achega m\u00e1is auga que o tramo alto do Mi\u00f1o. No anuario hidrol\u00f3xico da Confederaci\u00f3n Hidrogr\u00e1fica do Mi\u00f1o-Sil, o encoro de San Pedro no r\u00edo Sil a poucos quil\u00f3metros da xuntanza co Mi\u00f1o, rexistra moito m\u00e1is paso de auga que o encoro dos Peares, o \u00faltimo do r\u00edo Mi\u00f1o antes do encontro (5492 hm3 fronte a 2762,9 hm3 de media anual).\nCanto \u00f3s seus encoros, os tres primeiros sit\u00faanse entre Lugo e Ourense, e os dous \u00faltimos, entre Galicia e Portugal: \n\u00c9 naveg\u00e1bel de xeito transversal, e de xeito lonxitudinal en pequenos tramos e na desembocadura. No s\u00e9culo XVIII, o ilustrado Pedro Antonio S\u00e1nchez presentoulle a Carlos III unha proposta para facer o r\u00edo navegable ata a cidade de Ourense. Pretend\u00eda seguir a tendencia europea de crear canles de navegaci\u00f3n, en auxe naquela \u00e9poca, e as\u00ed aumentar as exportaci\u00f3ns, principalmente de vi\u00f1o de Ribeiro. Por\u00e9n, o proxecto non chegou a levarse a cabo.\nInsuas.\nExisten 14 insuas ou illas fluviais no treito entre Portugal e Galicia. Catro delas son consideradas internacionais: Morraceira de Seixas, Morraceira de Jo\u00e3o de S\u00e1 e Varandas, m\u00e1is pr\u00f3ximas \u00e1 fregues\u00eda portuguesa de Lanhelas (Caminha), e a Morraceira, m\u00e1is pr\u00f3xima \u00e1 costa galega.\nAtrib\u00faense a Galicia as insuas Canosa, Morraceira do Grilo, Morraceira das Varandas, Vacariza e A Fillaboa. Esta \u00faltima, con 110 000 metros cadrados, adquirida polo concello de Salvaterra de Mi\u00f1o a privados, por\u00e1 un barco \u00e1 insua en canto constr\u00fae unha pasarela e habilita un centro de interpretaci\u00f3n.\nSon consideradas portuguesas as insuas dos Amores, Boega e Lenta, en Vila Nova de Cerveira, e as de S\u00e3o Pedro e Conguedo, en Valen\u00e7a.\nCultura.\nO r\u00edo Mi\u00f1o era o viveiro m\u00e1is importante na cr\u00eda de peixes da Pen\u00ednsula Ib\u00e9rica at\u00e9 a metade do s\u00e9culo XX. Estragado por represamentos e pola poluci\u00f3n das augas, ficou convertido nunha sucesi\u00f3n de presas hidroel\u00e9ctricas. A riqueza natural daba emprego a uns tres mil pescadores.\nA variedade de peixes era grande, entre outros, salm\u00f3ns, peixe sabre, lampreas, angu\u00edas, sollas, bogas ou escalos. Empreg\u00e1banse diferentes modos de pesca, como pesqueiras, con voitir\u00f3n e cabaceira, al\u00e9n de alxerife en arrastre, estacadas, trasmallo, redes dun pano, chumbeira, nasas, palangres e canas. Amais do consumo local, tam\u00e9n se destinaban \u00e1 exportaci\u00f3n, que chegou ao Brasil a finais do s\u00e9culo XIX. A pesca tam\u00e9n se realizaba desde embarcaci\u00f3ns, como o carocho e a maseira ou gamela. Tam\u00e9n navegaron polo r\u00edo Mi\u00f1o barcazas de carga, vapores entre Valen\u00e7a e Caminha na metade do s\u00e9culo XIX, e baixeis, pinazas, nav\u00edos e naos na Idade Media, en tempos dos activos portos de Tui e Valen\u00e7a.\nAfluentes.\nAfluentes do r\u00edo Mi\u00f1o por orde, dende o nacemento ata a desembocadura:"}
{"id": "1520", "revid": "22570", "url": "https://gl.wikipedia.org/wiki?curid=1520", "title": "Pen\u00ednsula", "text": "Unha pen\u00ednsula \u00e9 un anaco de terra emerxida rodeada de auga rodeada por todas partes menos por unha que \u00e9 o istmo, que se une por unha lingua de terra a unha extensi\u00f3n maior.\nO seu tama\u00f1o pode variar, desde unha extensi\u00f3n sumamente grande (como a Pen\u00ednsula Ib\u00e9rica, unida ao continente europeo polos Pireneos), relativamente pequena (a pen\u00ednsula do Barbanza ou a pen\u00ednsula do Morrazo) ou pequena (pen\u00ednsula de Monterreal en Baiona)."}
{"id": "1521", "revid": "98629", "url": "https://gl.wikipedia.org/wiki?curid=1521", "title": "Xadrez", "text": "O xadrez \u00e9 un xogo de estratexia que se practica normalmente entre d\u00faas persoas nas que cada unha delas disp\u00f3n de 16 pezas m\u00f3biles de diferentes formas e caracter\u00edsticas (1 rei, 1 ra\u00ed\u00f1a ou dama, 2 alfis, 2 cabalos, 2 torres e 8 pe\u00f3ns) e que se colocan sobre un taboleiro cadrado dividido en 64 casas ou escaques nunha disposici\u00f3n cadrada de 8x8 e de d\u00faas cores alternas, normalmente brancas e negras. O obxectivo \u00e9 dar xaque mate (\u00abderrocar\u00bb) ao rei do opo\u00f1ente. Isto faise ameazando a casa que ocupa o rei con algunha das pezas propias sen que o outro xogador poida protexer ao seu rei interpo\u00f1endo unha peza entre o seu rei e a peza que o ameaza, mover o seu rei a un escaque libre de ameazas ou capturar \u00e1 peza que o est\u00e1 ameazando, o que trae como resultado o xaque mate e o fin da partida.\nMalia a que os xogadores compiten a nivel individual en diferentes torneos tam\u00e9n existen competici\u00f3ns por equipos, sendo unha das m\u00e1is importantes as Olimp\u00edadas de xadrez.\nNa s\u00faa versi\u00f3n de competici\u00f3n, o xadrez est\u00e1 considerado como un deporte.\nO xadrez \u00e9 un dos xogos m\u00e1is populares do mundo, practicado por mill\u00f3ns de persoas de maneira informal, en torneos (de afeccionados e profesionais), clubs, escolas, a trav\u00e9s de Internet ou por correspondencia. At\u00f3panse caracter\u00edsticas de arte e de ciencia nas composici\u00f3ns xadrec\u00edsticas e na s\u00faa teor\u00eda, que abarca aperturas, medio xogo e finais, as fases en que tradicionalmente se subdivide o transcurso do xogo. Na terminolox\u00eda xadrec\u00edstica, os xogadores de xadrez son co\u00f1ecidos como xadrecistas. No xadrez, que \u00e9 un xogo de estratexia e de t\u00e1ctica, non implica o elemento sorte, coa \u00fanica excepci\u00f3n en canto ao sorteo das cores ao comezo do xogo (as brancas sempre fan o primeiro movemento) e \u00e9 especialmente co\u00f1ecido pola s\u00faa alta complexidade.\nHistoria.\nOrixe.\nO xadrez \u00e9 un xogo moi antigo, como pode deducirse da etimolox\u00eda de moitos voc\u00e1bulos empregados: enroque procede de roque, unha palabra sin\u00f3nima de torre que xa non se usa; alfil (procede do \u00e1rabe, onde 'al-fil significaba \"o elefante\"). As orixes m\u00e1is prob\u00e1beis do xogo son a Indo-Persa e a do Antigo Exipto.\nIdade Media.\nA s\u00faa importaci\u00f3n a Europa veu da man dos musulm\u00e1ns de Al-Andalus, moitos s\u00e9culos antes da expulsi\u00f3n da Pen\u00ednsula Ib\u00e9rica, e dos sarracenos pola Pen\u00ednsula It\u00e1lica. Ao norte de Europa chegou a trav\u00e9s dos normandos; as pezas de xadrez de Lewis son un conxunto de 93 pezas de xadrez atopadas na illa de Lewis, Escocia, tallados maiormente en marfil de morsa no s\u00e9culo XII (V\u00e9xase reproduci\u00f3n en 3D no Brittish Museum ).\nO rei Afonso VI de Galiza e Le\u00f3n perdeu o reino de Sevilla nunha partida de xadrez contra Abenamar . Afonso X, o Sabio, era xogador afecionado e escribiu o tratado mais antigo de Europa sobre o xogo, en 1284.\nAs relaci\u00f3ns de valor e movemento entre as pezas amosan claramente unha transposici\u00f3n da estrutura medieval feudal: a peza m\u00e1is importante, a que hai que derrotar \u00e9 o rei; a ra\u00ed\u00f1a ten os movementos m\u00e1is ilimitados; os cabalos e os \"elefantes\" eran daquela elementos de ataque e a torre \u00e9 un trasunto do castelo defensivo; os pe\u00f3ns son a infantar\u00eda. Suxeriuse que os movementos da ra\u00ed\u00f1a ou dama foron mudados a finais do s\u00e9culo XV ou principios do XVI por Isabel a Cat\u00f3lica.\nNa idade contempor\u00e1nea.\nEste potencial foi explotado no s\u00e9culo XX polos pa\u00edses do Pacto de Varsovia, que o utilizaron intensivamente nos seus sistemas educativos como m\u00e9todo tanto de ensino e incentivaci\u00f3n como logo para a propaganda pol\u00edtica dos \u00e9xitos acadados no xadrez. O certo \u00e9 que os rusos crearon escola, e son ben co\u00f1ecidos personaxes coma os campi\u00f3ns mundiais Garry Kasparov e Anatoli Karpov.\nA Federaci\u00f3n Galega de Xadrez (FeGaXa) xurdiu na primeira d\u00e9cada do s\u00e9culo XX, a\u00ednda que a actual Federaci\u00f3n naceu tras o proceso unificador, nunha reuni\u00f3n celebrada en Lugo, en 1984. A Asociaci\u00f3n Galega de Xadrecistas naceu en 1989.\nRegras.\nO xadrez \u00e9 un xogo cunha orixe milenaria e polo tanto \u00e9 un deporte moi establecido, cunhas regras claras, definidas e marcadas, que mesmo ten os seus propios rituais. De t\u00f3dolos xeitos, para comezar a iniciarse no xadrez, debe ser a un nivel m\u00e1is afeccionado. Neste caso \u00e9 habitual obviar algunhas das regras m\u00e1is complexas \u00f3 principio para ilas aprendendo \u00f3s poucos. Isto provoca a mi\u00fado discusi\u00f3ns pola diferenza de criterio, co cal \u00e9 un moi bo consello aclarar e establecer cales son as regras propias que se van aplicar nesa partida ou entre determinados participantes (isto \u00e9 moi habitual cando se lles ensina \u00f3s cativos, dependendo do nivel \u00f3 que se xogue).\nColocaci\u00f3n.\nO taboleiro de xadrez ten dous eixos de simetr\u00eda diagonais, pero non ten simetr\u00eda con respecto \u00e1s s\u00faas medianas, debido a que, dos catro currunchos do cadro, dous son brancos e dous son negros. A colocaci\u00f3n establecida para o taboleiro \u00e9 aquela na que o xogador que vaia xogar coas pezas brancas te\u00f1a o curruncho m\u00e1is pr\u00f3ximo da s\u00faa dereita de cor branca. Unha vez situado as\u00ed, e dende a perspectiva do xogador das pezas brancas, pode identificarse cada cela mediante unha notaci\u00f3n axeitada de ringleiras e columnas.\nA colocaci\u00f3n das pezas faise na parella de ringleiras m\u00e1is pr\u00f3xima a cada participante: na pen\u00faltima col\u00f3canse os 8 pe\u00f3ns e na m\u00e1is achegada \u00f3s xogadores col\u00f3canse as pezas simetricamente consonte a seguinte orde dende os extremos: torre (as d\u00faas dos extremos), alfil e cabalo. Nas d\u00faas posici\u00f3ns internas que faltan haber\u00e1 que colocar a ra\u00ed\u00f1a sobre a casa que ten a mesma cor que a peza e o rei na outra (e as\u00ed dise \"(ra\u00ed\u00f1a) negra sobre (posici\u00f3n) negra e branca sobre branca\").\nMovementos.\nAs pezas s\u00f3 se poden tocar para po\u00f1elas na s\u00faa posici\u00f3n inicial ou para ser movidas (o famoso \"peza tocada, peza xogada\"): en caso contrario, no que se estableza contacto para colocalas no taboleiro, debe dicirse \"Compo\u00f1o\", polo menos nas competici\u00f3ns oficiais.\nPara comezar coa partida, as primeiras pezas que se moven son as do xogador que utiliza as brancas. O movemento das pezas tam\u00e9n indica cales son as celas \"dominadas\" e as pezas contrarias que pode capturar, pois son as que se atopan no final da s\u00faa traxectoria de desprazamento (ag\u00e1s os pe\u00f3ns):\nDe entre t\u00f3dalas pezas, nas anteriores p\u00f3dese capturar nas casas que domina pero non na seguinte:\nTipos de ataque.\nOs ataques poden clasificarse fundamentalmente en tres tipos, segundo\nAperturas.\nP\u00f3dense diferenciar principalmente 5 grandes grupos de aperturas segundo as estruturas de pe\u00f3n resultantes:\nEstratexias.\nNa apertura, o emprego do gambito, que consiste no movemento dun ou varios pe\u00f3ns, menos frecuente doutras pezas, para ofrecer material ao adversario ben a cambio dun desenvolvemento r\u00e1pido de pezas e dun dominio das casas centrais, ben do inicio dunha ofensiva relampo sobre o rei.\nObter columnas abertas e filas abertas: denom\u00ednanse as\u00ed as columnas e as filas nas que non hai pe\u00f3ns de ning\u00fan dos bandos.\nFinais.\nCh\u00e1maselle final \u00e1 situaci\u00f3n na que quedan moi poucas pezas no taboleiro e s\u00f3 existe a posibilidade dun ga\u00f1ador (cunha estratexia de ataque que s\u00f3 pode ser unha determinada) ou ben t\u00e1boas por movementos. As posibles combinaci\u00f3ns de pezas nos resultados destes finais est\u00e1n estudados e os principais son os seguintes:\n- Final de rei (contra rei): invariablemente t\u00e1boas;\n- Final de dama e rei (contra rei): a dama debe levar o rei a un lateral, cubrir o escape do rei perdedor co rei ga\u00f1ador e facer xaque antes de afogalo;\n- Final de rei e torre (contra rei): igual que coa dama;\n- Final de rei e d\u00faas torres (contra rei): as torres poden derrotar o rei solitario varrendo consecutivamente as columnas ou ringleiras dende o lado do taboleiro oposto \u00f3 rei perdedor;\n- Final de rei e alfil (contra rei): invariablemente t\u00e1boas;\n- Final de rei e dous alf\u00eds (contra rei): o rei solitario debe ser levado ata un curruncho e al\u00ed arrastralo por un corredor delimitado polo bordo do taboleiro e o rei atac\u00e1ndoo cos alf\u00eds, evitando o afogado;\n- Final de rei e cabalo: indefectiblemente t\u00e1boas;\n- Final de rei, torre e alfil: aproveitando as columnas abertas, debe empuxarse a un lateral o rei solitario coa axuda da torre e do seu rei, mentres o alfil colabora ou se mant\u00e9n \u00e1 marxe (co cal o final conv\u00e9rtese nun de rei e torre);\n- Final de rei, torre e cabalo: a \u00fanica complexidade v\u00e9n dada polo perigo de afogar ao rei contrario, polo que conv\u00e9n manter ao cabalo afastado deste.\n- Final de rei, cabalo e alfil (contra rei): O mate m\u00e1is dif\u00edcil do xadrez.\nPerfil psicol\u00f3xico dos xadrecistas.\nNa actualidade existe unha importante investigaci\u00f3n psicol\u00f3xica do xadrez. Un dos feitos mellor establecidos \u00e9 que a\u00ednda que o xadrez \u00e9 amplamente considerado o mellor exemplo de actividade intelectual entre os xogos, existe moi pouca evidencia entre capacidades cognitivas concretas e a pericia no xadrez. A\u00ednda que existe unha d\u00e9bil correlaci\u00f3n entre intelixencia e pericia no xadrez entre os nenos que est\u00e1n a aprender, dita correlaci\u00f3n non existe cando consideramos grandes mestres ou nenos altamente talentosos para o xadrez. O factor que explica mellor o desempe\u00f1o xadrec\u00edstico \u00e9 o n\u00famero de horas de pr\u00e1ctica. Con todo \u00e9 evidente que este \u00e9 un xogo/deporte destacadamente intelectual debido a que require concentraci\u00f3n, c\u00e1lculo, capacidade de an\u00e1lise, e \u00e9 ben co\u00f1ecido que abundan alt\u00edsimos cocientes intelectuais entre os xogadores de primeira fila mundial. Alg\u00fans estudos suxiren que os grandes mestres son capaces de almacenar entre 10 mil e 100 mil \u201cfragmentos\u201d ou posici\u00f3ns de taboleiro xadrecisticamente relevantes, a\u00ednda que simulaci\u00f3ns por computador estiman este n\u00famero en 300 mil.\nOutro aspecto, menos estudado, \u00e9 o da personalidade dos xadrecistas. Un estudo que comparaba 219 nenos que xogaban ao xadrez con outros 50 que non o fac\u00edan, cuxos trazos de personalidade foron clasificados de acordo co Test de personalidade dos cinco grandes (\u00abO\u00bb: Apertura a novas experiencias, \u00ab C\u00bb: Responsabilidade, \u00abE\u00bb: Extroversi\u00f3n, \u00abA\u00bb: Amabilidade, \u00ab N\u00bb: Neuroticismo), suxer\u00eda que era m\u00e1is probable que os nenos con alta puntuaci\u00f3n nos factores \u00abO\u00bb e \u00abE\u00bb fosen xogadores de xadrez. Os nenos homes que punt\u00faan m\u00e1is alto no factor \u00abA\u00bb, est\u00e1n menos interesados no xogo. Iso poder\u00eda explicar por que as nenas, que xeralmente punt\u00faan m\u00e1is alto no factor \u00abA\u00bb, est\u00e1n en xeral menos interesadas no xogo. Outro estudo realizado en estudantes universitarios menciona que, aquelas persoas cuxa personalidade \u00e9lles pracenteiras a procura e experimentaci\u00f3n de sensaci\u00f3ns novas e fortes, sentense moito m\u00e1is atra\u00eddas polo xogo que aquelas que evaden esas sensaci\u00f3ns, sen importar o sexo. Con todo, os estudos non detectaron ningunha correlaci\u00f3n entre os trazos de personalidade e a pericia xadrec\u00edstica dun xogador.\nXadrez en Galiza.\nA pr\u00e1ctica do xadrez en Galiza est\u00e1 regulada pola Federaci\u00f3n Galega de Xadrez, que organiza t\u00f3dolos anos a Liga Galega de Clubs.\nNo sitio de xogo chess.com, a maior comunidade on-line de xadrez do mundo, o equipo \"Team Galicia\" representa a Galiza nos campionatos de xadrez en todas as variantes e modalidades."}
{"id": "1522", "revid": "23204", "url": "https://gl.wikipedia.org/wiki?curid=1522", "title": "Marat\u00f3n (atletismo)", "text": "O marat\u00f3n \u00e9 unha proba deportiva inclu\u00edda dentro do atletismo. \u00c9 unha carreira pedestre cun percorrido de 42 195 m, conmemorativa da vitoria de Marat\u00f3n dos gregos sobre os persas.\nHistoria da proba.\nDurante moito tempo, as mulleres foron exclu\u00eddas, a pesar dalg\u00fans casos como Stamata Revithi (no 1896), que non foron inclu\u00eddos en resultados oficiais. Marie-Louise Ledru est\u00e1 acreditada como a primeira muller en completar un marat\u00f3n, en 1918. Violet Piercy \u00e9 a primeira muller que ten un tempo oficial, conseguido en 1926. O marat\u00f3n feminino foi introducido nas Olimp\u00edadas de ver\u00e1n de 1984 (Os \u00c1nxeles, USA) e foi ga\u00f1ado por Joan Benoit (USA, 2 h 24 min 52 s).\nA proba de marat\u00f3n m\u00e1is antiga do mundo \u00e9 a de Boston, que se celebra desde 1897. O estadounidense John A. Kelley completou a proba 61 veces (entre 1928 e 1992), ga\u00f1\u00e1ndoa en d\u00faas ocasi\u00f3ns (1935 e 1945).\nProbas relacionadas.\nO medio marat\u00f3n \u00e9 tam\u00e9n unha proba reco\u00f1ecida oficialmente. As\u00ed mesmo, gozan de popularidade o ultramarat\u00f3n e mais o \"ironman\".\nV\u00e9xase tam\u00e9n.\nLigaz\u00f3ns externas.\nLivestrong: Marathon statistics"}
{"id": "1523", "revid": "98629", "url": "https://gl.wikipedia.org/wiki?curid=1523", "title": "Persia", "text": "Persia ou Imperio persa (en , transliterado \"\u0160\u00e2han\u0161\u00e2hiye Ir\u00e2n\", literalmente: \"Ir\u00e1n imperial,\" en grego cl\u00e1sico \"\u03a0\u03b5\u03c1\u03c3\u03af\u03c2,\" romanizado \"Pers\u00eds\") \u00e9 o nome dado ao territorio ocupado polo Imperio Persa que se desenvolveu no Medio Oriente (na rexi\u00f3n dos Montes Zagros), entre os s\u00e9culos VII e IV a.C.. Tam\u00e9n \u00e9 o nome dado \u00e1 rexi\u00f3n actual do Ir\u00e1n; a cultura e o pobo iraniano tam\u00e9n son descritos co adxectivo \"persa\".\nNome.\nO nome, usado no Occidente, foi unha herdanza do nome grego para o Ir\u00e1n, \"Persis\", centro do imperio, a\u00ednda que o mesmo te\u00f1a se estendido a lugares actuais como Turqu\u00eda, noroeste da India e Exipto. No s\u00e9culo III, baixo o Imperio sas\u00e1nida, aparece a palabra \u0112r\u0101n (Ir\u00e1n) ou \u0112r\u0101n\u0161ahr (\"Pa\u00eds dos arios\" ou \"Pa\u00eds dos iranianos\"). No s\u00e9culo VII, despois da ca\u00edda dos sas\u00e1nidas, o pa\u00eds \u00e9 chamado de novo \"Persia\" polos estranxeiros. Esta denominaci\u00f3n empregar\u00edase at\u00e9 1934, cando Mohammad Reza Pahlavi, por decreto asinado o 31 de decembro dese ano, substit\u00fae o nome de \"Persia\" por Ir\u00e1n. \nDe feito, o pa\u00eds sempre fora chamado \"Ir\u00e1n\" polo seu pobo, pero durante s\u00e9culos, ti\u00f1a sido referido polos europeos como \"Persia\" (de \"Pars\" ou \"Fars\", provincia no sur do Ir\u00e1n), por influencia dos escritos dos historiadores gregos. M\u00e1is tarde, en 1959, ambos os nomes pasaron a ser admitidos oficialmente polo goberno iraniano a\u00ednda que a denominaci\u00f3n \"Ir\u00e1n\" se tornou a m\u00e1is usual en Occidente a partir de 1935.\nHoxe, o termo \"Persia\" acostuma ser reservado ao Imperio Persa, fundado por un grupo \u00e9tnico (os persas) a partir da cidade de Anshan, situada na actual prov\u00edncia iraniana de Fars. O imperio foi gobernado por dinast\u00edas sucessivas (persas ou non), que controlaban o altiplano iraniano e os territorios adxacentes.\n\"Persa\" pode, polo tanto, significar:\nEtimolox\u00eda.\nPolo menos desde , o termo Persis era usado polos gregos para referirse a Persia/Ir\u00e1n. Persis prov\u00e9n do persa \"Pars\" ou \"Parsa\" \u2013 o nome do clan principal de Ciro e que tam\u00e9n deu o nome \u00e1 rexi\u00f3n onde habitaban os persas. O lat\u00edn emprestou o termo do grego, transform\u00e1ndoo en \"Persia\", forma adoptada polas diversas linguas europeas. En lingua aramea, o nome Persia, significa divisi\u00f3n, desdobramento, acto de repartir.\nO pobo iraniano, para se referir ao propio pa\u00eds, usaba, desde o per\u00edodo sas\u00e1nida, o termo \"Iran\", que significa \u201cterra dos arianos\u201d, derivado de \"Aryanam\", forma encontrada en textos persas antigos. No per\u00edodo aquem\u00e9nida, os persas usaban o termo \"Parsa\". En 1935, o xa solicitou formalmente que a comunidade internacional pasase a empregar o nome nativo do pa\u00eds, \"Iran\" e en 1959 anunciou que tanto \"Persia\" como \"Ir\u00e1n\" eran formas correctas de referirse ao seu pa\u00eds.\nEtnia e lingua.\n\"Persa\" \u00e9 tam\u00e9n unha etnia; os persas descenden dos arios, un pobo indoeuropeo que migrou para a rexi\u00f3n da Persia a partir da Asia Central, no inicio do primeiro milenio a.C. A s\u00faa lingua ch\u00e1mase persa, ou \"farsi\". Nos vedas e nos textos zoroastrianos a palabra \"aryan\" designa nobreza ou xentileza, pero nunca referido a unha suposta raza ariana.\nDe acordo con fontes do goberno estadounidense, o 51% da poboaci\u00f3n actual de Ir\u00e1n \u00e9 da etnia persa. Outras estimativas chegan a colocar esa parcela en 70%. Existen minor\u00edas persas tam\u00e9n en Afganist\u00e1n, Taxiquist\u00e1n e Uzbekist\u00e1n. Moitas outras etnias existen en Ir\u00e1n, inclu\u00edndo grupos arios non-persas, como os g; as etnias de ascendencia turca, como os acerbaixanos, kurdos, e turcom\u00e1ns; \u00e1rabes e algunhas outras minor\u00edas. Vexa Demograf\u00eda de Ir\u00e1n para m\u00e1is detalles.\nPara informaci\u00f3ns sobre a moderna historia de Ir\u00e1n, vexa Historia de Ir\u00e1n.\nO antigo pa\u00eds de Persia foi ocupado sucesivamente por unha serie de pobos e imperios:"}
{"id": "1524", "revid": "98629", "url": "https://gl.wikipedia.org/wiki?curid=1524", "title": "Imperio", "text": "Un imperio (do lat\u00edn: \"imperium\"), \u00e9 un estado con dominio sobre extensos territorios gobernado por un emperador etnicamente e/ou culturalmente diversos sendo al\u00e9n dun poder hexem\u00f3nico en certa \u00e1rea de influencia. Tam\u00e9n se denomina Imperio ao conxunto dos territorios que rexe un estado imperial. Por extensi\u00f3n, \"Imperio\" pode referirse tam\u00e9n \u00e1 etapa hist\u00f3rica onde un pa\u00eds tomou esta pol\u00edtica ou ben a potencia que exerce unha forte influencia pol\u00edtica, econ\u00f3mica e cultural.\nDefinici\u00f3n.\nActualmente ent\u00e9ndese como Imperio non s\u00f3 un Estado que abarca varias naci\u00f3ns \u00e9tnicas, sen\u00f3n a todo Estado que infl\u00fae sobre a soberan\u00eda doutros Estados, non s\u00f3 aproveit\u00e1ndose deles, no sentido do colonialismo espa\u00f1ol, ingl\u00e9s, franc\u00e9s, holand\u00e9s etc, sen\u00f3n form\u00e1ndoos segundo a s\u00faa propia imaxe. As\u00ed, poder\u00edan interpretarse aos Estados Unidos e a extinta Uni\u00f3n Sovi\u00e9tica como Imperios, a pesar de non conquistaren territorios.\nNo s\u00e9culo XX o termo do imperialismo adquiriu a connotaci\u00f3n pexorativa que actualmente ten, en parte grazas a Lenin, quen no seu libro \"O imperialismo: a fase superior do capitalismo\", dic\u00eda:\nA partir do ano 1949, cando o que fora o imperio chin\u00e9s se converteu na actual Rep\u00fablica Popular da China debido \u00e1 Revoluci\u00f3n Cultural de Mao Tse Tung, in\u00edciase unha nova \u00e9poca onde a palabra Imperio \u00e9 substitu\u00edda por palabras politicamente mais correctas como \"seguranza nacional\" ou \"posicionamento de bloqueo\", xorden os imperialismos (palabra que, a pesar do parecido, moi pouco ten que ver co que representa a palabra Imperio), que representan a suma de todas as agresi\u00f3ns ao Dereito Internacional, dereito ironicamente creado por estas mesmas potencias imperialistas e condensado na creaci\u00f3n da Organizaci\u00f3n das Naci\u00f3ns Unidas (ONU).\nO \u00faltimo Estado que oficialmente levou ese nome foi o Imperio Xapon\u00e9s. O pa\u00eds alterou a s\u00faa denominaci\u00f3n despois da dr\u00e1stica alteraci\u00f3n da s\u00faa pol\u00edtica exterior desde o final da segunda guerra mundial que lle impiden implementar un expansionismo con trazos imperialistas. Posteriormente, en 1976 o xeneral centroafricano Jean-B\u00e9del Bokassa proclamouse soberano do Imperio Centroafricano que durou menos de tres anos, at\u00e9 o seu destronamento e a restauraci\u00f3n da rep\u00fablica.\nAdemais, os monarcas brit\u00e1nicos levaron o t\u00edtulo de emperadores da India desde 1877 at\u00e9 1947 e o t\u00edtulo do soberano et\u00edope tam\u00e9n era traducido usualmente como emperador, at\u00e9 1975. Actualmente s\u00f3 o xefe de Estado xapon\u00e9s se lle segue chamando no Occidente de emperador.\nO xefe supremo dun Imperio \u00e9 xeralmente chamado emperador.\nHistoria do imperialismo.\nDesde a antig\u00fcidade at\u00e9 hai ben poucos anos houbo moitos Imperios na Europa, tales como:\nNa \u00c1frica:\nNa Asia:\nNas Am\u00e9ricas:\nNa actualidade, o \u00fanico pa\u00eds oficialmente no cal o emperador \u00e9 o xefe de estado \u00e9 o Xap\u00f3n."}
{"id": "1526", "revid": "17467", "url": "https://gl.wikipedia.org/wiki?curid=1526", "title": "Tecido", "text": "O termo tecido pode facer referencia:"}
{"id": "1527", "revid": "72497", "url": "https://gl.wikipedia.org/wiki?curid=1527", "title": "Casa (xadrez)", "text": "No xadrez ch\u00e1mase casa a cada un dos sesenta e catro cadros, a metade deles de cor branca e a outra metade de cor negra, en disposici\u00f3n intercalada, chamada coloquialmente arlequ\u00edn, do seu taboleiro."}
{"id": "1529", "revid": "22570", "url": "https://gl.wikipedia.org/wiki?curid=1529", "title": "Rock and roll", "text": "O rock and roll ou rock'n'roll \u00e9 un x\u00e9nero musical orixinado na d\u00e9cada de 1950, a partir do chamado rhythm and blues, m\u00fasica negra estadounidense.\nHistoria e caracter\u00edsticas.\nAs diferenzas do Rock coas m\u00fasicas das que prov\u00e9n, (Country e Blues, son m\u00e1is de \u00e9nfase e de actitude que puramente musicais. A finais dos corenta comezaron a aparecer fusi\u00f3ns entre os dous estilos, \"Moving all over\" (Hank Williams, 1947) e \"Rocket 88\" (Jackie Brenston, 1951) poden ser consideradas mostras iniciais de Rock, pero at\u00e9 que aparece a rebeli\u00f3n xuvenil, os topetes e o sexo entre adolescentes, a poder ser no asento traseiro dun autom\u00f3bil, non se pode falar de Rock.\nPor primeira vez os mozos non quer\u00edan levar a vida dos seus pais e fac\u00edan desta diferenza unha cuesti\u00f3n cultural. O rock canalizouna, deulle nome, serviulle de trilla sonora e moito m\u00e1is que \u00e9 dif\u00edcil de comprender hoxe. Como ben dixo John Lennon, antes de Elvis Presley non hab\u00eda nada. A continuidade vese tam\u00e9n en que a formaci\u00f3n cl\u00e1sica do rock \u00e9 aquela do Blues el\u00e9ctrico de Chicago da que evolucionou principalmente: Voz, d\u00faas guitarras, baixo e bater\u00eda. Pese a tantas cousas en com\u00fan non se pode falar do rock como un blues tocado por brancos, ao blues falt\u00e1balle o car\u00e1cter explosivo e as ga\u00f1as de vivir que transmiten desde os primeiros discos de Rockabilly at\u00e9 os Sex Pistols.\nA partir de 1955 houbo unha explosi\u00f3n que abaneou os Estados Unidos. O rock invadiu as emisoras, os cines, as salas de baile e indignou \u00e1 sociedade benpensante que contraatacou co esc\u00e1ndalo Payola. A era do rock acabou en 1959, coa morte de Buddy Holly, Chuck Berry, Bo Diddley no caldeiro e Elvis facendo a mili en Alema\u00f1a, haber\u00eda que agardar a que a semente prendese en Inglaterra e volvese no 1964 en forma de British Invasion para que o rock se convertese na pl\u00e9tora de variedades musicais co que o asociamos hoxe.\nA invasi\u00f3n significou moitas cousas, desde unha volta \u00e1s ra\u00edces negras do rock at\u00e9 unha ampliaci\u00f3n da s\u00faa base social e unha dignificaci\u00f3n como forma art\u00edstica, despois de discos como o \"Revolver\" dos Beatles ou o \"Pet Sounds\" dos Beach Boys o rock transcendeu o seu car\u00e1cter de revolta xuvenil. Os setenta viron a disgregaci\u00f3n da at\u00e9 ent\u00f3n s\u00f3lida comunidade, por un lado os \"dinosauros\" (superbandas que fac\u00edan tours intermin\u00e1beis e ti\u00f1an un grande \u00e9xito repetindo o que fixeran nos sesenta) e o Rock sinf\u00f3nico, por outro a m\u00fasica disco crearon un ambiente para a revoluci\u00f3n do punk, que se musicalmente era un regreso \u00e1 primitiva agresividade e proximidade do R'n'R, est\u00e9tica e politicamente significou unha ruptura que acentuou a divisi\u00f3n existente: un punk odiaba a un fan do rock comercial, nunha dicotom\u00eda que a\u00ednda se mant\u00e9n."}
{"id": "1532", "revid": "98629", "url": "https://gl.wikipedia.org/wiki?curid=1532", "title": "Chumbo", "text": "O chumbo \u00e9 un elemento qu\u00edmico da t\u00e1boa peri\u00f3dica con s\u00edmbolo Pb (do lat\u00edn \"plumbum\") e n\u00famero at\u00f3mico 82 segundo a t\u00e1boa actual, xa que non formaba parte na t\u00e1boa de Dmitri Mendeleiev. Este qu\u00edmico non o reco\u00f1ec\u00eda como un elemento met\u00e1lico com\u00fan pola s\u00faa gran elasticidade molecular. Cabe destacar que a elasticidade deste elemento depende das temperaturas do ambiente, as cales distenden os seus \u00e1tomos, ou os estenden.\nO chumbo \u00e9 un metal pesado de densidade relativa ou gravidade espec\u00edfica 11,4 a 16\u00a0\u00b0C, de cor prateada con ton azulado, que se empa\u00f1a para adquirir unha cor cinza mate. \u00c9 flexible, inel\u00e1stico e f\u00fandese con facilidade. A s\u00faa fusi\u00f3n prod\u00facese a 327,4\u00a0\u00b0C e ferve a 1725\u00a0\u00b0C. As valencias qu\u00edmicas normais son 2 e 4. \u00c9 relativamente resistente ao ataque de \u00e1cido sulf\u00farico e \u00e1cido clorh\u00eddrico, a\u00ednda que se disolve con lentitude en \u00e1cido n\u00edtrico e ante a presenza de bases nitroxenadas. O chumbo \u00e9 anf\u00f3tero, xa que forma sales de chumbo dos \u00e1cidos, as\u00ed como sales met\u00e1licos do \u00e1cido pl\u00fambico. Ten a capacidade de formar moitos sales, \u00f3xidos e compostos organomet\u00e1licos.\nCaracter\u00edsticas xerais.\nOs compostos de chumbo m\u00e1is utilizados na industria son os \u00f3xidos de chumbo, o tetraetilo de chumbo e os silicatos de chumbo. O chumbo forma aliaxes con moitos metais, e, en xeral, empr\u00e9gase nesta forma na maior parte das s\u00faas aplicaci\u00f3ns. \u00c9 t\u00f3xico, e a intoxicaci\u00f3n por chumbo denom\u00ednase saturnismo ou plumbosis.\nIs\u00f3topos do chumbo.\nO chumbo pode atoparse en moitos is\u00f3topos, sendo estables catro deles: 204Pb, 206Pb, 207Pb, e 208Pb.\nAo 204Pb co\u00f1\u00e9ceselle como Chumbo primordial, e os 206Pb, 207Pb e 208Pb f\u00f3rmanse pola desintegraci\u00f3n radioactiva de dous is\u00f3topos do Uranio (U-235 e U-238) e un is\u00f3topo do Torio (Th 232).\nO 210Pb \u00e9 un precursor do 210Po na serie de decaemento do 238U.\nO 210Pb \u00e9 radioactivo.\n210Pb no tabaco.\nA concentraci\u00f3n de 210Pb en fumadores \u00e9 o dobre que a concentraci\u00f3n en non fumadores. Esta diferenza atrib\u00faese \u00e1 inhalaci\u00f3n de 210Pb no fume do tabaco.\nFontes de chumbo.\nO chumbo de cando en cando at\u00f3pase no seu estado elemental. Pres\u00e9ntase comunmente como sulfuro de chumbo na galena (pbS). Outros minerales de importancia comercial son os carbonatos (cerusita, PbCO3)) e os sulfatos (anglesita, PbSO4)). Os fosfatos (piromorfita, pb5Cl(PO4)3), os vanadatos (vanadinita, Pb5Cl(VO4)3), os arseniatos (mimelita, Pb5Cl(ASO4)3), os cromatos (crocoita, PbCrO4) e os molibdatos (vulferita, PbMoO4), os wolframatos (stolzita, PbWO4) son moito menos abundantes. Tam\u00e9n se atopa chumbo en varios minerais de uranio e de torio, xa que prov\u00e9n directamente da desintegraci\u00f3n radioactiva (decaemento radioactivo). Os minerais comerciais poden conter tan pouco chumbo como o 3%, pero o m\u00e1is com\u00fan \u00e9 un contido de pouco m\u00e1is ou menos do 10%. Os minerais conc\u00e9ntranse ata alcanzar un contido de chumbo de 40% ou m\u00e1is antes de fundirse ou ceder ante a presenza de fontes de calor extrema.\nO uso m\u00e1is amplo do chumbo, como tal, at\u00f3pase na fabricaci\u00f3n de acumuladores. Outras aplicaci\u00f3ns importantes son a fabricaci\u00f3n de tetraetilo de chumbo, forros para cables, elementos de construci\u00f3n, pigmentos, soldadura suave, munici\u00f3ns, plomadas para pesca e tam\u00e9n na fabricaci\u00f3n desde soldadi\u00f1os de xoguete ata para facer tubos de \u00f3rganos musicais.\nEstanse desenvolvendo compostos organopl\u00fambicos para aplicaci\u00f3ns como son a de catalizadores na fabricaci\u00f3n de espuma de poliuretano, t\u00f3xicos para as pinturas navais co fin de inhibir a incrustaci\u00f3n nos cascos, axentes biocidas contra as bacterias grampositivas, \u00e1caros e outras bacterias, protecci\u00f3n da madeira contra o ataque dos barrenillos e fungos mari\u00f1os, preservadores para o algod\u00f3n contra a descomposici\u00f3n e o moho, axentes molusquicidas, axentes antihelm\u00ednticos, axentes redutores do desgaste nos lubricantes e inhibidores da corrosi\u00f3n para o aceiro.\nMerc\u00e9 \u00e1 s\u00faa excelente resistencia \u00e1 corrosi\u00f3n, o chumbo atopa un amplo uso na construci\u00f3n, en particular na industria qu\u00edmica. \u00c9 resistente ao ataque por parte de moitos \u00e1cidos porque forma o seu propio revestimento protector de \u00f3xido, pero \u00e9 atacado polas bases nitroxenadas. Como consecuencia desta caracter\u00edstica vantaxosa, o chumbo util\u00edzase moito na fabricaci\u00f3n e o manexo do \u00e1cido sulf\u00farico,\u00e1cido n\u00edtrico.\nDurante moito tempo empregouse o chumbo como pantalla protectora para as m\u00e1quinas de raios X. En virtude das aplicaci\u00f3ns cada vez m\u00e1is amplas da enerx\u00eda at\u00f3mica, volv\u00e9ronse cada vez m\u00e1is importantes as aplicaci\u00f3ns do chumbo como blindaxe contra a radiaci\u00f3n.\nUsos industriais.\nNa historia.\nO chumbo \u00e9 un dos metais que desde m\u00e1is antigo co\u00f1eceron e empregaron os homes tanto polo moito que abunda como pola s\u00faa facilidade de fundirse. Suponse que Mid\u00e1critas foi o primeiro que o levou a Grecia. Plinio o Vello di que na antig\u00fcidade escrib\u00edase en l\u00e1minas ou follas de chumbo e alg\u00fans autores aseguran achar moitos volumes de chumbo nos cemiterios romanos e nas catacumbas dos m\u00e1rtires. O uso de escribir en l\u00e1minas de chumbo \u00e9 antiqu\u00edsimo e Pausanias menciona uns libros de Hes\u00edodo escritos sobre follas de devandito metal. Atop\u00e1ronse en York (Inglaterra) l\u00e1minas de chumbo en que estaba gravada unha inscrici\u00f3n do tempo de Domiciano.\nNo Imperio romano os canos e as ba\u00f1eiras recubr\u00edanse con chumbo ou con cobre,\nNa Idade Media empreg\u00e1banse grandes ferros de chumbo para os teitumes e para revestir a armaz\u00f3n de madeira das frechas ou torres. Tam\u00e9n se fund\u00edan en chumbo moitos medall\u00f3ns, mascar\u00f3ns de fontes etc. e hab\u00eda tam\u00e9n fontes bautismais de chumbo. En 1754 achouse na alcazaba ou alcaic\u00edn de Granada unha l\u00e1mina de chumbo de 30 polgadas (76,2\u00a0cm) de longo e 4 (10,16\u00a0cm) de ancho con tres dobreces e entre eles, unha cruz e o 17 do mesmo mes e ano un libro de follas de chumbo escritas. Os caracteres destes descubrimentos persuadiron de que eran dunha data anterior ao s\u00e9culo VIII.\nNa actualidade.\nA s\u00faa utilizaci\u00f3n como cuberta para cables, xa sexa a de tel\u00e9fono, de televisi\u00f3n, de internet ou de electricidade, segue sendo unha forma de emprego adecuada. A ductilidade \u00fanica do chumbo faio particularmente apropiado para esta aplicaci\u00f3n, porque pode estirarse para formar un forro continuo ao redor dos condutores internos.\nO uso do chumbo en pigmentos sint\u00e9ticos ou artificiais foi moi importante, pero est\u00e1 decrecendo en volume. Os pigmentos que se utilizan con m\u00e1is frecuencia e nos que interv\u00e9n este elemento son:\nUtil\u00edzanse unha gran variedade de compostos de chumbo, como os silicatos, os carbonatos e sales de \u00e1cidos org\u00e1nicos, como estabilizadores contra a calor e a luz para os pl\u00e1sticos de policloruro de vinilo. \u00dasanse silicatos de chumbo para a fabricaci\u00f3n de frituras (esmaltes) de vidro e de cer\u00e1mica, as que resultan \u00fatiles para introducir chumbo nos acabados do vidro e da cer\u00e1mica. A azida de chumbo, Pb(N3)2, \u00e9 o detonador est\u00e1ndar para os explosivos pl\u00e1sticos como o C-4 ou outros tipos de explosivos H.E. (Highly Explosive). Os arseniatos de chumbo empr\u00e9ganse en grandes cantidades como insecticidas para a protecci\u00f3n dos cultivos e para escorrentar insectos molestos como o son cascudas, mosquitos e outros animais que pos\u00faan un exoesqueleto. O litargirio (\u00f3xido de chumbo) empr\u00e9gase moito para mellorar as propiedades magn\u00e9ticas dos im\u00e1ns de cer\u00e1mica de ferrita de bario.\nAs\u00ed mesmo, unha mestura calcinada de zirconato de chumbo e de titanato de chumbo, co\u00f1ecida como PETE, est\u00e1 ampliando o seu mercado como un material piezoel\u00e9ctrico.\nEfectos.\nO chumbo pode entrar na auga potable a trav\u00e9s da corrosi\u00f3n das tubaxes. Isto \u00e9 m\u00e1is com\u00fan que ocorra cando a auga \u00e9 lixeiramente aceda. Esta \u00e9 a raz\u00f3n pola que os sistemas de tratamento de augas p\u00fablicas son agora requiridos levar a cabo un axuste de pH en auga que serve para o uso da auga potable. O chumbo non cumpre ningunha funci\u00f3n esencial no corpo humano, este pode principalmente facer dano logo de ser tomado na comida, aire ou auga.\nO chumbo pode causar varios efectos non desexados, como son:\nO chumbo pode entrar no feto a trav\u00e9s da placenta da nai. Debido a isto pode causar serios danos ao sistema nervioso e ao cerebro dos nenos por nacer.\nChumbo no ambiente.\nCon respecto \u00e1 s\u00faa incidencia nos ecosistemas, o chumbo at\u00f3pase de forma natural no ambiente, pero as maiores concentraci\u00f3ns atopadas no ambiente son o resultado das actividades humanas.\nOs sales de chumbo entran nos ecosistema a trav\u00e9s dos tubos de escape (principalmente os defectuosos) dos coches, cami\u00f3ns, motos, avi\u00f3ns, barcos e aeroescorregadores e case todos os tipos de veh\u00edculos motorizados que utilicen derivados do petr\u00f3leo como combustible, sendo as part\u00edculas de maior tama\u00f1o as que quedar\u00e1n retidas no chan e nas augas superficiais, provocando a s\u00faa acumulaci\u00f3n en organismos acu\u00e1ticos e terrestres, e coa posibilidade de chegar ata o home a trav\u00e9s da cadea alimenticia. As pequenas part\u00edculas quedan suspendidas na atmosfera, podendo chegar ao chan e \u00e1 auga a trav\u00e9s da choiva aceda.\nA acumulaci\u00f3n de chumbo nos animais, pode causar graves efectos na s\u00faa sa\u00fade por envelenamento, e ata a morte por paro cardio-respiratorio. Alg\u00fans organismos, como os crust\u00e1ceos e outros invertebrados, son moi sensibles ao chumbo (dado que o chumbo cando se atopa en exceso depos\u00edtase nos \u00f3sos e ao non posu\u00edlos queda retido no seu organismo), e en moi pequenas concentraci\u00f3ns c\u00e1usanlles graves mutaci\u00f3ns. Rexistr\u00e1ronse casos onde as cr\u00edas de crust\u00e1ceos con saturnismo cr\u00f3nico, presentaban extremidades m\u00e1is longas, deformidades noutras e un comportamento agresivo e pouco coordinado chegando a producirse automutilaci\u00f3ns e autolasceraci\u00f3ns m\u00faltiples, atribu\u00eddo a alteraci\u00f3ns xen\u00e9ticas xeradas pola contaminaci\u00f3n por chumbo.\nOutro efecto significativo do chumbo nas augas superficiais, \u00e9 que provoca perturbaci\u00f3ns no fitoplancto, que \u00e9 unha fonte importante de produci\u00f3n de os\u00edxeno nos oc\u00e9anos e de alimento para alg\u00fans organismos acu\u00e1ticos de variado tama\u00f1o (desde baleas ata pequenos peixi\u00f1os).\nChumbo nos alimentos.\nO chumbo, como outros denominados metais pesados, pode estar presente na auga de bebida e nos alimentos, como consecuencia da emisi\u00f3n \u00e1 atmosfera e \u00f3 medio acu\u00e1tico de compostos que conte\u00f1en chumbo. Por tal motivo, a s\u00faa presenza nos alimentos est\u00e1 considerada como un contaminante (perigo qu\u00edmico) e a Uni\u00f3n Europea fixou en 2006 uns l\u00edmites m\u00e1ximos de 0,10\u00a0mg/kg peso fresco para as carnes dos animais de abasto e 0,50\u00a0mg para os despoxos.\nPero as concentraci\u00f3ns deste metal na carne e v\u00edsceras de animais de caza, como consecuencia do uso do chumbo na munici\u00f3n, adoita superar estas cifras, alcanzando valores de, por exemplo, 6\u201325\u00a0mg en f\u00edgado de aves, 2,5\u00a0mg en peitiga de perdiz, 1,3-3,4 en m\u00fasculo de xabaril etc., con resultados moi variables segundo o estudo, a especie e o \u00f3rgano analizado. A Axencia Europea de Seguridade Alimentaria estimou en 2010 unha concentraci\u00f3n media de 3,153\u00a0mg/kg peso fresco.\nEn Espa\u00f1a, os resultados obtidos, a\u00ednda que insuficientes, son similares \u00f3s obtidos noutros pa\u00edses, polo que a Axencia Espa\u00f1ola de Seguridade Alimentaria (AESAN) ditou a recomendaci\u00f3n de reducir o consumo a un m\u00e1ximo dunha raci\u00f3n semanal, duns 150 g aproximadamente, na poboaci\u00f3n en xeral, e desaconsella o consumo de carne de caza nos meni\u00f1os de menos de 6 anos e nas mulleres embarazadas.\nEstudos sobre a conduta.\nUn estudo realizado en maio de 2000 polo consultor econ\u00f3mico Rick Nevin demostrou que dun 65% a 90% dos crimes violentos realizados en Estados Unidos te\u00f1en como causa a exposici\u00f3n ao chumbo.\nNo 2007, Nevin demostrou, nun novo estudo, que a exposici\u00f3n ao chumbo (tomando o nivel en sangue de chumbo) por parte dun 60% dos nenos e adolescentes leva un baixo nivel de coeficiente intelectual, car\u00e1cter agresivo e antisocial con tendencia ao criminal.\nEstes estudos foron realizados ao longo de varios anos e en 9 pa\u00edses diferentes; sendo discutidos polo The Washington Post en xullo dese ano. Tam\u00e9n chamou a atenci\u00f3n do cient\u00edfico pol\u00edtico de Darthmouth, o Dr. Roger D. Masters quen xunto a outros cient\u00edficos de envergadura internacional apoian os estudos realizados por Nevin."}
{"id": "1533", "revid": "22795", "url": "https://gl.wikipedia.org/wiki?curid=1533", "title": "Part\u00edcula", "text": "Unha part\u00edcula describe algo moi pequeno. Tecnicamente pode referirse a:"}
{"id": "1535", "revid": "5863", "url": "https://gl.wikipedia.org/wiki?curid=1535", "title": "Mundo (hom\u00f3nimos)", "text": "O termo mundo pode referirse:"}
{"id": "1537", "revid": "15490", "url": "https://gl.wikipedia.org/wiki?curid=1537", "title": "Internet", "text": "Internet \u00e9 o sistema global de redes inform\u00e1ticas interconectadas que usa o conxunto de protocolos de Internet (TCP/IP) para comunicarse entre redes e dispositivos. \u00c9 unha rede de redes que consiste en redes privadas, p\u00fablicas, acad\u00e9micas, empresariais e gobernamentais de \u00e1mbito local e global, unidas por unha ampla gama de tecnolox\u00edas de redes electr\u00f3nicas, sen f\u00edos e \u00f3pticas. Internet ofrece unha ampla gama de recursos e servizos de informaci\u00f3n, como os documentos de hipertexto interconectados e as aplicaci\u00f3ns da World Wide Web.(WWW), correo electr\u00f3nico, telefon\u00eda e intercambio de ficheiros.\nAs orixes de Internet rem\u00f3ntanse ao desenvolvemento da conmutaci\u00f3n de paquetes e a investigaci\u00f3n encargada polo Departamento de Defensa dos Estados Unidos na d\u00e9cada de 1960 para permitir o tempo compartido dos ordenadores. A rede precursora principal, a ARPANET, serviu inicialmente como eixo vertebrador para a interconexi\u00f3n das redes rexionais acad\u00e9micas e militares na d\u00e9cada de 1970. O financiamento da National Science Foundation Network como nova columna vertebral nos anos 80, as\u00ed como o financiamento privado para outras extensi\u00f3ns comerciais, levou \u00e1 participaci\u00f3n mundial no desenvolvemento de novas tecnolox\u00edas de rede e \u00e1 fusi\u00f3n de moitas redes. A vinculaci\u00f3n de redes comerciais e empresas a principios da d\u00e9cada de 1990 marcou o inicio da transici\u00f3n \u00e1 Internet moderna, e xerou un crecemento exponencial sostido ao conectarse \u00e1 rede xeraci\u00f3ns de ordenadores persoais e m\u00f3biles. A\u00ednda que as academias usaron moito a Internet nos anos 80, a comercializaci\u00f3n incorporou os seus servizos e tecnolox\u00edas en practicamente todos os aspectos da vida moderna.\nA maior\u00eda dos medios de comunicaci\u00f3n tradicionais, como o tel\u00e9fono, a radio, a televisi\u00f3n, o correo en papel e os xornais, foron remodelados, redefinidos ou mesmo obviados por Internet, dando lugar a novos servizos como o correo electr\u00f3nico, o tel\u00e9fono por Internet, a televisi\u00f3n, e a m\u00fasica online, os xornais dixitais e os sitios web de v\u00eddeo en streaming. Os xornais, os libros e outras publicaci\u00f3ns impresas tam\u00e9n se adaptar\u00f3n as tecnolox\u00edas dos sitios web, ou estanse reconvertendo en blogues, canal web de contidos e agregadores de noticias en li\u00f1a. Internet permitiu e acelerou novas formas de interacci\u00f3n persoal a trav\u00e9s da mensaxer\u00eda instant\u00e1nea, os foros da internet e os servizos de redes sociais. As compras en li\u00f1a creceron exponencialmente para as grandes vendas polo mi\u00fado, as pequenas empresas e os empresarios, xa que lles permitiu \u00e1s empresas ampliar a s\u00faa presenza no mercado ou mesmo vender bens e servizos totalmente en li\u00f1a. Os servizos financeiros e de empresa a empresa na internet afectan \u00e1 cadea de subministraci\u00f3n de sectores enteiros.\nInternet non ten unha gobernanza \u00fanica e centralizada nin na aplicaci\u00f3n tecnol\u00f3xica nin nas pol\u00edticas de acceso e uso; cada rede que a comp\u00f3n establece as s\u00faas propias pol\u00edticas. As definici\u00f3ns, exageradas, dos dous espazos de nomes principais en Internet, o espazo de enderezos de protocolo de Internet (enderezo IP) e o sistema de nomes de dominio (DNS), est\u00e1n dirixidas por unha organizaci\u00f3n de mantemento, a Corporaci\u00f3n de Internet para Nomes e N\u00fameros Asignados (ICANN). O soporte t\u00e9cnico e a estandarizaci\u00f3n dos protocolos b\u00e1sicos \u00e9 unha actividade do Grupo de Traballo de Enxe\u00f1ar\u00eda de Internet (Internet Engineering Task Force, IETF), unha organizaci\u00f3n sen \u00e1nimo de lucro formada por participantes internacionais libremente afiliados \u00e1 que calquera pode asociarse achegando os seus co\u00f1ecementos t\u00e9cnicos. En novembro de 2006, Internet foi inclu\u00edda na lista das sete novas marabillas polo xornal estadounidense \"USA Today\".\nTerminolox\u00eda.\nA palabra \"internetted\", que significa \"interconectado\" ou \"entretecido\", utilizouse xa en 1849. A palabra \"Internet\" utilizouse en 1974 como a forma abreviada de internetwork. Hoxe, o termo \"internet\" ref\u00edrese m\u00e1is comunmente ao sistema global de rede de computadoras interconectadas, a\u00ednda que tam\u00e9n pode referirse a calquera grupo de redes m\u00e1is pequenas.\nCando o seu uso se fixo com\u00fan, a maior\u00eda das publicaci\u00f3ns trataban a palabra \"internet\" como un nome propio en mai\u00fascula; isto f\u00edxose menos com\u00fan segundo foi pasando o tempo. Isto reflicte a tendencia en ingl\u00e9s a escribir novos termos en mai\u00fascula e pasar a min\u00fasculas a medida que se familiarizan. \u00c1s veces, a palabra a\u00ednda est\u00e1 en mai\u00fascula para distinguir a internet global das redes m\u00e1is pequenas, a\u00ednda que moitas publicaci\u00f3ns, inclu\u00edndo o \"AP Stylebook\" desde 2016, recomendan a forma min\u00fascula en todos os casos. En 2016, o \"Oxford English Dictionary\" descubriu que, base\u00e1ndose nun estudo de preto de 2.500 mill\u00f3ns de fontes impresas e en li\u00f1a, \"Internet\" foi capitalizada no 54% dos casos.\nOs termos \"Internet\" e \"World Wide Web\" \u00fasanse a mi\u00fado indistintamente; \u00e9 com\u00fan falar de \"ir a internet\" cando se usa un navegador web para ver p\u00e1xinas webs. Con todo, a World Wide Web ou \"a Web\" \u00e9 s\u00f3 un dos numerosos servizos da internet, unha colecci\u00f3n de documentos (p\u00e1xinas web) e outros recursos web, ligados por hiperligaz\u00f3ns e URLs.\nHistoria.\nA investigaci\u00f3n na conmutaci\u00f3n de paquetes comezou a primeiros da d\u00e9cada de 1960 e as redes de conmutaci\u00f3n de paquetes como Mark I no Laboratorio Nacional de F\u00edsica do Reino Unido, ARPANET, CYCLADES, Merit Network, Tymnet, e Telenet, desenvolv\u00e9ronse a finais da d\u00e9cada de 1960 e primeiros anos da d\u00e9cada de 1970 usando varios protocolos.\nOs primeiros dous nodos do que ser\u00eda ARPANET interconect\u00e1ronse o 29 de outubro de 1969 establec\u00e9ndose unha interconexi\u00f3n entre o Network Measurement Center, dirixido por Leonard Kleinrock, da UCLA e o sistema NLS de Douglas Engelbart no SRI International en Menlo Park, California. Hab\u00eda xa quince sitios conectados \u00e1 rede ARPANET a fin do ano 1971.. O desenvolvemento internacional de ARPANET foi lento, Europa prefer\u00eda desenvolver redes propias, baseadas no protocolo X.25, a primeira conexi\u00f3n de ARPANET f\u00f3ra dos Estados Unidos foi o NORSAR noruegu\u00e9s en xu\u00f1o de 1973,\nEn decembro de 1975 o documento \"RFC 675 - Specification of Internet Transmission Control Program\" de Vinton Cerf, Yogen Dalal e Carl Sunshine, usou o termo \"Internet\", abreviaci\u00f3n de \"internetworking\" e posteriormente diversos RFC continuaron a empregar o termo. O acceso a ARPANET aumentou en 1981 cando a National Science Foundation (NSF) desenvolveu oCSNET. En 1982, a TCP/IP estandarizouse e introduciuse o concepto dunha rede mundial de TCP/IP totalmente interconectada so o nome de Internet\nO acceso \u00e1 rede TCP/IP aumentou de novo en 1986 cando a National Science Foundation Network (NSFNET) deu acceso a superordenadores nos Estados Unidos de organizaci\u00f3ns dedicadas \u00e1 investigaci\u00f3n e \u00e1 educaci\u00f3n, primeiro a 56 kbit/s e m\u00e1is tarde a 1.5 Mbit/s e 45 Mbit/s. Fornecedores de servizo de Internet comerciais comezaron a xurdir a finais da d\u00e9cada de 1980 e primeiros da d\u00e9cada seguinte. En 1990 desapareceu a ARPANET e en 1995 a NSFNET, desaparecendo as \u00faltimas restrici\u00f3ns no uso do tr\u00e1fico comercial en Internet. Internet comezou unha r\u00e1pida expansi\u00f3n en Europa e Australia a mediados da d\u00e9cada de 1980 e en Asia a finais de 1980 e principios de 1990.\nA partir de mediados da d\u00e9cada de 1990 Internet tivo un tremendo impacto na cultura e no comercio, favorecido pola comunicaci\u00f3n case instant\u00e1nea que supo\u00f1a o correo electr\u00f3nico, a mensaxer\u00eda instant\u00e1nea, o Voice over Internet Protocol (VoIP), o V\u00eddeo chat, e a World Wide Web cos seus foros de discusi\u00f3n, blogs, redes sociais e sitios de comercio electr\u00f3nico.\nInternet contin\u00faa a medrar, con cada volta m\u00e1is gran cantidade de informaci\u00f3n, co\u00f1ecemento, comercio, entretemento e rede social Estim\u00e1base a no remate da d\u00e9cada de 1990 o tr\u00e1fico de Internet p\u00fablica medraba un 100% por ano, mentres que o aumento anual no n\u00famero de usuarios era entre un 20% e un 50%. Atribu\u00eduse este crecemento \u00e1 inexistencia dunha administraci\u00f3n central, que permite o crecemento org\u00e1nico da rede, as\u00ed como a natureza aberta non propietaria dos protocolos de Internet, que impide que unha compa\u00f1\u00eda poida exercer demasiado control sobre a rede. En marzo de 2011 estim\u00e1base en 2.095 mill\u00f3ns o de usuarios de Internet, ou o 30,2% da poboaci\u00f3n mundial.. E se en 1993 a informaci\u00f3n contida en Internet supo\u00f1a o 1% da informaci\u00f3n a trav\u00e9s dos sistemas de telecomunicaci\u00f3ns en 2000 esta cifra era do 51%, en 2007 m\u00e1is do 97%.\nGobernanza.\nInternet \u00e9 unha rede global que comprende moitas redes aut\u00f3nomas interconectadas voluntariamente. Funciona sen un \u00f3rgano de goberno central. O soporte t\u00e9cnico e a estandarizaci\u00f3n dos protocolos b\u00e1sicos (IPv4 e IPv6) \u00e9 unha actividade do Grupo de Traballo de Enxe\u00f1ar\u00eda de Internet (Internet Engineering Task Force, IETF), unha organizaci\u00f3n internacional aberta de normalizaci\u00f3n, que ten como obxectivos o contribu\u00edr \u00e1 enxe\u00f1er\u00eda da internet, actuando en diversas \u00e1reas, como transporte, encami\u00f1amento e seguridade. Para manter a interoperabilidade, os principais espazos de nomes de Internet son administrados pola Internet Corporation for Assigned Names and Numbers (ICANN). A ICANN est\u00e1 gobernada por un consello de administraci\u00f3n internacional formado por comunidades t\u00e9cnicas, empresariais, acad\u00e9micas e doutras comunidades non comerciais de Internet. As\u00ed mesmo a ICANN coordina a asignaci\u00f3n de identificadores \u00fanicos para o seu uso en Internet, inclu\u00edndo o nome de dominio, enderezos IP, n\u00fameros de porto de aplicaci\u00f3n nos protocolos de transporte e moitos outros par\u00e1metros. Os espazos de nomes unificados a nivel mundial son esenciais para manter o alcance global de Internet. Este papel da ICANN dist\u00ednguea como quizais o \u00fanico \u00f3rgano central de coordinaci\u00f3n da internet global.\nOs rexistros rexionais de Internet (RIRs) foron establecidos para cinco rexi\u00f3ns do mundo. O African Network Information Center (AfriNIC) para \u00c1frica, o American Registry for Internet Numbers (ARIN) para Am\u00e9rica do Norte, o Asia-Pacific Network Information Centre (APNIC) para Asia e a Rexi\u00f3n pac\u00edfica, o Latin American and Caribbean Internet Addresses Registry (LACNIC) para a Am\u00e9rica Latina e a rex\u00edon do Caribe, e o R\u00e9seaux IP Europ\u00e9ens \u2013 Network Coordination Centre (RIPE NCC) para Europa; o Oriente Medio e Asia Central foron delegados para asignar bloques de enderezos IP e outros par\u00e1metros de Internet aos rexistros locais, como os fornecedores de servizos de internet, a partir dun conxunto de enderezos designado reservado para cada rexi\u00f3n.\nA Administraci\u00f3n Nacional de Telecomunicaci\u00f3ns e Informaci\u00f3n (National Telecommunications and Information Administration, NTIA) , unha axencia do Departamento de Comercio dos Estados Unidos, tivo a aprobaci\u00f3n final sobre os cambios na zona ra\u00edz do DNS ata a transici\u00f3n da administraci\u00f3n da IANA o 1 de outubro de 2016. A Internet Society (ISOC) foi fundada en 1992 coa misi\u00f3n de \"garantir o desenvolvemento, a evoluci\u00f3n e o uso aberto de Internet para o beneficio de todas as persoas en todo o mundo\". Os seus membros incl\u00faen individuos (calquera persoa pode unirse) as\u00ed como corporaci\u00f3ns, organizaci\u00f3ns, gobernos e universidades. Entre outras actividades, ISOC ofrece un centro administrativo para unha serie de grupos menos formalmente organizados que participan no desenvolvemento e xesti\u00f3n de Internet, inclu\u00edndo: o IETF, o Internet Architecture Board (IAB), o Internet Engineering Steering Group (IESG), o Internet Research Task Force (IRTF) e o Internet Research Steering Group (IRSG). O 16 de novembro de 2005, o Cumio Mundial sobre a Sociedade da Informaci\u00f3n, patrocinado polas Naci\u00f3ns Unidas, en Tunisia estableceu o Foro para a Gobernanza de Internet (IGF) para discutir cuesti\u00f3ns relacionadas coa internet.\nInfraestrutura.\nA infraestrutura de comunicaci\u00f3ns da internet consta dos seus compo\u00f1entes de hardware e dun sistema de capas de software que controlan diversos aspectos da arquitectura. Como calquera rede inform\u00e1tica, Internet consta fisicamente de enrutador, medios (como cableado e radioenlaces), repetidores, m\u00f3dems, etc. Con todo, como exemplo da interconectividade de rede \"(Internetworking)\", moitos dos nodos da rede non son necesariamente equipos da internet per se, os paquetes da internet son transportados por outros protocolos de rede completos con Internet actuando como un est\u00e1ndar de rede homox\u00e9neo, correndo a trav\u00e9s de hardware heterox\u00e9neo, cos paquetes guiados aos seus destinos por routers IP.\nNiveis de servizo.\nOs provedores de servizos da internet (ISP) establecen a conectividade mundial entre redes individuais en varios niveis de alcance. Os usuarios finais, que s\u00f3 acceden a Internet cando o necesitan para realizar unha funci\u00f3n ou obter informaci\u00f3n, representan a parte inferior da xerarqu\u00eda de encami\u00f1amento. Na cima da xerarqu\u00eda de encami\u00f1amento at\u00f3panse as redes de nivel 1, grandes empresas de telecomunicaci\u00f3ns que intercambian tr\u00e1fico directamente entre si a trav\u00e9s de cables de fibra \u00f3pticas de moi alta velocidade e rexidos por acordos de peering (conexi\u00f3n directa, intercambio de tr\u00e1fico ou emparellamento). As redes de nivel 2 e de nivel inferior compran o tr\u00e1nsito da internet a outros provedores para chegar polo menos a algunhas partes da Internet global, a\u00ednda que tam\u00e9n poden participar en acordos de interconexi\u00f3n. Un ISP pode utilizar un \u00fanico provedor para a conectividade ou implementar multihoming (ou multiconexi\u00f3n) para conseguir redundancia e equilibrio de carga. Os puntos de intercambio da internet (IXP) son grandes intercambiadores de tr\u00e1fico con conexi\u00f3ns f\u00edsicas a varias ISP. As grandes organizaci\u00f3ns, como as instituci\u00f3ns acad\u00e9micas, as grandes empresas e os gobernos, poden desempe\u00f1ar a mesma funci\u00f3n que os ISP, participando en peering e comprando tr\u00e1nsito en nome das s\u00faas redes internas. As redes de investigaci\u00f3n tenden a interconectarse con grandes subredes como GEANT, GLORIAD, Internet2 e a rede nacional de investigaci\u00f3n e educaci\u00f3n do Reino Unido, JANET.\nExpansi\u00f3n.\nComo medio de comunicaci\u00f3n comezouse a xeneralizar nos pa\u00edses desenvolvidos a comezos dos anos 90: en 1991 o Centro Europeo de Investigaci\u00f3n Nuclear desenvolveu a World Wide Web, en 1993 creou as primeiras p\u00e1xinas web e en 1995 a rede abriuse aos intereses comerciais. Nese primeiro momento, foron os propios internautas os que fixeron evolucionar Internet, a trav\u00e9s da creaci\u00f3n de m\u00faltiples servizos maioritariamente gratu\u00edtos. De t\u00f3dolos xeitos, desde finais dos anos 90, os servizos de pago e o comercio electr\u00f3nico te\u00f1en unha presenza cada vez maior.\nInternet perm\u00edtenos moitos servizos diferentes. Destacan:\nInternet en Galicia.\nOs primeiros recursos galegos en Internet, malia que se fixeron f\u00f3ra de Galicia, datan de 1994, dese ano \u00e9 o primeiro foro galego, a rolda de Birmingham, creado polo lectorado galego da Universidade de Birmingham e a primeira p\u00e1xina web en galego, dedicada \u00e1 lingua \u00e9 cultura galega e que fixo Xabier Canosa dende a universidade galesa de Aberystwyth.\nSegundo o Instituto Galego de Estat\u00edstica (IGE) no ano 2007 51,6 por cento dos fogares galegos contaban polo menos cun ordenador, un 32,3 por cento dispu\u00f1a de conexi\u00f3n a Internet e un 25,7 por cento t\u00ed\u00f1ano con conexi\u00f3n de banda larga. Por provincias, os galegos das provincias atl\u00e1nticas eran os que m\u00e1is empregaban Internet, fac\u00e9ndoo o 34,7 dos coru\u00f1eses e o 34,6 por cento dos pontevedreses. Polo contrario, as porcentaxes son inferiores nas provincias de Lugo e Ourense, cun 25,6 e un 25,5 por cento, respectivamente.\nO peche de internet.\nNo comezo do \u015beculo XXI cada vez se fixo m\u00e1is patente o peche, censura ou bloqueo permanente de internet por alg\u00fans gobernos, como o da China, co seu sistema 'gran Muralla', que tende a ser imitado por outros pa\u00edses, ou de xeito puntual en determinadas situaci\u00f3ns."}
{"id": "1538", "revid": "89787", "url": "https://gl.wikipedia.org/wiki?curid=1538", "title": "Aritm\u00e9tica", "text": "A aritm\u00e9tica (do grego \u03b1\u03c1\u03b9\u03b8\u03bc\u03cc\u03c2 = n\u00famero) \u00e9 unha das m\u00e1is antigas ramas elementais da matem\u00e1tica. Comunmente ent\u00e9ndese por aritm\u00e9tica a parte da \u00e1lxebra elemental ensinada na escola primaria que estuda os n\u00fameros e as operaci\u00f3ns b\u00e1sicas que con eles se fan. Os matem\u00e1ticos tam\u00e9n falan dunha \"aritm\u00e9tica superior\" coa que designan \u00e1 teor\u00eda de n\u00fameros.\nAntigamente a aritm\u00e9tica cingu\u00edase ao estudo das propiedades dos n\u00fameros naturais, dos n\u00fameros enteiros, e dos n\u00fameros racionais (en forma de fracci\u00f3ns), as\u00ed como das propiedades das operaci\u00f3ns entre estes n\u00fameros. As operaci\u00f3ns aritm\u00e9ticas tradicionais son a adici\u00f3n, a subtracci\u00f3n, a multiplicaci\u00f3n e a divisi\u00f3n.\nM\u00e1is tarde esta disciplina medrou, inclu\u00edndo o estudo doutros n\u00fameros coma os reais (considerados como expresi\u00f3ns num\u00e9ricas cun n\u00famero ilimitado de cifras decimais), e de operaci\u00f3ns m\u00e1is complexas derivadas das operaci\u00f3ns aritm\u00e9ticas b\u00e1sicas coma as ra\u00edces cadradas, as potencias, a exponenciaci\u00f3n e os logaritmos.\nHistoria.\nOs m\u00e1is famosos restos de operaci\u00f3ns aritm\u00e9ticas realizados na prehistoria at\u00f3panse no chamado \u00f3so de Ishango datado ao redor do -18000. P\u00e9nsase que este \u00f3so marcouse co fin de servir como axuda para operar con n\u00fameros.\nSemella claro que ao redor do -1850 os Babilonios xa ti\u00f1an un co\u00f1ecemento s\u00f3lido de boa parte da aritm\u00e9tica elemental, se nos baseamos no achado de t\u00e1boas de arxila coma a Plimpton 322, que cont\u00e9n unha lista de n\u00fameros escritos en formato sexaxesimal correspondentes a sinxelas ternas pitag\u00f3ricas. Tam\u00e9n os exipcios ti\u00f1an extensos co\u00f1ecementos aritm\u00e9ticos, as\u00ed coma de xeometr\u00eda, como amosa o papiro matem\u00e1tico Rhind escrito ao redor do -1650. No tocante \u00f3s contidos aritm\u00e9ticos cabe resaltar que neste papiro se pode xa atopar un algoritmo de multiplicaci\u00f3n, as\u00ed coma o emprego de fracci\u00f3ns da unidade.\nNa segunda metade do s\u00e9culo VI a.C., na escola pitag\u00f3rica consider\u00e1base \u00e1 aritm\u00e9tica coma unha das catro ciencias matem\u00e1ticas (Mathemata). Na idade media a aritm\u00e9tica formaba parte do Quadrivium (aritm\u00e9tica, xeometr\u00eda, m\u00fasica e astronom\u00eda) ensinado por Alcu\u00edno na Academia Palatina, que xunto co Trivium (gram\u00e1tica, ret\u00f3rica e dial\u00e9ctica) constit\u00faen as sete artes liberais ensinadas nas universidades medievais.\nOs algoritmos aritm\u00e9ticos modernos son posibles grazas \u00e1 introduci\u00f3n do sistema de numeraci\u00f3n hind\u00fa-ar\u00e1bigo e a notaci\u00f3n decimal posicional dos n\u00fameros. A aritm\u00e9tica baseada neste sistema de numeraci\u00f3n desenvolveuse ao longo de varios s\u00e9culos coa contribuci\u00f3n dos grandes matem\u00e1ticos hind\u00fas Aryabhata, Brahmagupta e Bhaskara I. Aryabhata probou diferentes formas de notaci\u00f3n posicional; Brahmagupta desenvolveu as modernas suma, resta, multiplicaci\u00f3n e divisi\u00f3n baseadas na numeraci\u00f3n hind\u00fa; e Bhaskara I semella ser o primeiro en empregar unha notaci\u00f3n puramente decimal, introducindo un s\u00edmbolo para o cero. A aritm\u00e9tica de hoxe en d\u00eda descende dos m\u00e9todos orixinarios da India, que xunto co sistema num\u00e9rico hind\u00fa asimil\u00e1ronse polos \u00e1rabes e foron transmitidos por estes na Idade Media aos europeos. Con anterioridade ao uso destes m\u00e9todos, a realizaci\u00f3n de operaci\u00f3ns aritm\u00e9ticas b\u00e1sicas era unha tarefa complicada. No ano 662, algunhas pasaxes escritas polo bispo nestoriano persa Severus Sebokht, amosan que daquela a ciencia e o sistema de numeraci\u00f3n hind\u00fa eran xa co\u00f1ecidos e apreciados por persoas do oriente medio. \nA aritm\u00e9tica hind\u00fa era m\u00e1is sinxela que a grega xa que o sistema num\u00e9rico hind\u00fa era posicional e ti\u00f1a n\u00famero cero. Os \u00e1rabes asimilaron as t\u00e9cnicas da ciencia hind\u00fa, que logo transmitiron a trav\u00e9s dos seus escritos aos europeos. A obra m\u00e1is antiga que chegou a n\u00f3s explicando o sistema de numeraci\u00f3n decimal e a s\u00faa aritm\u00e9tica, \u00e9 un dos manuscritos do matem\u00e1tico persa do s\u00e9culo IX Al-Khwarizmi do cal desgraciadamente s\u00f3 se conservan algunhas versi\u00f3ns latinas pouco fieis ao orixinal.\nA primeira aparici\u00f3n en Europa dos n\u00fameros hind\u00fas foi no Codex Vigilanus copiado por un monxe rioxano no ano 976, a\u00ednda que pasar\u00edan varios s\u00e9culos antes de seren aceptados. Na s\u00faa difusi\u00f3n xogou un papel importante o \"Liber Abaci\" do matem\u00e1tico italiano Fibonacci, publicado en Pisa no ano 1202.\nOperaci\u00f3ns aritm\u00e9ticas.\nAs operaci\u00f3ns aritm\u00e9ticas b\u00e1sicas son a adici\u00f3n, a subtracci\u00f3n, a multiplicaci\u00f3n e a divisi\u00f3n, a\u00ednda que en ocasi\u00f3ns se incl\u00faen operaci\u00f3ns m\u00e1is avanzadas, como os c\u00e1lculos de porcentaxes, as ra\u00edces cadradas, a exponenciaci\u00f3n e os logaritmos. A aritm\u00e9tica real\u00edzase seguindo unha orde de operaci\u00f3ns. Calquera conxunto de obxectos no que se poidan realizar as catro operaci\u00f3ns b\u00e1sicas (ag\u00e1s a divisi\u00f3n entre0) ten a estrutura de corpo.\nInstrumentos de c\u00e1lculo.\nOs utensilios para facilitar as contas num\u00e9ricas foron empregados a trav\u00e9s de miles de anos. Por exemplo contar cos dedos, establecendo unha correspondencia cos dedos da man. O primeiro obxecto para contar probablemente fose un \u00ab\"pau de contar\"\u00bb. Registros posteriores no Crecente F\u00e9rtil incl\u00faen c\u00e1lculos (esferas de barro, conos etc.) que representan contas de obxectos, posiblemente grans. Outro exemplo \u00e9 a numeraci\u00f3n con varas.\nO \u00e1baco foi empregado dende tempos moi antigos para tarefas aritm\u00e9ticas. Us\u00e1base en Babilonia no 2400 a.C. e dende ent\u00f3n aparecereon diferentes t\u00e1boas. Antes da Idade Media constru\u00edronse varias computadoras anal\u00f3xicas para facer c\u00e1lculos astron\u00f3micos, como a m\u00e1quina de Antikythera e o astrolabio na antiga Grecia (150-100 a.C.). Her\u00f3n de Alexandr\u00eda (c. 10\u201370) constru\u00edu aparellos complexos, inclu\u00edndo aut\u00f3matas e tarxetas programables.\nO matem\u00e1tico escoc\u00e9s John Napier decatouse que a multiplicaci\u00f3n e a divisi\u00f3n dos n\u00fameros pod\u00eda transformarse en sumas e restas empregando o logaritmo dos n\u00fameros. Mentres constru\u00eda as s\u00faas t\u00e1boas logar\u00edtmicas necesitou facer moitas multiplicaci\u00f3ns, para o que dese\u00f1ou os \"\u00f3sos de Napier\". As regras de c\u00e1lculo foron usadas por xeraci\u00f3ns de enxe\u00f1eiros antes da invenci\u00f3n das calculadoras de peto.\nAlta aritm\u00e9tica.\nO termo \"aritm\u00e9tica\" tam\u00e9n fai referencia \u00e1 teor\u00eda dos n\u00fameros, que desenvolve e afonda nas propiedades dos n\u00fameros enteiros relacionadas coa s\u00faa primalidade, divisibilidade e as soluci\u00f3ns enteiras das ecuaci\u00f3ns. En particular, o teorema fundamental da aritm\u00e9tica e as funci\u00f3ns aritm\u00e9ticas desenv\u00f3lvense dentro deste cadro e este \u00e9 o uso que se reflicte en \"A Course in Arithmetic\" de Jean-Pierre Serre, ou o que d\u00e1 Harold Davenport en frases como: \"aritm\u00e9tica de primeira orde\" ou \"alta aritm\u00e9tica\"."}
{"id": "1544", "revid": "109216", "url": "https://gl.wikipedia.org/wiki?curid=1544", "title": "Lago", "text": "Un lago (do lat\u00edn \"lacus\") \u00e9 un accidente xeogr\u00e1fico constitu\u00eddo por unha grande extensi\u00f3n de auga (ou nalg\u00fan caso doutro l\u00edquido), en xeral auga doce, rodeada de terra e sen movemento flu\u00eddo (isto \u00e9, sen corrente). Esa auga pode provir:\nNormalmente, a auga dos lagos \u00e9 auga doce, mais existen no mundo alg\u00fans importantes lagos salgados, como o Gran Lago Salgado da Am\u00e9rica do Norte ou o Mar Morto no Oriente Medio (Israel e Palestina).\nNalg\u00fans casos, o termo lago \u00fasase para describir unha bac\u00eda que, a\u00ednda estando baldeira a maior parte do tempo, pode chegar a encherse de auga en condici\u00f3ns estacionais de chuvias fortes.\nAs dimensi\u00f3ns dos lagos son moi vari\u00e1beis, desde alg\u00fans metros ata varias centenas de quil\u00f3metros, como son os Grandes Lagos da Am\u00e9rica do Norte ou os Grandes Lagos Africanos.\nAos lagos de pequenas dimensi\u00f3ns ch\u00e1maselles 'estanques', e os m\u00e1is pequenos a\u00ednda, 'pozas', 'poceiras' ou 'charcas'.\nOs lagos maiores, sen sa\u00edda mar\u00edtima, son tam\u00e9n chamados \"mares interiores\", como o mar Caspio; regra con moitas excepci\u00f3ns, falando tam\u00e9n de Mar Morto e do Gran Lago Salgado.\nA s\u00faa profundidade tam\u00e9n var\u00eda desde alg\u00fans cent\u00edmetros ata varias centenas de metros - o Lago Baikal, na Siberia, \u00e9 o m\u00e1is profundo do mundo, con 1743 metros.\nA orixe dos lagos \u00e9 vari\u00e1bel e depende da xeomorfolox\u00eda do terreo. Poden ser de orixe tect\u00f3nica, ou sexa, teren sido formados por fen\u00f3menos xeol\u00f3xicos, ou poden ter sido formados pola erosi\u00f3n do terreo, ben por fen\u00f3menos clim\u00e1ticos, ou ben pola acci\u00f3n de r\u00edos ou glaciares. En zonas como a Ant\u00e1rtida, poden existir lagos sub-glaciares, isto \u00e9, debaixo do xeo, como o Lago Vostok.\nUn lago p\u00f3dese formar nun cr\u00e1ter antigo, como a caldeira do 'Cr\u00e1ter Lake', nos Estados Unidos de Am\u00e9rica.\n\u00c9 importante non confundir un lago cunha planicie de inundaci\u00f3n, que ten unha orixe e unha din\u00e1mica diferente. \u00c1 volta dun lago, por\u00e9n, pode existir unha planicie de inundaci\u00f3n.\nO estudo ecol\u00f3xico dos lagos \u00e9 a limnolox\u00eda.\nCon moita frecuencia, o lago ten un 'emisario', por onde a auga se coa en sentido ao mar.\nLagos f\u00f3ra da Terra.\nHai probas da existencia de lagos extraterrestres, tales como os lagos de metano que a NASA informou (\u00e1o retornar a sonda Cassini) que exist\u00edan en Tit\u00e1n, unha l\u00faa de Saturno."}
{"id": "1545", "revid": "56817", "url": "https://gl.wikipedia.org/wiki?curid=1545", "title": "Corrente", "text": "Unha corrente def\u00ednese nun senso xeral como un movemento ou desprazamento dunha serie de elementos."}
{"id": "1548", "revid": "98629", "url": "https://gl.wikipedia.org/wiki?curid=1548", "title": "Cadeira", "text": "Unha cadeira pode ser:"}
{"id": "1549", "revid": "5312", "url": "https://gl.wikipedia.org/wiki?curid=1549", "title": "1957", "text": "1957 (MCMLVII) foi un ano com\u00fan comezado en martes segundo o calendario gregoriano.\nOutros.\nHistoria ano a ano"}
{"id": "1550", "revid": "5312", "url": "https://gl.wikipedia.org/wiki?curid=1550", "title": "1958", "text": "1958 (MCMLVIII) foi un ano com\u00fan comezado en m\u00e9rcores segundo o calendario gregoriano.\nOutros.\nHistoria ano a ano"}
{"id": "1551", "revid": "5312", "url": "https://gl.wikipedia.org/wiki?curid=1551", "title": "1956", "text": "1956 (MCMLVI) foi un ano bisesto comezado en domingo segundo o calendario gregoriano.\nOutros.\nHistoria ano a ano"}
{"id": "1553", "revid": "5312", "url": "https://gl.wikipedia.org/wiki?curid=1553", "title": "1945", "text": "1945 (MCMXLV) foi un ano com\u00fan comezado en luns segundo o calendario gregoriano.\nEste ano marcou a fin da segunda guerra mundial, ap\u00f3s a derrota das Potencias do Eixo (a Italia fascista, a Alema\u00f1a nazi e o Xap\u00f3n imperial, respectivamente)."}
{"id": "1554", "revid": "5312", "url": "https://gl.wikipedia.org/wiki?curid=1554", "title": "1944", "text": "1944 (MCMXLIV) foi un ano bisesto comezado en s\u00e1bado segundo o calendario gregoriano."}
{"id": "1555", "revid": "5312", "url": "https://gl.wikipedia.org/wiki?curid=1555", "title": "1933", "text": "1933 (MCMXXXIII) foi un ano com\u00fan comezado en domingo segundo o calendario gregoriano.\nPremios Nobel.\nHistoria ano a ano"}
{"id": "1556", "revid": "5312", "url": "https://gl.wikipedia.org/wiki?curid=1556", "title": "1914", "text": "1914 (MCMXIV) foi un ano com\u00fan comezado en xoves segundo o calendario gregoriano.\nOutros.\nHistoria ano a ano"}
{"id": "1557", "revid": "22570", "url": "https://gl.wikipedia.org/wiki?curid=1557", "title": "Planificaci\u00f3n", "text": "Planificaci\u00f3n, no sentido m\u00e1is universal implica ter un ou varios obxectivos a realizar xunto coas acci\u00f3ns requiridas para conclu\u00edr exitosamente.\nDado que a planificaci\u00f3n pode aplicarse en moi diversos \u00e1mbitos da acci\u00f3n do home, mencionaremos alg\u00fans dos m\u00e1is populares:\na. Empresas\nb. Goberno\nc. Demograf\u00eda\nd. Persoal\ne. Enxe\u00f1ar\u00eda civil\nf. Enxe\u00f1ar\u00eda de Software\ng. Contabilidade\nPor exemplo:\nNo \u00e1mbito empresarial a \"Planificaci\u00f3n Estrat\u00e9xica\" axuda a que as empresas te\u00f1an claros os seus obxectivos e as\u00ed poidan definir un programa de acci\u00f3ns para realizalos. Dese xeito separan un problem\u00e1tica complexa en porci\u00f3ns pequenas que se han de ir realizando aos poucos.\nAsignar os recursos a cada tarefa, xa sexan tempo, di\u00f1eiro ou horas/home \u00e9 responsabilidade dos encargados da planificaci\u00f3n. As\u00ed como a orde en que se realizar\u00e1 cada tarefa.\nNa maior\u00eda das empresas os obxectivos de planificaci\u00f3n res\u00famense en obter beneficios para os seus accionistas, empregados, a sociedade e o medio ambiente.\nA planificaci\u00f3n div\u00eddese en: estrat\u00e9xica, t\u00e1ctica, operativa e normativa. A primeira real\u00edzase a longo prazo, as seguintes a mediano prazo e a \u00faltima a curto prazo. Dependendo da natureza da organizaci\u00f3n deberanse aplicar un conxunto de plans ali\u00f1ados para a s\u00faa actuaci\u00f3n.\nA planificaci\u00f3n estrat\u00e9xica d\u00e1se dentro das organizaci\u00f3ns no nivel directivo, ou no m\u00e1is alto nivel de mando. A planificaci\u00f3n t\u00e1ctica, adoita chamarse media, d\u00e1se en directivos medios. A planificaci\u00f3n operativa d\u00e1se nos empregados, no nivel m\u00e1is baixo da organizaci\u00f3n. A planificaci\u00f3n normativa \u00e9 a encargada de fixar as normas coas cales se rexer\u00e1 a organizaci\u00f3n, determinar as regras ou leis dentro do sistema, sexa cal fose a s\u00faa natureza.\nPara lograr unha adecuada funci\u00f3n das organizaci\u00f3ns hai que ali\u00f1ar os tres tipos de planificaci\u00f3ns, realizando en cada tramo as adecuaci\u00f3ns pertinentes.\nA actitude de cada planificaci\u00f3n, realizada no nivel desexado, require unha definici\u00f3n, pode ser:\n1.- Planificaci\u00f3n interactiva.\n2.- Planificaci\u00f3n reactiva.\n3.- Planificaci\u00f3n normativa.\nA planificaci\u00f3n interactiva ori\u00e9ntase para ter o control sobre o futuro, polo que o presente \u00e9 moi importante xa que d\u00e1 pauta a dicir como se vai a ir constru\u00edndo o futuro desexable e o reproducilo fielmente como se desexa. Actualmente as empresas m\u00e1is fortes e de tecnolox\u00eda adoitan empregala.\nA planificaci\u00f3n reactiva, \u00e9 simplemente realizar acci\u00f3ns encami\u00f1adas a seguir como actualmente se atopa a organizaci\u00f3n, non se pensa no futuro, se non en manter o que actualmente ten a organizaci\u00f3n.\nNotas.\nAckoff, Russell. \"El paradigma de Ackoff\".\nMiklos, Tello. \"Planificaci\u00f3n interactiva\".\nMiklos, Tello. \"Planificaci\u00f3n prospectiva\".\nJu\u00e1rez, Socorro. \"Sistema de Administraci\u00f3n Integral para a E.B.R.C.E.B.D.F.\""}
{"id": "1558", "revid": "1576", "url": "https://gl.wikipedia.org/wiki?curid=1558", "title": "POP3", "text": "POP3 ou Post Office Protocol Version 3 (literalmente \"Version 3 do Protocolo de Oficina de Correos\"). Protocolo dese\u00f1ado para a xesti\u00f3n, acceso e transferencia de correo electr\u00f3nico.\nAs primeiras versi\u00f3ns do protocolo POP, POP1 e POP2 ficaron obsoletas polo POP3. De feito, o termo \"POP\" \u00e9 empregado para referirse ao protocolo POP3."}
{"id": "1560", "revid": "111586", "url": "https://gl.wikipedia.org/wiki?curid=1560", "title": "Ponte", "text": "Unha ponte () \u00e9 unha construci\u00f3n, normalmente artificial, que se precisa para salvar un accidente xeogr\u00e1fico, por exemplo un r\u00edo ou un can\u00f3n. Permiten, polo tanto, o paso sobre o obst\u00e1culo natural ou artificial, de persoas, autom\u00f3biles, trens, canalizaci\u00f3ns ou condutos de auga (acuedutos).\nO seu proxecto e o seu c\u00e1lculo pertencen \u00e1 enxe\u00f1ar\u00eda, sendo numerosos os tipos de dese\u00f1o que se aplicaron ao longo da historia, influ\u00eddos polos materiais dispo\u00f1\u00edbeis, as t\u00e9cnicas desenvolvidas e as consideraci\u00f3ns econ\u00f3micas, entre outros factores.\nCando \u00e9 constru\u00edda sobre un curso de auga, o taboleiro \u00e9 frecuentemente situado \u00e1 altura calculada de xeito que posibilite o paso de embarcaci\u00f3ns con seguridade baixo a s\u00faa estrutura. Cando \u00e9 constru\u00edda sobre un medio seco acost\u00famase chamar viaduto.\nEtimolox\u00eda.\nA palabra galega (substantivo feminino) \"ponte\" prov\u00e9n do lat\u00edn \"pons\" que \u00e1 s\u00faa vez descende do etrusco \"pont\", que significa estrada. En grego \u03c0\u03cc\u03bd\u03c4\u03bf\u03c2 (\"p\u00f3ntos\"), deriva talvez da ra\u00edz \"pent\" que significa unha acci\u00f3n de cami\u00f1ar.\nHistoria.\nSen d\u00fabida que en moitos aspectos a historia da construci\u00f3n de pontes vai vencellada \u00e1 historia da civilizaci\u00f3n. A trav\u00e9s dela podemos medir unha parte importante do progreso dun pobo.\nAs primeiras pontes.\nAparecen en tempos remotos nos que o home necesita de pasar obst\u00e1culos na procura de alimento ou abrigo.\nAs primeiras pontes ter\u00edan xurdido de forma natural pola ca\u00edda de troncos sobre os regueiros, proceso prontamente imitado polo ser humano, xurdindo ent\u00f3n pontes feitas de toros de \u00e1rbores ou pranchas e eventualmente de pedra, usando soportes moi simples e trabes mestras. Aparec\u00edan pois as primeiras pontellas.\nCo xurdimento da idade de bronce e a predominancia da vida sedentaria, tornouse mais importante a construci\u00f3n de estruturas duradeiras onde non abondaba para atravesar os vaos a p\u00e9 ou con pasadoiros, maioritariamente, pontes de laxes de pedra (pontellas e pontill\u00f3ns) . Da ponte en arco hai vestixios dende arredor de 4000 a.C. na Mesopotamia e no Exipto, e, m\u00e1is tarde, na Persia e na Grecia (arredor do 500 a.C.).\nA m\u00e1is antiga estrutura chegada aos nosos d\u00edas \u00e9 unha ponte de pedra, en arco, situada no R\u00edo Meles, na rexi\u00f3n de Esmirna, en Turqu\u00eda, e datada do s\u00e9culo IX a.C.\nAs pontes romanas.\nA primeira ponte romana ter\u00eda sido constru\u00edda no T\u00edber no ano 621 a.C. e foi chamada de \u2018\u2019Pons Sublicius\u2019\u2019 (Ponte das Estacas).\n\u00c9 no s\u00e9culo III a.C. que os romanos comezan a se dedicar \u00e1 construci\u00f3n de pontes en arco, atinxindo un desenvolvemento nas t\u00e9cnicas de construci\u00f3n e proxecto nunca antes visto e dificilmente superado nos mil anos seguintes.\nExemplos desta magn\u00edfica capacidade de construci\u00f3n son algunhas pontes que perdurar\u00e1n at\u00e9 os nosos d\u00edas, como, por exemplo, a \"pons Aelius\"(hoxe ponte Sant'Angelo) (134 a.C.), sobre o T\u00edber, (onde foi usada \"pozzolana\" (unha especie de cemento que mant\u00e9n a resistencia mesmo somerxido, a ponte de Alc\u00e1ntara, en Toledo ou o Acueduto de Segovia (s\u00e9culo I).\nOs arcos foron usados por vez primeira no Imperio Romano, para a construci\u00f3n de pontes e acuedutos, alg\u00fans dos cales a\u00ednda hoxe se mante\u00f1en de p\u00e9. Os romanos, foron tam\u00e9n os primeiros a usar o cemento, o que reduciu a variaci\u00f3n da forza que a pedra natural ofrec\u00eda. Pontes de ladrillo e argamasa, foron constru\u00eddas despois da era romana, \u00e1 medida que se \u00eda abandonando a tecnolox\u00eda do cemento.\nIdade Media.\nAs ordes relixiosas desempe\u00f1an un papel determinante na manutenci\u00f3n e expansi\u00f3n do co\u00f1ecemento relativo \u00e1 construci\u00f3n de pontes o saber adquirido na construci\u00f3n de c\u00fapulas \u00e1 construci\u00f3n de pontes en arco.\n\u00c9 tam\u00e9n nesta \u00e9poca que comezan a aparecer pontes coas finalidades m\u00e1is diferentes: militares, comerciais, residenciais ou mesmo espirituais. A gran contribuci\u00f3n da idade media na t\u00e9cnica das pontes \u00e9 a diversificaci\u00f3n dos arcos de soporte que pasan a inclu\u00edr os arcos oxivais, non s\u00f3 m\u00e1is elegantes, sen\u00f3n mais seguros e f\u00e1ciles de constru\u00edr.\nXorden ordes relixiosas especializadas na construci\u00f3n de pontes como os italianos \"Fratres Pontifices\", que se expandir\u00e1n por Francia, co nome \"Fr\u00e8res Pontiffes\" e por Inglaterra co nome \"Brothers of the Bridge\".\nRenacenza.\nDurante o Renacemento o aumento das necesidades de migraci\u00f3n e transporte levou a unha evoluci\u00f3n das t\u00e9cnicas construtivas, principalmente das pontes de celos\u00eda ou enreixado, como consecuencia do seu estudo mais afondado polos artistas do renacemento.\nFrancia tornouse un basti\u00f3n da enxe\u00f1ar\u00eda das pontes: o \"Corps des Ponts et Chauss\u00e9es\" creado por Lois XIV para manter as estradas e as pontes do reino, vir\u00eda a dar orixe no s\u00e9culo XVIII \u00e1 \"\u00c9cole des Ponts et Chauss\u00e9es\", a primeira escola superior de enxe\u00f1ar\u00eda civil do mundo.\nCo renacemento a forma dos arcos e dos piares alterouse no sentido de aumentar os vans e transmitir unha sensaci\u00f3n de levantamento e est\u00e9tica.\nA revoluci\u00f3n industrial.\nCo advento da Revoluci\u00f3n Industrial, no s\u00e9culo XIX, foron desenvolvidos sistemas de armaz\u00f3ns en ferro forxado para pontes mais anchas, mais o ferro dificilmente posu\u00eda a forza de tensi\u00f3n de abondo para soportar as grandes cargas din\u00e1micas esixidas principalmente polo cami\u00f1o de ferro coas recentemente inventadas locomotoras a vapor. A invenci\u00f3n de novos m\u00e9todos de fabricaci\u00f3n do aceiro, que ten unha maior forza de tensi\u00f3n, permitiu a construci\u00f3n de pontes mais aptas para estas novas necesidades.\nAs pontes suspensas modernas fan a s\u00faa aparici\u00f3n nesta \u00e9poca, con f\u00edos de aceiro entrelazados permitindo vans cada vez mais extensos.\nA introduci\u00f3n destes novos tipos de ponte e de materiais, non impide o rexurdimento de pontes de celos\u00eda en madeira nos Estados Unidos de Am\u00e9rica e na Gran Breta\u00f1a debido, maiormente, ao baixo custo e \u00e1 gran dispo\u00f1ibilidade da materia prima.\nEntre mediados do s\u00e9culo XIX e mediados do s\u00e9culo XX, co gran desenvolvemento do cami\u00f1o de ferro e das comunicaci\u00f3ns en xeral, foron desenvolvidos numerosos proxectos de pontes. O uso do aceiro en vez do ferro ou ferro fundido, posibilitou atinxir vans cada vez maiores. Estas pontes foron constru\u00eddas en arco, vigas reticuladas (cantil\u00e9ver) e suspensi\u00f3n.\nForon desenvolvidas novas t\u00e9cnicas para a construci\u00f3n de fundici\u00f3ns recorrendo ao uso de cilindros met\u00e1licos en ferro que eran presurizados e fundidos nos lugares de construci\u00f3n dos piares das pontes. No seu interior os operarios escarvaban o solo mol at\u00e9 chegaren \u00e1 pedra est\u00e1bel baixo o leito do r\u00edo. S\u00f3 m\u00e1is tarde se vir\u00eda a descubrir a importancia dunha descompresi\u00f3n amodo evitando deste xeito mortes e doenzas de numerosos traballadores.\nO maior dominio das t\u00e9cnicas de proxecto e construci\u00f3n e a introduci\u00f3n de novos materiais non impediron con todo a ca\u00edda dalgunhas pontes e o xurdimento de problemas que s\u00f3 despois se soubo que era pola influencia dos ventos nas pontes suspensas podendo provocar o seu colapso.\nFoi o caso da ponte Tacoma Narrows, no estado de Washington, EUA que, cun van de 853 metros e un taboleiro con s\u00f3 2,4 metros de grosor, oscilaba mesmo con ventos lixeiros. A colocaci\u00f3n de tirantes adicionais non foi suficiente para contrarrestar esta oscilaci\u00f3n e, en 1940, cun vento de s\u00f3 68\u00a0km/h comezou a oscilar significativamente sendo pechada ao tr\u00e1nsito e colapsando pouco despois. Este e outros fallos chamaron a atenci\u00f3n dos enxe\u00f1eiros na importancia do factor vento na construci\u00f3n destas estruturas, e provocando o desenvolvemento da an\u00e1lise do comportamento aerodin\u00e1mico principalmente sometendo modelos \u00e1 escala a t\u00faneles de vento.\nOs nosos d\u00edas.\nDespois da segunda guerra mundial moitas das infraestruturas ferroviarias tiveron que ser reconstru\u00eddas. Xeneralizouse o uso do formig\u00f3n e do aceiro, principalmente con pontes en formig\u00f3n pretensado. As cofraxes met\u00e1licas e as trabes pasaron a ser soldadas no canto de fixas con remaches.\nConstr\u00faense numerosas pontes suspensas ou colgantes, e, en particular, pontes atirantadas coas m\u00e1is variadas disposici\u00f3ns dos cabos de suspensi\u00f3n. Logo se decatan que as pontes en formig\u00f3n, debido \u00e1 importante carga propia que pos\u00faen, son pouco sens\u00edbeis \u00e1 carga vari\u00e1bel e, como tal, pouco influenciadas por esta, o que lles d\u00e1 unha importante estabilidade.\nEstes factores asociados permitiron superar obst\u00e1culos at\u00e9 ent\u00f3n dificilmente super\u00e1beis. O van de 1995 metros acadado na ponte colgante de Akashi-Kaikyo, no Xap\u00f3n, \u00e9 un bo exemplo.\nO futuro.\n\u00c9 de esperar desenvolvementos nas t\u00e9cnicas de construci\u00f3n, manutenci\u00f3n e rehabilitaci\u00f3n de pontes, coa introduci\u00f3n de novas t\u00e9cnicas construtivas e novos materiais(aluminio, fibra de vidro) ou evoluci\u00f3n das caracter\u00edsticas dos xa utilizados(formig\u00f3n, aceiro).\nAs novas pontes ser\u00e1n certamente constru\u00eddas de xeito mais econ\u00f3mico, seguro e con maiores niveis de calidade.\nUn salto importante estar\u00e1 no advento das chamadas pontes intelixentes que, dotadas de sensores, procesadores de datos e sistemas de comunicaci\u00f3n e sinalizaci\u00f3n, poder\u00e1n alertar dun conxunto de situaci\u00f3ns, dende sobrecargas, subidas dos niveis das augas, ventos, formaci\u00f3n de xeo, sismicidade, rotura de certos puntos neur\u00e1lxicos da ponte, fatiga dos materiais, corrosi\u00f3n. Estes sistemas \"intelixentes\" poder\u00e1n chegar ao punto de seren \"reactivos\", por exemplo, combatendo a corrosi\u00f3n a trav\u00e9s de sistemas de raios cat\u00f3dicos instalados na propia ponte, usando sistemas de desconxelaci\u00f3n do xeo presente no taboleiro, ou mesmo accionando deflectores de ar de forma que se asegure a mellor estabilidade da ponte fronte ao vento ou a cargas vari\u00e1beis.\nA posta en funcionamento de todos estes sistemas, grazas a unha estreita colaboraci\u00f3n entre a enxe\u00f1ar\u00eda de materiais e a electr\u00f3nica, depende, ademais da propia evoluci\u00f3n da ciencia, dos estudos econ\u00f3micos que demostren a s\u00faa viabilidade.\nTipos de pontes.\nAs pontes poden ser clasificadas polo uso para o cal foron dese\u00f1adas, o material, ou polo tipo de estrutura empregado na s\u00faa concepci\u00f3n.\nPolo uso.\nAs pontes son normalmente concibidas para o tr\u00e1fico de trens, persoas (chamadas 'pasarelas\u2019 ou pontellas na s\u00faa concepci\u00f3n m\u00e1is tradicional) ou autom\u00f3biles, para oleodutos ou transporte de auga. Nalg\u00fans casos poder\u00e1n existir restrici\u00f3ns ao seu uso como por exemplo no caso de pontes de autoestradas, nas cales est\u00e1 prohibida a circulaci\u00f3n de pe\u00f3ns e bicicletas, por exemplo.\nPontes de uso decorativo e cerimonial.\nA fin de crear bonitos efectos, algunhas pontes son constru\u00eddas al\u00e9n do uso funcional ou afast\u00e1ndose dos modelos tradicionais. \u00c9 com\u00fan atopar en Galicia exemplos de pequenas pontes en \u00e1reas recreativas feitas en madeira seguindo modelos puramente est\u00e9ticos e moi apartados dos materiais e conformaci\u00f3ns tradicionais.\n\u00c9 frecuente que se constr\u00faan bastante m\u00e1is altas do que \u00e9 necesario. Este tipo \u00e9 com\u00fan atopalo nos xard\u00edns orientais e \u00e9 chamado \"Moon Bridge\", en homenaxe \u00e1 l\u00faa chea.\nEn moitos palacios, son constru\u00eddas pontes sobre cursos de auga artificiais, para simbolizar o paso a un lugar importante, ou un estado de esp\u00edrito. Un conxunto de cinco pontes, sobre un curso de auga sinuoso, \u00e9 un importante xard\u00edn da Cidade Prohibida en Pequ\u00edn na Rep\u00fablica Popular da China. A ponte central era reservada exclusivamente para o Emperador, a Emperatriz e os seus convidados."}
{"id": "1561", "revid": "23204", "url": "https://gl.wikipedia.org/wiki?curid=1561", "title": "Porta", "text": "Unha porta \u00e9 unha abertura nunha parede que serve para permitir ou impedir a pasaxe dun ambiente a outro ou do interior ao exterior. Tam\u00e9n ch\u00e1mase porta ao elemento m\u00f3bil que serve para pechar dita abertura.\nFunci\u00f3ns.\nA porta satisfai a necesidade de evitar a entrada de intrusos, controlando o mesmo aos animais que aos humanos e os veh\u00edculos. Esta \u00e9 a raz\u00f3n de ser dos postigos. Esta \u00e9 tam\u00e9n a funci\u00f3n das portas das vilas e das cidades.\nA porta satisfai a necesidade de illar das correntes de ar. Manter a temperatura do interior dun edificio \u00e9 unha funci\u00f3n primitiva ligada ao control da ventilaci\u00f3n e da calor. Nalg\u00fans edificios disponse unha segunda porta, o cortaventos, que coarta a circulaci\u00f3n de ar entre exterior e interior. A porta oc\u00fapase tam\u00e9n de manter o silencio no interior dos edificios e de illar os cheiros. Nas vivendas modernas consid\u00e9rase que para manter un nivel de confort aceptable c\u00f3mpre ter locais especializados para a hixiene persoal, para a limpeza do edificio e para o almacenamento de lixos.\nA porta, como a fiestra, satisfai a necesidade de marcar unha fronteira entre o dominio p\u00fablico e o privado, entre exterior e interior, non s\u00f3 visualmente, sen\u00f3n tam\u00e9n xuridicamente. Tam\u00e9n enc\u00e1rgase de organizar os espazos e regular o paso dunha peza a outra no interior dun edificio dun xeito c\u00f3modo e funcional. Na disposici\u00f3n e na configuraci\u00f3n das portas a linguaxe formal empregada \u00e9 unha convenci\u00f3n que fala da s\u00faa funci\u00f3n dentro dun edificio (non \u00e9 o mesmo a porta dun armario que a dunha habitaci\u00f3n).\nA porta satisfai a necesidade de interromper o libre avance do lume en caso de incendio nun edificio. Conv\u00e9rtese nun elemento protector para as vidas e os bens. Actualmente empr\u00e9ganse portas fabricadas especialmente para este prop\u00f3sito, cunha resistencia ao lume calculada e capacidade para actuar como devasa interior no edificio. As portas dos locais sensibles, como as dos arquivos ou as dos quir\u00f3fanos, ref\u00f3rzanse para que poidan resistir m\u00e1is tempo ao lume e impedir o paso de fumes e gases.\nA porta satisfai a necesidade de separaci\u00f3n e de reuni\u00f3n simb\u00f3licas, dende un punto de vista relixioso, filos\u00f3fico ou pol\u00edtico. A porta \u00e9 o l\u00edmite entre o mundo natural e o sobrenatural no pante\u00f3n do cemiterio, o l\u00edmite entre o sacro e o profano na igrexa, o l\u00edmite entre o civilizado e o r\u00fastico na cidade. Historicamente a porta non pode ser franqueada polos que perseguen a algu\u00e9n que busca asilo en sagrado ou nun edificio diplom\u00e1tico.\nA porta satisfai a necesidade est\u00e9tica e de representaci\u00f3n social al\u00e9n da s\u00faa funci\u00f3n como elemento regulador do acceso. Edificios correspondentes a diversas tipolox\u00edas os principios de composici\u00f3n da porta permanecen inalterables e obedecen a unha simbolox\u00eda id\u00e9ntica. Esta f\u00f3rmula ten dado o arco de triunfo, o arco conmemorativo, en ocasi\u00f3ns como elemento ef\u00e9mero. A porta anuncia o rango dos habitantes dunha vivenda, a dignidade da funci\u00f3n dun edificio p\u00fablico, o talle moral dunha funci\u00f3n relixiosa.. Nun edificio com\u00fan, ademais, as placas profesionais, as caixas postais, as aldrabas e os timbres forman parte da linguaxe p\u00fablica da porta. Nas casas de veci\u00f1anza a porta principal ten indicado o n\u00famero de polic\u00eda, mentres que as portas de servizo carecen del.\nNo caso das murallas dunha cidade, as portas serv\u00edan para de exercer un control sobre o tr\u00e1fico de persoas e mercador\u00edas que entran e saen da cidade. A porta conv\u00e9rtese as\u00ed nun elemento de control sanitario e de recadaci\u00f3n fiscal a trav\u00e9s dos portazgos e das alcabalas. Esta barreira at\u00f3pase m\u00e1is tarde na peaxe das estradas, no torno do metro e nas entradas do cinema, do museo, do circo, e mesmo no reloxo de fichar no traballo.\nConfiguraci\u00f3n.\nAs portas poden ser constru\u00eddas de materiais diversos, a\u00ednda que a madeira (especialmente a compensada) sexa o material m\u00e1is popular. Outros materiais posibles son o aluminio, o aceiro, o ferro ou o PVC.\nA porta, na s\u00faa forma m\u00e1is tradicional, est\u00e1 formada polos seguintes elementos:\nO vao aberto na parede e que resulta pechado pola porta consta de tres elementos:\nTipos de portas.\nDe acordo co seu dese\u00f1o, as portas poden clasificarse como segue:\nAs portas nunha fortificaci\u00f3n.\nElemento cr\u00edtico na defensa dunha fortificaci\u00f3n, demandaba coidados especiais dos seus arquitectos en t\u00f3dalas \u00e9pocas. De maneira xen\u00e9rica, un castelo, forte ou fortaleza presentaba d\u00faas portas nos seus muros: o port\u00f3n principal, de maiores dimensi\u00f3ns, e a chamada \"Porta da Traiz\u00f3n\", menor e, na medida do posible, disimulada, en posici\u00f3n oposta e afastada, para calquera eventualidade da guerra."}
{"id": "1562", "revid": "56817", "url": "https://gl.wikipedia.org/wiki?curid=1562", "title": "Produtor de contidos web", "text": "O produtor de contidos web \u00e9 o buscador e ensamblador de contidos necesarios para unha p\u00e1xina web. A s\u00faa funci\u00f3n non \u00e9 a do dese\u00f1ador nin a do mantedor, a\u00ednda que pode ser a mesma persoa."}
{"id": "1563", "revid": "15490", "url": "https://gl.wikipedia.org/wiki?curid=1563", "title": "Programador, programadora", "text": "Un programador ou programadora \u00e9 unha persoa que se dedica \u00e1 programaci\u00f3n ou que escribe un c\u00f3digo ou programa, xeralmente ent\u00e9ndese no campo da inform\u00e1tica e dos ordenadores.\nAda Lovelace consid\u00e9rase a primeira persoa que empregou un algoritmo co prop\u00f3sito de ser introducido nunha computadora en outubro de 1842 e, polo tanto, a primeira programadora da historia."}
{"id": "1565", "revid": "5312", "url": "https://gl.wikipedia.org/wiki?curid=1565", "title": "1969", "text": "1969 (MCMLXIX) foi un ano com\u00fan comezado en m\u00e9rcores segundo o calendario gregoriano.\nEste ano \u00e9 lembrado por producirse a aterraxe do Apollo 11 na l\u00faa, sendo a primeira vez que o ser humano chegaba ao sat\u00e9lite.\nOutros.\nHistoria ano a ano"}
{"id": "1566", "revid": "23204", "url": "https://gl.wikipedia.org/wiki?curid=1566", "title": "Apollo 13 (hom\u00f3nimos)", "text": "Apollo 13 pode referirse a:"}
{"id": "1567", "revid": "98629", "url": "https://gl.wikipedia.org/wiki?curid=1567", "title": "Apollo 11", "text": "O Apollo 11 foi unha misi\u00f3n espacial tripulada dos Estados Unidos cuxo obxectivo foi lograr que un ser humano cami\u00f1ase na superficie da L\u00faa. A misi\u00f3n enviouse ao espazo o 16 de xullo de 1969, aluando o 20 de xullo dese mesmo ano e ao d\u00eda seguinte logrou que 2 astronautas (Armstrong e Aldrin) cami\u00f1asen sobre a superficie lunar. O Apollo 11 foi impulsado por un foguete Saturno V desde a plataforma LC 39A e lanzado \u00e1s 13:32\u00a0UTC do complexo de cabo Kennedy, en Florida (Estados Unidos). Oficialmente co\u00f1eceuse \u00e1 misi\u00f3n como AS-506. A misi\u00f3n est\u00e1 considerada como un dos momentos m\u00e1is significativos da historia da Humanidade e a Tecnolox\u00eda.\nTripulaci\u00f3n.\nA tripulaci\u00f3n do Apollo 11 estaba composta polo comandante da misi\u00f3n Neil A. Armstrong, de 38 anos; Edwin E. Aldrin Jr., de 39 anos e piloto do LEM, alcumado \"Buzz\"; e Michael Collins, de 38 anos e piloto do m\u00f3dulo de mando.\nTecnolox\u00eda de transmisi\u00f3n.\nA retransmisi\u00f3n de imaxes dende a superficie da L\u00faa representou un reto t\u00e9cnico que hab\u00eda que lle sumar \u00f3 env\u00edo dos sinais de control e coordinaci\u00f3n a e dende a L\u00faa e a e dende o m\u00f3dulo en \u00f3rbita. Para logralo, necesitouse dende o dese\u00f1o de novas c\u00e1maras para o m\u00f3dulo no chan, a cargo de Westinghouse, e para o m\u00f3dulo en \u00f3rbita, a cargo de RCA Corporation, para resistir as condici\u00f3ns da viaxe, a m\u00e1is de reconverter o sinal dende 320 li\u00f1as e 10 imaxes por segundo (frames per second, FPS) a 525 e 30 FPS da televisi\u00f3n comercial daquela.\nOutros detalles.\nA denominaci\u00f3n das naves, privilexio do comandante, foi \"Eagle\" para o m\u00f3dulo lunar e \"Columbia\" para o m\u00f3dulo de mando.\nO comandante Neil Armstrong foi o primeiro ser humano que pisou a superficie da L\u00faa, o 20 de xullo de 1969 \u00e1s 2:56 (hora internacional UTC) ao sur do Mar da Tranquilidade (\"Mare Tranquillitatis\"), seis horas e media despois de aluar. Este fito hist\u00f3rico retransmitiuse a todo o planeta desde as instalaci\u00f3ns do Observatorio Parkes (Australia). Inicialmente o paseo lunar \u00eda ser retransmitido a partir do sinal que chegase \u00e1 estaci\u00f3n de seguimento de Goldstone (California, Estados Unidos), pertencente \u00e1 Rede do Espazo Profundo, pero ante a mala recepci\u00f3n do sinal optouse por utilizar o sinal da estaci\u00f3n Honeysuckle Creek, pr\u00f3xima a Camberra (Australia). Esta retransmitiu os primeiros minutos do paseo lunar, tralos cales o sinal do observatorio Parkes foi utilizado de novo durante o resto do paseo lunar. As instalaci\u00f3ns do MDSCC en Robledo de Chavela (Madrid, Espa\u00f1a) tam\u00e9n pertencentes \u00e1 Rede do Espazo Profundo, serviron de apoio durante toda a viaxe de ida e volta.\nO 24 de xullo, os tres astronautas lograron unha perfecta amaraxe en augas do Oc\u00e9ano Pac\u00edfico, pondo fin \u00e1 misi\u00f3n."}
{"id": "1568", "revid": "98629", "url": "https://gl.wikipedia.org/wiki?curid=1568", "title": "L\u00faa", "text": "A L\u00faa \u00e9 o \u00fanico sat\u00e9lite natural da Terra, visible desde esta s\u00f3 en parte e baixo formas distintas, chamadas fases, segundo a posici\u00f3n que te\u00f1a respecto da Terra e o lado por onde reciba a luz do Sol. Esferoide achatado coa zona m\u00e1is plana preto da Terra, cun di\u00e1metro de 3476\u00a0km \u00e9 o quinto sat\u00e9lite m\u00e1is grande do Sistema Solar, mentres que en canto ao tama\u00f1o proporcional respecto do seu planeta \u00e9 o sat\u00e9lite m\u00e1is grande: un cuarto do di\u00e1metro da Terra e 1/81 da s\u00faa masa. Logo de \u00cdo, \u00e9 ademais o segundo sat\u00e9lite m\u00e1is denso. A falta de atmosfera protectora densa fai que na s\u00faa superficie se reciba unhas 160 veces m\u00e1is radiaci\u00f3n que na da Terra.\nA rotaci\u00f3n da L\u00faa foise sincronizando \u00f3 longo do tempo coa da Terra, de xeito que sempre se observa aproximadamente a mesma parte de superficie dende a Terra. O hemisferio visible est\u00e1 marcado con escuros mares lunares de orixe volc\u00e1nico entre as brillantes monta\u00f1as antigas e os destacados astroblemas. Malia ser en aparencia o obxecto m\u00e1is brillante no ceo despois do Sol, a s\u00faa superficie \u00e9 en realidade moi escura, cunha reflexi\u00f3n similar \u00e1 do carb\u00f3n. A s\u00faa prominencia no ceo e o seu ciclo regular de fases fixeron da L\u00faa un obxecto con importante influencia cultural desde a antig\u00fcidade tanto na linguaxe, como no calendario, a arte ou a mitolox\u00eda. A influencia gravitatoria da L\u00faa produce as mareas e o aumento da duraci\u00f3n do d\u00eda. A distancia orbital da L\u00faa, preto de trinta veces o di\u00e1metro da Terra, fai que se vexa no ceo co mesmo tama\u00f1o que o Sol e permite que a L\u00faa cubra exactamente ao Sol nas eclipses solares totais. Esta coincidencia de tama\u00f1o visual aparente \u00e9 unha coincidencia. A distancia lineal da L\u00faa \u00e1 Terra est\u00e1 aumentando a un ritmo de 3,82 \u00b1 0,07\u00a0cm por ano, a\u00ednda que esta taxa non \u00e9 constante.\nA L\u00faa \u00e9 o \u00fanico corpo celeste no que o ser humano realizou un descenso tripulado. A\u00ednda que o programa L\u00faa da Uni\u00f3n Sovi\u00e9tica foi o primeiro en alcanzar a L\u00faa cunha nave espacial non tripulada, o programa Apolo de Estados Unidos conseguiu as \u00fanicas misi\u00f3ns tripuladas ata a data, comezando coa primeira \u00f3rbita lunar tripulada polo Apollo 8 en 1968, e seis aluaxes tripuladas cun total de doce astronautas entre 1969 e 1972, sendo o primeiro o Apollo 11 en 1969. Estas misi\u00f3ns regresaron con m\u00e1is de 380\u00a0kg de rocha lunar, que permitiron alcanzar unha detallada comprensi\u00f3n xeol\u00f3xica das orixes da L\u00faa (crese que se formou fai 4500 mill\u00f3ns de anos logo dun grande impacto), a formaci\u00f3n da s\u00faa estrutura interna e a s\u00faa posterior historia.\nDesde a misi\u00f3n do Apollo 17 en 1972, foi visitada unicamente por sondas espaciais non tripuladas, en particular polos astrom\u00f3biles sovi\u00e9ticos Lunokhod. Desde 2004, o Xap\u00f3n, a China, a India, os Estados Unidos, e a Axencia Espacial Europea enviaron orbitadores. Estas naves espaciais confirmaron o descubrimento de auga xeada fixada ao regolito lunar en cr\u00e1teres que se atopan na zona de sombra permanente e est\u00e1n situados nos polos. Plane\u00e1ronse futuras misi\u00f3ns tripuladas \u00e1 L\u00faa, tanto por gobernos como por empresas privadas, pero non se puxeron en marcha a\u00ednda. A L\u00faa mantense, baixo o tratado do espazo exterior, libre para a exploraci\u00f3n de calquera naci\u00f3n con fins pac\u00edficos.\nEtimolox\u00eda.\nA palabra que designa ao sat\u00e9lite da Terra \"l\u00faa\", procede do lat\u00edn. Nesta lingua era orixinalmente o feminino dun adxectivo en -no- *leuk-s-no, 'luminoso'. A palabra \"l\u00faa\", polo tanto significa 'luminosa', 'a que ilumina'. Este adxectivo latino deriva da ra\u00edz *l\u016bc-/l\u01d4c- ('brillar', 'ser luminoso'), de onde proceden igualmente \"lux\" ('luz'), \"luceo\" ('lucir'), \"lumen\" ('luz') etc. A s\u00faa vez, esta ra\u00edz procede dunha ra\u00edz indoeuropea *leuk- que se encontra noutras linguas, en termos relacionados coa luz, como o grego \u03bb\u03cd\u03c7\u03bd\u03bf\u03c2, \"l\u00fdksnos\", 'l\u00e1mpada'. Probablemente, o ep\u00edteto *leuksno-/ *louksno-, 'a luminosa', xa era utilizado para designar a l\u00faa en protoindoeuropeo.\nNo indoeuropeo, existiu outro nome masculino para a L\u00faa, formado sobre a ra\u00edz *m\u0113ns-, do que se conservan formas en varias linguas, como o grego \u03bc\u03b7\u03bd\u03cc\u03c2, \"men\u00f3s\", 'l\u00faa', e incluso co sentido primitivo en linguas it\u00e1licas, como na umbra (ablativo singular) \"menzne\", 'L\u00faa'. En lat\u00edn esta forma *m\u0113ns- evolucionou sem\u00e1nticamente para designar o 'mes'. De \"l\u00faa\" procede o termo \"luns\", que xa en lat\u00edn designaba o 'd\u00eda da l\u00faa' (\"dies lunae\").\nFormaci\u00f3n da L\u00faa.\nA orixe da L\u00faa \u00e9 incerta, mais as similitudes ao descubrir que a composici\u00f3n da L\u00faa era a mesma que a da superficie terrestre sup\u00faxose que a s\u00faa orixe ti\u00f1a que vir da propia Terra. Varios mecanismos foron propostos para explicar a formaci\u00f3n da L\u00faa fai 4,527 \u00b1 0,010 mill\u00f3ns de anos. Esta idade \u00e9 calculada en base \u00e1 dataci\u00f3n do is\u00f3topo das rochas lunares, entre 30 e 50 mill\u00f3ns de anos logo da orixe do Sistema Solar. Estes incl\u00faen a fisi\u00f3n da L\u00faa desde a codia terrestre a trav\u00e9s de forzas centr\u00edfugas, que deber\u00edan haber requirido tam\u00e9n un xiro inicial da Terra; a atracci\u00f3n gravitacional da L\u00faa en estado de formaci\u00f3n, que houbese requirido unha extensi\u00f3n inviable da atmosfera para disipar a enerx\u00eda da L\u00faa, que se atopaba pasando; e a co-formaci\u00f3n da L\u00faa e a Terra xuntas no disco de crecemento primordial, a\u00ednda que isto non explica o esgotamento de ferro en estado met\u00e1lico na L\u00faa. Estas hip\u00f3teses tampouco poden explicar o forte momento angular no sistema Terra-L\u00faa.\nNese aspecto, alg\u00fans astr\u00f3nomos e xe\u00f3logos alegan que a L\u00faa ter\u00edase desprendido dunha masa incandescente de rocha licuefeita primordial, acabada de formar, a trav\u00e9s da forza centr\u00edfuga. Un corpo tan grande en relaci\u00f3n ao noso planeta dificilmente pod\u00eda ser capturado nin tampouco era probable que se formara xunto \u00e1 Terra. A hip\u00f3tese xeral hoxe en d\u00eda \u00e9 que o sistema Terra-L\u00faa formouse como resultado dun grande impacto: na que un corpo celeste do tama\u00f1o aproximado de Marte (chamado Tea) colidiu coa nova Terra, a enorme enerx\u00eda fornecida polo choque fundiu a codia terrestre ao completo e guindou gran cantidade de restos incandescentes ao espazo. Co tempo, formouse un anel de rochas ao redor do noso planeta ata que, por acrecentamento, formouse a L\u00faa. Crese que impactos xigantescos eran com\u00fans no Sistema Solar primitivo. As modelaxes dun grande impacto a trav\u00e9s de simulaci\u00f3ns computacionais concordan coas medici\u00f3ns do momento angular do sistema Terra-L\u00faa, e o pequeno tama\u00f1o do n\u00facleo lunar; \u00e1 s\u00faa vez demostran que a maior parte da L\u00faa prov\u00e9n do impacto, non da nova Terra. Con todo, alg\u00fans meteoritos demostran que as composici\u00f3ns isot\u00f3picas do os\u00edxeno e o tungsteno doutros corpos do Sistema Solar interior tales como Marte e 4 Vesta son moi distintas \u00e1s da Terra, mentres que a Terra e a L\u00faa pos\u00faen composici\u00f3ns isot\u00f3picas practicamente id\u00e9nticas. O mesturado do material evaporado posterior ao impacto entre a Terra e a L\u00faa puido haber equiparado as composici\u00f3ns, a\u00ednda que isto \u00e9 debatido. Esta teor\u00eda tam\u00e9n explica a grande inclinaci\u00f3n axial do eixe de rotaci\u00f3n terrestre que ser\u00eda provocada polo impacto.\nTrala s\u00faa formaci\u00f3n, a L\u00faa experimentou un per\u00edodo catacl\u00edsmico, datado en torno a fai 3800-4000 mill\u00f3ns de anos, no que a L\u00faa e os outros corpos do Sistema Solar interior sufriron violentos impactos de grandes asteroides. Este per\u00edodo, co\u00f1ecido como bombardeo intenso tard\u00edo, formou a maior parte dos cr\u00e1teres observados nos biosbardos, as\u00ed como en Mercurio. A an\u00e1lise da superficie da L\u00faa d\u00e1 importantes datos sobre este per\u00edodo final na formaci\u00f3n do Sistema solar. Posteriormente produciuse unha \u00e9poca de vulcanismo consistente na emisi\u00f3n de grandes cantidades de lava, que encheron as maiores concas de impacto formando os mares lunares e que acabou fai 3.000 mill\u00f3ns de anos. Desde ent\u00f3n, pouco m\u00e1is acaeceu na superficie lunar que a formaci\u00f3n de novos cr\u00e1teres debido ao impacto de asteroides.\nHai a\u00ednda un grupo de te\u00f3ricos que consideran que, sexa cal fose a forma como xurdiron, haber\u00eda dous sat\u00e9lites naturais orbitando a Terra: o maior ser\u00eda a L\u00faa, e o menor volver\u00eda bater coa Terra, formando as masas continentais.\nRecentemente, con todo, os datos enviados pola sonda xaponesa SELENE (acr\u00f3nimo de Selenological and Engineering Explorer) mostraron que devandito vulcanismo durou m\u00e1is do que se pensaba, habendo acabado na cara oculta fai 2500 mill\u00f3ns de anos.\nA importante cantidade de enerx\u00eda liberada no grande impacto e a subsecuente fusi\u00f3n do material na \u00f3rbita da Terra puido haber derretido a capa superficial da Terra, formando un oc\u00e9ano de magma. A recentemente formada L\u00faa puido tam\u00e9n haber tido o seu propio oc\u00e9ano de magma lunar; as estimaci\u00f3ns da s\u00faa profundidade var\u00edan entre 500\u00a0km e o raio enteiro da L\u00faa.\nA s\u00faa \u00f3rbita inicial era moito m\u00e1is pr\u00f3xima que a actual e o d\u00eda terrestre era moito m\u00e1is curto xa que a Terra rotaba m\u00e1is r\u00e1pido. Durante centos de mill\u00f3ns de anos, a L\u00faa estivo afast\u00e1ndose lentamente da Terra, \u00e1 vez que diminu\u00edu a velocidade de rotaci\u00f3n terrestre debido \u00e1 transferencia de momento angular que se d\u00e1 entre os dous astros. Este proceso de alonxamento contin\u00faa actualmente a raz\u00f3n de 38 mm por ano.\nMalia a s\u00faa exactitude explicando moitos aspectos da evidencia, a\u00ednda hai algunhas dificultades que non son explicadas na s\u00faa totalidade pola hip\u00f3tese do grande impacto, a maior\u00eda das cales te\u00f1en relaci\u00f3n coa composici\u00f3n lunar. En 2001, un equipo do Carnegie Institute de Washington (Estados Unidos) publicou a medida m\u00e1is precisa ata o momento da composici\u00f3n isot\u00f3pica de rochas lunares. Para a s\u00faa sorpresa, o equipo de investigadores atopou que as rochas do Proxecto Apollo ti\u00f1an unha composici\u00f3n isot\u00f3pica id\u00e9ntica \u00e1 das rochas terrestres e diferente de case todos os demais corpos do sistema solar. Como a maior\u00eda do material que foi parar \u00e1 \u00f3rbita terrestre para formar a L\u00faa cr\u00edase que provi\u00f1a de Tea, a observaci\u00f3n dos cient\u00edficos estadounidenses foi completamente inesperada. En 2007, investigadores do California Institute of Technology anunciaron que hab\u00eda menos dun 1% de probabilidade de que Teia e a Terra tivesen composici\u00f3ns isot\u00f3picas id\u00e9nticas. Finalmente, unha an\u00e1lise de 2012 dos is\u00f3topos do titanio en mostras lunares do Programa Apollo demostrou que a L\u00faa ten a mesma composici\u00f3n que a Terra, o que entra en conflito coa hip\u00f3tese do grande impacto respecto do que se esperar\u00eda se a L\u00faa se formase lonxe da \u00f3rbita terrestre ou a partir de Teia e, xa que logo, cos resultados dos estudos citados anteriormente. Con todo, variaci\u00f3ns na hip\u00f3tese do grande impacto poder\u00edan explicar estes datos.\nCaracter\u00edsticas f\u00edsicas.\nA L\u00faa \u00e9 excepcionalmente grande en comparaci\u00f3n co seu planeta a Terra: un cuarto do di\u00e1metro do planeta e 1/81 da s\u00faa masa. \u00c9 o sat\u00e9lite m\u00e1is grande do Sistema Solar en relaci\u00f3n ao tama\u00f1o do seu planeta (a\u00ednda que Caronte \u00e9 m\u00e1is grande en relaci\u00f3n ao planeta anano Plut\u00f3n). A superficie da L\u00faa \u00e9 menos dunha d\u00e9cima parte da Terra, o que representa preto dun cuarto da \u00e1rea continental da Terra. Con todo, a Terra e a L\u00faa seguen sendo consideradas un sistema planeta-sat\u00e9lite, en lugar dun sistema dobre planetario, xa que o seu baricentro, est\u00e1 situado preto de 1700\u00a0km (aproximadamente un cuarto do raio da Terra) baixo a superficie da Terra.\nEstrutura interna.\nA L\u00faa \u00e9 un corpo diferenciado: ten codia, manto e n\u00facleo diferentes xeoquimicamente. A L\u00faa ten un n\u00facleo interno s\u00f3lido rico en ferro cun raio de 240 quil\u00f3metros e un n\u00facleo externo composto principalmente de ferro l\u00edquido cun raio de aproximadamente 300 quil\u00f3metros. Ao redor do n\u00facleo hai unha capa l\u00edmite parcialmente fundida cun raio duns 500 quil\u00f3metros. Crese que esta estrutura desenvolveuse a partir da cristalizaci\u00f3n fraccionada dun oc\u00e9ano de magma global pouco logo da formaci\u00f3n da L\u00faa, fai 4500 mill\u00f3ns de anos. \nA cristalizaci\u00f3n deste oc\u00e9ano de magma crear\u00eda un manto m\u00e1fico a partir da precipitaci\u00f3n e o afundimento dos minerais olivina, piroxena e ortopiroxena; despois de que preto de tres cuartas partes do oc\u00e9ano de magma houbese cristalizado, os minerais plaxioclasio de menor densidade pod\u00edanse formar e flotar nunha costra na parte superior. Os \u00faltimos l\u00edquidos en cristalizar estar\u00edan inicialmente comprendidos entre a codia e o manto, cunha grande abundancia de elementos incompatibles e elementos produtores de calor. De acordo con iso, a cartograf\u00eda xeoqu\u00edmica desde a \u00f3rbita mostra que a codia \u00e9 maioritariamente anortosito, e as mostras de rochas lunares dos r\u00edos de lava que sa\u00edron \u00e1 superficie provenientes da fusi\u00f3n parcial do manto confirman a composici\u00f3n m\u00e1fica do manto, que \u00e9 m\u00e1is rico en ferro que o da Terra. T\u00e9cnicas xeof\u00edsicas indican que a codia ten un espesor medio duns 50\u00a0km.\nA L\u00faa \u00e9 o segundo sat\u00e9lite m\u00e1is denso do sistema solar logo de \u00cdo. Con todo, o n\u00facleo interior da L\u00faa \u00e9 pequeno, dun raio duns 350\u00a0km ou menos; isto \u00e9 s\u00f3 un 20% do tama\u00f1o da l\u00faa, en contraste co aproximadamente 50% da maior\u00eda dos outros corpos terrestres. A s\u00faa composici\u00f3n non est\u00e1 ben delimitada, pero \u00e9 probable que sexa de ferro met\u00e1lico aliado cunha pequena cantidade de xofre e n\u00edquel; a an\u00e1lise da rotaci\u00f3n variable no tempo da L\u00faa indican que est\u00e1, como m\u00ednimo, parcialmente fundido.\nXeolox\u00eda da superficie.\nA topograf\u00eda da L\u00faa foi medida con altimetr\u00eda l\u00e1ser e an\u00e1lise estereosc\u00f3pica. A caracter\u00edstica topogr\u00e1fica m\u00e1is visible da L\u00faa \u00e9 a conca Polo Sur-Aitken da cara oculta, duns 2240\u00a0km de di\u00e1metro: o cr\u00e1ter m\u00e1is grande da L\u00faa e o cr\u00e1ter m\u00e1is grande co\u00f1ecido do sistema solar. Con 13\u00a0km de profundidade, o seu fondo \u00e9 o punto m\u00e1is baixo da superficie lunar. As maiores elevaci\u00f3ns da superficie da L\u00faa est\u00e1n localizadas inmediatamente no nordeste; suxeriuse que esta \u00e1rea puido ser formada polo impacto de forma oblicua a conca do Polo sur-Aitken. Outras concas de grande impacto, tales como os mares Imbrium, Serenitatis, Crisium, Smythii e Orientale, tam\u00e9n pos\u00faen elevaci\u00f3ns e depresi\u00f3ns localmente importantes. A cara oculta da L\u00faa \u00e9 de media 1,9\u00a0km m\u00e1is alta que a cara visible.\nCaracter\u00edsticas volc\u00e1nicas.\nAs chairas lunares escuras e relativamente mon\u00f3tonas que poden verse claramente a primeira ollada ch\u00e1manse \"mares\" por que os astr\u00f3nomos da antig\u00fcidade cr\u00edan que estaban cheas de auga. Hoxe en d\u00eda s\u00e1bese que son vastas piscinas solidificadas da antiga lava bas\u00e1ltica. A\u00ednda que este material \u00e9 similar ao basalto terrestre, o basalto lunar ten moita m\u00e1is abundancia de ferro e carece completamente de minerais alterados pola auga.\nA maior\u00eda destas lavas aflu\u00edu ou foi proxectada cara as depresi\u00f3ns formadas polos cr\u00e1teres de impacto xa que eran as zonas de menor altitude da topograf\u00eda lunar. Varias provincias xeol\u00f3xicas conte\u00f1en volc\u00e1ns en escudo e domos volc\u00e1nicos que se atopan preto dos mares da cara visible da l\u00faa.\nAs zonas volc\u00e1nicas poder\u00edan ter covas de tama\u00f1o 100 ou 1000 veces maior que as terrestres, especul\u00e1ndose que no futuro poder\u00edan dar acubillo a colonias no seu interior.\nOs mares at\u00f3panse case exclusivamente na cara visible da L\u00faa; cobren un 31% desta cara, en contraposici\u00f3n \u00e1s poucas manchas diseminadas da cara non visible, que cobren tan s\u00f3 un 2%. Pensase que isto pode ser causado por unha concentraci\u00f3n de elementos produtores de calor baixo a codia na cara visible, tal como se ve nos mapas xeoqu\u00edmicos obtidos polo espectr\u00f3metro de raios gamma do \"Lunar Prospector\", elementos que causar\u00edan que o manto de abaixo se quentase, se fundise parcialmente e sa\u00edse \u00e1 superficie en erupci\u00f3ns. A maior parte dos basaltos presentes nos mares xurdiu durante as erupci\u00f3ns do per\u00edodo \u00edmbrico, hai cerca de 3-3,5 mil mill\u00f3ns de anos, agora ben algunhas mostras datadas a trav\u00e9s de radiometr\u00eda datan de fai 4,2 mil mill\u00f3ns de anos mentres que as erupci\u00f3ns m\u00e1is recentes datan de fai s\u00f3 1,2 mil mill\u00f3ns de anos.\nAs rexi\u00f3ns m\u00e1is claras da superficie lunar son denominadas \"terrae\" ou \"monta\u00f1as\", xa que est\u00e1n m\u00e1is elevadas que a maior\u00eda dos mares. Por dataci\u00f3n radiom\u00e9trica estableceuse que se formaron fai 4.400 mill\u00f3ns de anos, e poden representar os c\u00famulos de plaxioclasio do oc\u00e9ano de magma lunar. Ao contrario que a Terra, non se cre que se formaran importantes monta\u00f1as lunares como resultado de eventos tect\u00f3nicos.\nA concentraci\u00f3n de mares na cara vis\u00edbel \u00e9 probabelmente o reflexo dunha codia substancialmente m\u00e1is espesa nas monta\u00f1as da cara oculta, as cales puid\u00e9ronse formar durante o impacto a pouca velocidade dunha segunda l\u00faa terrestre varias decenas de mill\u00f3ns de anos logo da formaci\u00f3n das propias l\u00faas.\nCr\u00e1teres de impacto.\nO outro principal proceso xeol\u00f3xico que afectou a superficie lunar foi a formaci\u00f3n de cr\u00e1teres de impacto,\n a consecuencia da colisi\u00f3n de asteroides e cometas coa superficie lunar. Est\u00edmase que s\u00f3 na cara vis\u00edbel existan arredor de trescentos mil cr\u00e1teres cun di\u00e1metro superior a 1\u00a0km. Alg\u00fans destes te\u00f1en nomes en honor a investigadores, cient\u00edficos, artistas e exploradores. A cronolox\u00eda da xeolox\u00eda lunar bas\u00e9ase nas caracter\u00edsticas xeol\u00f3xicas de impacto m\u00e1is prominentes, inclu\u00edndo nect\u00e1rico, Imbrico e Mare Orientale, estruturas caracterizadas por m\u00faltiples aneis de material revolto, normalmente con centenas e ata centos de miles de quil\u00f3metros de di\u00e1metro e asociadas cunha ampla plataforma de dep\u00f3sitos de execci\u00f3n que forman un horizonte estratigr\u00e1fico rexional. A ausencia de atmosfera, meteorolox\u00eda e procesos xeol\u00f3xicos recentes fai que moitos destes cr\u00e1teres se encontren perfectamente preservados. A\u00ednda que s\u00f3 algunhas das concas con m\u00faltiples aneis foron datadas definitivamente, son, no entanto, usadas como referencia para atribu\u00edr datas relativas. Como os cr\u00e1teres de impacto se acumulan a un ritmo relativamente constante, a conta do n\u00famero de cr\u00e1teres en determinada \u00e1rea pode ser usada para estimar a idade da superficie. As idades radiom\u00e9tricas das rochas de impacto recollidas durante as misi\u00f3ns Apollo datan de fai 3,8-4,1 mil mill\u00f3ns de anos. Isto foi usado para propor a existencia dun intenso bombardeo tard\u00edo de impactos.\nA codia da L\u00faa est\u00e1 cuberta por unha superficie ben esmiuzada e sometida a xardi\u00f1ar\u00eda por impactos, que se co\u00f1ece co nome de reg\u00f3lito, \u00e9 formada a partir de procesos de impacto. A reg\u00f3lito m\u00e1is fino -o chan lunar de cristal de di\u00f3xido de silicio - ten unha textura como a da neve e cheira como p\u00f3lvora gastada. O reg\u00f3lito das superficies m\u00e1is antigas \u00e9, en xeral, m\u00e1is espeso que o das superficies m\u00e1is novas: variando no espesor entre os 10 a 20 m nos altiplanos e entre os 3 a 5 m nos mares. Por baixo da capa de reg\u00f3lito at\u00f3pase o megareg\u00f3lito, unha capa de rocha matriz bastante fracturada con varios quil\u00f3metros de espesor.\nPresenza de auga.\nNon se pode soster auga en estado l\u00edquido na superficie lunar. Cando \u00e9 exposta \u00e1 radiaci\u00f3n solar, a auga descomponse rapidamente a mediante un proceso denominado fot\u00f3lise, perdese cara ao espazo. Con todo, desde a d\u00e9cada de 1960 formulouse a hip\u00f3tese de que existen dep\u00f3sitos de auga en forma de xeo na Lua. O xeo ter\u00eda orixe polos impactos de cometas ou posiblemente producido a trav\u00e9s da reacci\u00f3n entre rochas lunares ricas en os\u00edxeno e hidr\u00f3xeno co vento solar, deixando vestixios de auga que poder\u00edan sobrevivir nos cr\u00e1teres fr\u00edos e sen luz dos polos lunares. As simulaci\u00f3ns en computadora suxiren que ata 14.000\u00a0km\u00b2 de superficie poden estar en sombra permanente. A presenza de cantidades utilizables de auga na L\u00faa \u00e9 importante para considerar a viabilidade econ\u00f3mica dunha eventual colonizaci\u00f3n da L\u00faa, xa que o transporte de auga desde a Terra ser\u00eda economicamente invi\u00e1bel.\nNos \u00faltimos anos, descubriron que hai vestixios de auga na superficie lunar. En 1994, unha experiencia con radar biest\u00e1tico pola sonda \" Clementine \", indicou a existencia de pequenas bolsas de auga conxelada preto da superficie. Con todo, observaci\u00f3ns posteriores no radiotelescopio de Arecibo suxiren que estas bolsas p\u00f3dense tratar, en realidade, de rochas proxectadas desde cr\u00e1teres de impacto recentes. En 1998, o espect\u00f3metro de neutr\u00f3ns a bordo da sonda \" Lunar Prospector \", indicou que hai hidr\u00f3xeno presente en elevada concentraci\u00f3n no primeiro metro de profundidade do solo nas inmediaci\u00f3ns das rexi\u00f3ns polares. En 2008, unha mostra de rocha volc\u00e1nica tra\u00edda \u00e1 Terra polo Apollo 15 (1971) revelou que exist\u00edan pequenas cantidades de auga no seu interior.\nNo mesmo ano de 2008, a sonda \"Chandrayaan 1\" confirmou a existencia de augas superficiais en forma de xeo a trav\u00e9s do asignador de mineralox\u00eda de a bordo. O espectr\u00f3metro observou li\u00f1as de absorci\u00f3n com\u00fans co hidroxilo na luz solar reflectida, o que \u00e9 evidencia de grandes cantidades de auga xeada na superficie lunar. A sonda mostrou que estas concentraci\u00f3ns poden ser tan altas como 1000 ppm. O 13 de novembro de 2009, a Axencia espacial dos Estados Unidos NASA anunciou o achado de auga na L\u00faa. Cando, o 9 de outubro a NASA estrelou a sonda LCROSS e o seu impulsor Centauro no fondo do cr\u00e1ter Cabeus no polo sur da L\u00faa, nunha operaci\u00f3n que buscaba confirmar a presenza de auga no sat\u00e9lite natural da Terra. Na colisi\u00f3n levantouse unha columna de material desde o fondo do cr\u00e1ter que non recibira a luz do Sol en miles de mill\u00f3ns de anos.\n\"A auga que se levantou polo impacto da sonda poder\u00eda encher unha ducia de baldes de oito litros\", dixo o cient\u00edfico Anthony Colaprete. Os datos preliminares obtidos da an\u00e1lise deses materiais \"indican que a misi\u00f3n descubriu, exitosamente, auga (...) e este descubrimento abre un novo cap\u00edtulo no noso co\u00f1ecemento da L\u00faa\", afirmou a NASA.\n\"A concentraci\u00f3n e distribuci\u00f3n de auga e doutras substancias requiren m\u00e1is an\u00e1lises, pero podemos dicir con seguridade que (o cr\u00e1ter) Cabeus cont\u00e9n auga\", afirmou Colaprete.\nDistancia a L\u00faa.\nEn astronom\u00eda, unha distancia lunar (LD) \u00e9 a medida da distancia desde a Terra \u00e1 L\u00faa. A distancia media entre a Terra e a L\u00faa \u00e9 384 400 quil\u00f3metros (238 855 millas). A distancia real var\u00eda ao longo da \u00f3rbita da l\u00faa.\nReal\u00edzanse medici\u00f3ns de alta precisi\u00f3n da distancia \u00e1 l\u00faa medindo o tempo que tarda a luz en viaxar entre estaci\u00f3ns LIDAR na Terra a retroreflectores colocados na L\u00faa.\nA L\u00faa af\u00e1stase da Terra a unha taxa media de 3,8\u00a0cm por ano, como se detectou nun experimento de medici\u00f3n lunar con l\u00e1ser . A taxa da recesi\u00f3n consid\u00e9rase anormalmente alta. Por coincidencia, a diagonal dos cubos dos retrorreflectores na L\u00faa tam\u00e9n \u00e9 de 3,8\u00a0cm.\nA primeira persoa que mediu a distancia \u00e1 L\u00faa foi o astr\u00f3nomo e xe\u00f3grafo Hiparco, s\u00e9culo II a.C., utilizando trigonometr\u00eda sinxela. Errando en aproximadamente 26 000\u00a0km da distancia real, un erro de aproximadamente 6,8%.\nO cat\u00e1logo de obxectos pr\u00f3ximos da NASA incl\u00fae as distancias \u00e1 Terra de asteroides e cometas medidas en distancias lunares (LD).\nRevoluci\u00f3ns da L\u00faa.\nA L\u00faa tarda en dar unha volta ao redor da Terra 27 d 7 h 43 min considerando o xiro respecto ao fondo estelar (revoluci\u00f3n sideral), pero 29 d 12 h 44 min con respecto ao Sol (revoluci\u00f3n sin\u00f3dica). Isto d\u00e9bese a que neste lapso a Terra virou ao redor do Sol (ver mes). Esta \u00faltima revoluci\u00f3n rexe as fases da L\u00faa, eclipses e mareas lunisolares.\nComo a L\u00faa tarda o mesmo tempo en dar unha volta sobre si mesma que en torno \u00e1 Terra, presenta sempre a mesma cara. Este fen\u00f3meno \u00e9 debido a que a Terra, por un efecto chamado gradiente gravitatorio, e relacionado coas mareas producidas pola Terra na L\u00faa, acoplou os movementos de xiro sobre o seu eixe e de xiro arredor da Terra. A maior\u00eda dos sat\u00e9lites regulares presentan este fen\u00f3meno respecto dos seus planetas. As\u00ed pois, ata a \u00e9poca da investigaci\u00f3n espacial (Luna 3) non foi posible ver a cara lunar oculta, que presenta unha disimetr\u00eda respecto da cara visible. O Sol ilumina sempre a metade da L\u00faa (exceptuando nas eclipses de l\u00faa), que non ten por que coincidir coa cara visible, producindo as fases da L\u00faa. A inmobilizaci\u00f3n aparente da L\u00faa respecto da Terra produciuse porque a gravidade terrestre act\u00faa sobre as irregularidades do globo lunar de forma que no transcurso do tempo a parte visible ten 4\u00a0km m\u00e1is de raio que a parte non visible, estando o centro de gravidade lunar desprazado do centro lunar 1,8\u00a0km cara \u00e1 Terra.\nMovemento de translaci\u00f3n lunar.\nO feito de que a L\u00faa saia aproximadamente unha hora m\u00e1is tarde cada d\u00eda expl\u00edcase co\u00f1ecendo a \u00f3rbita da L\u00faa ao redor da Terra. A L\u00faa completa unha volta ao redor da Terra aproximadamente nuns 28 d\u00edas. Se a Terra non rotase sobre o seu propio eixe, ser\u00eda moi f\u00e1cil detectar o movemento da L\u00faa na s\u00faa \u00f3rbita. Este movemento fai que a L\u00faa avance ao redor de 12\u00b0 no ceo cada d\u00eda. Se a Terra non rotase, o que se ver\u00eda ser\u00eda a L\u00faa cruzando a b\u00f3veda celeste de oeste a leste durante d\u00faas semanas, e logo estar\u00eda d\u00faas semanas ausente (durante as cales a L\u00faa ser\u00eda visible no lado oposto do Globo).\nCon todo, a Terra completa un xiro cada d\u00eda (a direcci\u00f3n de xiro \u00e9 tam\u00e9n cara ao leste). As\u00ed, cada d\u00eda l\u00e9valle \u00e1 Terra ao redor de 50 minutos m\u00e1is para estar de fronte coa L\u00faa novamente (o cal significa que se pode ver a L\u00faa no ceo). O xiro da Terra e o movemento orbital da L\u00faa comb\u00ednanse, de tal forma que a sa\u00edda da L\u00faa atr\u00e1sase da orde de 50 minutos cada d\u00eda.\nTendo en conta que a L\u00faa tarda aproximadamente 28 d\u00edas en completar a s\u00faa \u00f3rbita ao redor da Terra, e esta tarda 24 horas en completar unha revoluci\u00f3n ao redor do seu eixe, \u00e9 sinxelo calcular o \"atraso\" diario da L\u00faa:\nMentres que en 24 horas a Terra realizar\u00eda unha revoluci\u00f3n completa, a L\u00faa s\u00f3 percorrer\u00eda un 1/28 da s\u00faa \u00f3rbita ao redor da Terra, o cal expresado en graos de arco d\u00e1:\nSe agora se calculase o tempo que a Terra na s\u00faa rotaci\u00f3n tarda en percorrer este arco,\nd\u00e1 os aproximadamente 51 minutos que a L\u00faa atrasa a s\u00faa sa\u00edda cada d\u00eda.\nPara notar o movemento da L\u00faa na s\u00faa \u00f3rbita, hai que ter en conta a s\u00faa localizaci\u00f3n no momento da posta de Sol durante alg\u00fans d\u00edas. O seu movemento orbital levaraa a un punto m\u00e1is cara ao leste no ceo no crep\u00fasculo cada d\u00eda.\nMovemento de rotaci\u00f3n.\nA L\u00faa vira sobre un eixe de rotaci\u00f3n que ten unha inclinaci\u00f3n de 88,3\u00b0 con respecto ao plano da el\u00edptica de translaci\u00f3n ao redor da Terra. Dado que a duraci\u00f3n dos dous movementos \u00e9 a mesma, a L\u00faa presenta \u00e1 Terra constantemente o mesmo hemisferio. A L\u00faa tarda 27,32 d\u00edas en dar unha volta sobre si mesma.\nTranslaci\u00f3n da L\u00faa ao redor do Sol.\nAo desprazarse en torno do Sol, a Terra arrastra ao seu sat\u00e9lite e a forma da traxectoria que esta describe \u00e9 unha curva de tal natureza que dirixe sempre a s\u00faa concavidade cara ao Sol.\nA velocidade con que a L\u00faa se despraza na s\u00faa \u00f3rbita ao redor da Terra \u00e9 de 1 km/s.\nLibraci\u00f3n.\nDebido \u00e1 excentricidade da \u00f3rbita lunar, a inclinaci\u00f3n do eixe de rotaci\u00f3n da L\u00faa con respecto ao plano da ecl\u00edptica e ao movemento de rotaci\u00f3n da Terra no curso dunha revoluci\u00f3n sideral, l\u00f3grase ver, desde a Terra, un 59% da superficie da L\u00faa -en vez do 50%-, coma se estivese animado de lixeiros abalos de leste a oeste e de norte a sur. Estes movementos aparentes co\u00f1\u00e9cense co nome de libraci\u00f3n.\nLibraci\u00f3n en lonxitude.\nD\u00e9bese a que o movemento de rotaci\u00f3n da L\u00faa \u00e9 uniforme mentres que a s\u00faa velocidade angular non o \u00e9. \u00c9 m\u00e1xima no perixeo e m\u00ednima no apoxeo. Debido a esa Libraci\u00f3n o sat\u00e9lite ten un abalo de oriente a po\u00f1ente, grazas ao cal l\u00f3grase ver a superficie convexa correspondente \u00e1 dun fuso de 7\u00b0.\nLibraci\u00f3n en latitude.\n\u00c9 debido \u00e1 inclinaci\u00f3n do eixe de rotaci\u00f3n da L\u00faa con respecto ao plano da s\u00faa \u00f3rbita e \u00e1 ecl\u00edptica. Devandito eixe forma un \u00e1ngulo de 88\u00b0 30\u2019 co plano da ecl\u00edptica e como o da \u00f3rbita lunar \u00e9 de 5\u00b0 con respecto \u00e1 ecl\u00edptica, ent\u00f3n o \u00e1ngulo formado co eixe de rotaci\u00f3n da L\u00faa co plano da s\u00faa \u00f3rbita \u00e9 de 6\u00b0 30\u2019. Polo tanto, non s\u00f3 poden verse o polo norte e o polo sur da L\u00faa sen\u00f3n que se logra ver 6\u00b0 30\u2019 m\u00e1is al\u00f3 do polo sur. Esta libraci\u00f3n \u00e9 unha especie de cabeceo de norte a sur nun tempo que non \u00e9 igual a unha revoluci\u00f3n sideral, pois \u00e9 de 27,2 d\u00edas.\nLibraci\u00f3n di\u00farna.\nD\u00e9bese ao feito de que o raio terrestre non \u00e9 desprezable con respecto \u00e1 distancia \u00e1 L\u00faa. O valor desta libraci\u00f3n \u00e9 de case un grado, valor aproximado ao seu grao de paralaxe.\nSistema binario.\nA L\u00faa polo seu tama\u00f1o \u00e9 o quinto sat\u00e9lite do Sistema Solar. Por\u00e9n, tomando como criterio de comparaci\u00f3n o cociente de masas co seu planeta resulta que Gan\u00edmedes \u00e9 1/12500 a masa de X\u00fapiter, Tit\u00e1n \u00e9 1/4700 a masa de Saturno e a L\u00faa \u00e9 1/81,3 a masa da Terra. Deste xeito poder\u00edase considerar o sistema Terra-L\u00faa como un sistema binario.\nPlaneta dobre.\n\u00c9 a denominaci\u00f3n que alg\u00fans cient\u00edficos dan ao sistema Terra-L\u00faa debido ao desmesurado tama\u00f1o que presenta o sat\u00e9lite con relaci\u00f3n ao planeta, de s\u00f3 81 veces menor masa, \u00e9 dicir s\u00f3 3,6 veces menor que a Terra en di\u00e1metro (se o planeta fose do tama\u00f1o dunha pelota de baloncesto, a L\u00faa ser\u00eda como unha pelota de tenis).\nEsta afirmaci\u00f3n ap\u00f3iase nas relaci\u00f3ns existentes entre os distintos planetas do Sistema Solar e os seus sat\u00e9lites, variando estas entre as 3,6/1 veces menor da L\u00faa e as 8924/1 do sat\u00e9lite XIII Leda con relaci\u00f3n a X\u00fapiter.\nOutras relaci\u00f3ns son: V Miranda 105/1 con relaci\u00f3n a Urano, II Deimos 566/1 con relaci\u00f3n a Marte \u00f3 I \u00cdo de 39/1 con relaci\u00f3n a X\u00fapiter.\nTam\u00e9n se apoia esta denominaci\u00f3n na inexistencia de m\u00e1is sat\u00e9lites naturais que orbiten \u00e1 Terra, pois o habitual \u00e9 que non exista ning\u00fan (caso de Mercurio ou Venus) ou que existan multitude deles como sucede nos planetas do tipo xoviano.\nAs\u00ed, cando se di que a Terra describe unha elipse en torno ao Sol, en realidade d\u00e9bese dicir que a \u00f3rbita descr\u00edbea o centro do sistema Terra-L\u00faa. Ambos os astros, unidos por un eixe invisible, forman algo as\u00ed como un haltere disim\u00e9trico que xira en torno ao seu centro de gravidade.\nDebido a que a masa da Terra \u00e9 moi superior \u00e1 da L\u00faa, ese centro, denominado baricentro, que divide \u00e1 masa com\u00fan en d\u00faas partes iguais, est\u00e1 situado no interior do globo terrestre, a uns 4683\u00a0km do seu centro. As\u00ed, 26 veces ao ano, a L\u00faa pasa alternativamente dun lado ao outro lado da \u00f3rbita terrestre.\nDesas consideraci\u00f3ns, despr\u00e9ndese que os movementos da L\u00faa son moito m\u00e1is complexos do que se sup\u00f3n, sendo necesario para determinar con exactitude os movementos reais da L\u00faa ter en conta nada menos que .475 irregularidades nos movementos lunares diferentes e que incl\u00faen as perturbaci\u00f3ns da s\u00faa \u00f3rbita debidas \u00e1 atracci\u00f3n exercida polos demais astros do sistema solar, especialmente Venus (o m\u00e1is pr\u00f3ximo) e X\u00fapiter (o de maior masa), as\u00ed como entre outros a aceleraci\u00f3n secular do movemento da L\u00faa.\n\u00d3rbita da L\u00faa.\nA L\u00faa xira arredor da Terra, describindo unha traxectoria el\u00edptica de baixa excentricidade, a unha distancia media de 384 400 quil\u00f3metros e nun sentido antihorario acompa\u00f1\u00e1ndoa no seu xiro arredor do Sol. A s\u00faa \u00f3rbita \u00e9 el\u00edptica, cun perixeo a 356 400 km e un apoxeo a 406 700\u00a0km, momento no que a l\u00faa se ve m\u00e1is pequena a\u00ednda estando chea (de calquera xeito, non deixa de ser unhas 25 000 veces m\u00e1is brillante ca Sirio).\nA distancia entre a Terra e o seu sat\u00e9lite natural var\u00eda, as\u00ed como tam\u00e9n a velocidade na \u00f3rbita. Dado que a rotaci\u00f3n lunar \u00e9 uniforme e a s\u00faa traslaci\u00f3n non, pois segue as leis de Kepler, prod\u00facese unha Libraci\u00f3n en lonxitude que permite ver un pouco da superficie lunar ao leste e ao oeste, que de non ser as\u00ed non se ver\u00eda. O plano da \u00f3rbita lunar est\u00e1 inclinado respecto da ecl\u00edptica uns 5\u00b0 polo que se produce unha Libraci\u00f3n en latitude que permite ver alternativamente un pouco m\u00e1is al\u00f3 do polo norte ou do sur. Por ambos os movementos o total de superficie lunar vista desde a Terra alcanza un 59% do total. Cada vez que a L\u00faa cruza a ecl\u00edptica, se a Terra e o Sol est\u00e1n sensiblemente ali\u00f1ados (L\u00faa chea (Plenilunio) ou L\u00faa nova (Novilunio)) producirase unha eclipse lunar ou unha eclipse solar.\nA \u00f3rbita da L\u00faa \u00e9 especialmente complexa. A raz\u00f3n \u00e9 que a L\u00faa esta suficientemente lonxe da Terra e a forza de gravidade exercida polo Sol \u00e9 significativa. Dada a complexidade do movemento, os nodos da L\u00faa, non est\u00e1n fixos, sen\u00f3n que dan unha volta en 18,6 anos. O eixe da elipse lunar non est\u00e1 fixo e o apoxeo e perixeo dan unha volta completa en 8,85 anos. A inclinaci\u00f3n da \u00f3rbita var\u00eda entre 5\u00b0 e 5\u00b018'. De feito, para calcular a posici\u00f3n da L\u00faa con exactitude fai falta ter en conta polo menos varios centos de termos. Ademais, a \u00f3rbita L\u00faa-Terra at\u00f3pase inclinada respecto do plano da \u00f3rbita Terra-Sol, de modo que soamente en dous puntos da s\u00faa traxectoria, chamados nodos, poden producirse eclipses solares ou lunares.\nAs\u00ed mesmo, a L\u00faa af\u00e1stase uns catro cent\u00edmetros ao ano da Terra, \u00e1 vez que vai freando a rotaci\u00f3n terrestre -o que far\u00e1 que nun futuro afastado as eclipses totais de Sol deixen de producirse ao non ter a L\u00faa suficiente tama\u00f1o como para tapar o disco solar-. En teor\u00eda, dita separaci\u00f3n deber\u00eda prolongarse ata que a L\u00faa tardase 47 d\u00edas en completar unha \u00f3rbita ao redor do noso planeta, momento no cal o noso planeta tardar\u00eda 47 d\u00edas en completar unha rotaci\u00f3n ao redor do seu eixe, de modo similar ao que ocorre no sistema Plut\u00f3n-Caronte. Con todo, a evoluci\u00f3n futura do noso Sol pode trastornar esta evoluci\u00f3n. \u00c9 posible que ao converterse a nosa estrela nunha xigante vermella dentro de varios miles de mill\u00f3ns de anos, a proximidade da s\u00faa superficie ao sistema Terra-L\u00faa faga que a \u00f3rbita lunar se vaia pechando ata que a L\u00faa estea a ao redor de 18 000 quil\u00f3metros da Terra -l\u00edmite de Roche-, momento no cal a gravidade terrestre destruir\u00e1 a L\u00faa convert\u00e9ndoa nuns aneis similares aos de Saturno. De todos os xeitos, o fin do sistema Terra-L\u00faa \u00e9 incerto e depende da masa que perda o Sol neses estadios finais da s\u00faa evoluci\u00f3n.\nAs eclipses solares e lunares.\nAs eclipses d\u00e9bense a unha extraordinaria casualidade. O di\u00e1metro do Sol \u00e9 400 veces m\u00e1is grande que o da L\u00faa, pero tam\u00e9n est\u00e1 400 veces m\u00e1is lonxe, de modo que ambos abarcan aproximadamente o mesmo \u00e1ngulo s\u00f3lido para un observador situado na Terra.\nA L\u00faa nunha eclipse lunar pode conter ata tres veces o seu di\u00e1metro dentro do cono de sombra causado pola Terra. Pola contra nunha eclipse solar a L\u00faa apenas tapa ao Sol (eclipse total) e en determinada parte da s\u00faa \u00f3rbita, cando est\u00e1 m\u00e1is distante, non chega a ocultalo completamente, deixando unha franxa anular (eclipse anular). A complexidade do movemento lunar dificulta o c\u00e1lculo das eclipses e d\u00e9bese ter presente a periodicidade con que estas se producen (per\u00edodo Saros).\nAs mareas.\nEn realidade, a L\u00faa non xira en torno \u00e1 Terra, sen\u00f3n que a Terra e a L\u00faa xiran en torno ao centro de masas de ambos os dous. Non obstante, ao ser a Terra un corpo grande, a gravidade que sobre ela exerce a L\u00faa \u00e9 distinta en cada punto.\nNo punto m\u00e1is pr\u00f3ximo \u00e9 moito maior que no centro de masas da Terra, e maior neste que no punto m\u00e1is afastado da L\u00faa.\nAs\u00ed, mentres a Terra xira en torno ao centro de gravidade do sistema Terra-L\u00faa, aparece \u00e1 vez unha forza que intenta deformala, d\u00e1ndolle o aspecto dun ovo.\nEste fen\u00f3meno ch\u00e1mase gradiente gravitatorio, o cal produce as mareas.\nAo ser a Terra s\u00f3lida a deformaci\u00f3n afecta m\u00e1is \u00e1s augas e \u00e1 atmosfera e \u00e9 o que d\u00e1 o efecto suban e baixen d\u00faas veces ao d\u00eda (sobe nos puntos m\u00e1is pr\u00f3ximo e m\u00e1is afastado da L\u00faa).\nUn efecto asociado \u00e9 que as mareas frean \u00e1 Terra na s\u00faa rotaci\u00f3n (perde enerx\u00eda debido \u00e1 fricci\u00f3n dos oc\u00e9anos co fondo do mar), e dado que o sistema Terra-L\u00faa ten que conservar o momento angular, a L\u00faa comp\u00e9nsao afast\u00e1ndose, actualmente, 38 mil\u00edmetros cada ano, como demostraron as medici\u00f3ns l\u00e1ser da distancia, pos\u00edbeis grazas aos retro-reflectores que os astronautas deixaron na L\u00faa.\nAuga na L\u00faa.\nAt\u00e9 o ano 2009 debateuse na comunidade cient\u00edfica a pos\u00edbel existencia de auga na L\u00faa. O ambiente selenita fai case imposible a presenza de auga: a non ser en forma cristalizada microsc\u00f3pica nas rochas, a existencia de auga l\u00edquida \u00e9 practicamente impos\u00edbel, xa que na maior parte da superficie lunar, por momentos a temperatura ascende moito.\nIsto e a falta dunha atmosfera implican que toda auga exposta ao ambiente lunar t\u00edpico se sublime e que as s\u00faas mol\u00e9culas se fuxan ao espazo. Non obstante dous descubrimentos, un en 1996 por parte da sonda Clementine, e outro en 1998 debido ao Lunar Prospector detectaron imprevistas presenzas de hidr\u00f3xeno nos polos lunares. e outro en 1998 debido ao Lunar Prospector detectaron imprevistas presenzas de hidr\u00f3xeno nos polos lunares.\nUnha hip\u00f3tese para explicar tal fen\u00f3meno \u00e9 que ese hidr\u00f3xeno estea en forma de auga e que alg\u00fans cometas, ao impactar nas zonas polares, puidesen crear cr\u00e1teres onde non chega a luz solar. En tales cr\u00e1teres quizais puidera encontrarse auga conxelada de orixe cometaria (\u00e9 dicir: auga ex\u00f3xena). No interior dos cr\u00e1teres polares nunca chega a luz solar, permanecen nunha eterna escuridade e xamais soben dos 240\u00a0\u00b0C. Nestes x\u00e9lidos ocos hai auga conxelada ou un composto con hidr\u00f3xeno como o metano (CH4). O 24 de setembro de 2009, a India reportou que a s\u00faa primeira nave de exploraci\u00f3n lunar a Chandrayaan 1 empregando o Moon Mineralogy Mapper (Trazador Mineral\u00f3xico Lunar) da NASA, atopou evidencias dunha importante cantidade de auga end\u00f3xena (non procedente doutros astros) por debaixo da superficie da L\u00faa, tal auga ser\u00eda en gran parte produto das reacci\u00f3ns qu\u00edmicas desencadeadas polas fortes radiaci\u00f3ns que o mencionado sat\u00e9lite recibe, m\u00e1is concretamente: o vento solar durante o d\u00eda lunar far\u00eda que os i\u00f3ns de hidr\u00f3xeno presentes nos materiais superficiais selenitas orixinen hidroxilo (OH) e auga ((H2O)), en canto ao pos\u00edbel xeo lunar alg\u00fans cient\u00edficos suxiren que puidese haber at\u00e9 300 mill\u00f3ns de toneladas nos cr\u00e1teres polares que nunca reciben luz nin calor solar.\nDescubrimento de auga na L\u00faa.\nO 13 de novembro de 2009, a Axencia espacial dos Estados Unidos, NASA, anunciou o achado de auga na L\u00faa. Cando, o 9 de outubro a NASA estrelou a sonda LCROSS e o seu impulsor Centauro no fondo do cr\u00e1ter Cabeus no polo sur da L\u00faa, nunha operaci\u00f3n que buscaba confirmar a presenza de auga no sat\u00e9lite natural da Terra. A colisi\u00f3n levantou unha columna de material dende o fondo dun cr\u00e1ter que non recibiu a luz do Sol en miles de mill\u00f3ns de anos.\nA auga que se levantou polo impacto da sonda poder\u00eda encher unha ducia de baldes de oito litros, dixo o cient\u00edfico Anthony Colaprete. Os datos preliminares obtidos da an\u00e1lise deses materiais \"indican que a misi\u00f3n descubriu, exitosamente, auga (...) e este descubrimento abre un novo cap\u00edtulo no noso co\u00f1ecemento da L\u00faa\", afirmou a NASA.\n\"A concentraci\u00f3n e distribuci\u00f3n de auga e doutras substancias requiren m\u00e1is an\u00e1lise, pero podemos dicir con seguridade que (o cr\u00e1ter) Cabeus cont\u00e9n auga\", afirmou Colaprete.\nAtmosfera da L\u00faa.\nA L\u00faa ten unha atmosfera insignificante debido \u00e1 s\u00faa baixa gravidade, incapaz de reter mol\u00e9culas de gas na s\u00faa superficie. A totalidade da s\u00faa composici\u00f3n a\u00ednda desco\u00f1\u00e9cese. O programa\u00a0Apollo identificou \u00e1tomos de helio e argon, e m\u00e1is tarde (en 1988), observaci\u00f3ns dende a Terra engadiron i\u00f3ns de sodio e potasio. A maior parte dos gases na s\u00faa superficie prove\u00f1en do seu interior.\nA axitaci\u00f3n t\u00e9rmica das mol\u00e9culas de gas v\u00e9n inducida pola radiaci\u00f3n solar e polas colisi\u00f3ns aleatorias entre as propias part\u00edculas atmosf\u00e9ricas. Na atmosfera terrestre as mol\u00e9culas adoitan ter velocidades de centos de metros por segundo, pero excepcionalmente algunhas logran acadar velocidades de 2 000 a 3 000\u00a0m/s. Dado que a velocidade de escape \u00e9 de, aproximadamente, 11 200\u00a0m/s estas nunca logran escapar ao espazo. Na L\u00faa, pola contra, ao ser a gravidade seis veces menor que no noso planeta, a velocidade de escape \u00e9 as\u00ed mesmo menor, da orde de 2 400\u00a0m/s. Podemos deducir ent\u00f3n que se a L\u00faa tivo antano unha atmosfera, as mol\u00e9culas m\u00e1is r\u00e1pidas puideron escapar dela para, segundo unha lei da teor\u00eda cin\u00e9tica dos gases, inducir as restantes a aumentar a s\u00faa velocidade, acelerando as\u00ed o proceso de perda atmosf\u00e9rica. Calc\u00falase que a desaparici\u00f3n completa da hipot\u00e9tica atmosfera lunar debeu realizarse ao longo de varios centenares de mill\u00f3ns de anos.\nA practicamente ausencia de atmosfera no noso sat\u00e9lite obriga aos astronautas a dispo\u00f1er de equipos aut\u00f3nomos de subministraci\u00f3n de gases, co\u00f1ecidos como\u00a0P.L.S.S. nos seus paseos pola superficie. As\u00ed mesmo, ao non existir un manto protector, as radiaci\u00f3ns ultravioleta e os raios gamma emitidos polo Sol bombardean a superficie lunar, sendo necesario contar con traxes protectores especiais que eviten os seus efectos nocivos.\nPara a tenue atmosfera lunar calquera pequeno cambio pode ser importante. A soa presenza dos astronautas altera localmente a s\u00faa presi\u00f3n e a s\u00faa composici\u00f3n ao enriquecela cos gases expirados por eles e polos que se escapan do m\u00f3dulo lunar cada vez que se efect\u00faa unha\u00a0EVA. Existe o temor de que os gases emitidos polas naves que na d\u00e9cada do setenta aluaron na L\u00faa creasen unha poluci\u00f3n ou contaminaci\u00f3n de igual masa \u00e1 da s\u00faa atmosfera nativa. A\u00ednda que estes gases xa deberon desaparecer na s\u00faa maior\u00eda, a\u00ednda hai unha preocupaci\u00f3n de que queden restos que impidan investigar sobre a atmosfera real da L\u00faa.\nA atmosfera lunar recibe tam\u00e9n achegas de part\u00edculas solares durante o d\u00eda, que cesa ao chegar a noite. Durante a noite lunar, a presi\u00f3n pode baixar at\u00e9 non ser m\u00e1is que de dous billon\u00e9simas partes da atmosfera terrestre, subindo durante o d\u00eda at\u00e9 as oito billon\u00e9simas partes, demostrando as\u00ed que a atmosfera lunar non \u00e9 unha atmosfera permanente, sen\u00f3n unha concentraci\u00f3n de part\u00edculas dependente do medio\u00a0exolunar.\nA ionosfera que rodea ao noso sat\u00e9lite difer\u00e9nciase da terrestre no escaso n\u00famero de part\u00edculas ionizadas, as\u00ed como da presenza de electr\u00f3ns pouco enerx\u00e9ticos que, arrancados do chan da L\u00faa, son emitidos ao espazo polo impacto dos raios solares. Actualmente, p\u00faidose determinar a existencia dunha cola de sodio composta por vapores que se desprenden do noso sat\u00e9lite de forma similar a como o fan os gases dos cometas.\nA ausencia de ar, e en consecuencia de ventos, impide que se erosione a superficie e que transporte terra e area, alisando e cubrindo as s\u00faas irregularidades. Debido \u00e1 ausencia de aire non se transmite o son. A falta de atmosfera tam\u00e9n significa que a superficie da L\u00faa non te\u00f1a ningunha protecci\u00f3n con respecto ao bombardeo espor\u00e1dico de cometas e asteroides. Ademais, unha vez que se producen os impactos destes, os cr\u00e1teres que resultan practicamente non se degradan a trav\u00e9s do tempo pola falta de erosi\u00f3n.\nRelevo lunar.\nCando Galileo Galilei apuntou o seu telescopio cara \u00e1 L\u00faa en 1610 puido distinguir d\u00faas rexi\u00f3ns superficiais distintas. \u00c1s rexi\u00f3ns escuras denominounas \u00abmares\u00bb, os cales por suposto non te\u00f1en auga e levan nomes tales como Mar da Serenidade e Mar da Fecundidade; son planicies con poucos cr\u00e1teres. O resto da superficie lunar \u00e9 m\u00e1is brillante, e representa rexi\u00f3ns m\u00e1is elevadas cunha alta densidade de cr\u00e1teres, tales como Tycho e Clavius. Na superficie lunar tam\u00e9n existen cadeas de monta\u00f1as que levan nomes como Alpes e Apeninos, igual que na Terra. A nomenclatura coa que se co\u00f1ece o relevo lunar foi introducida no 1651 polo astr\u00f3nomo Giovanni Battista Riccioli, que asignou nomes en lat\u00edn a diversas estruturas na superficie.\nComo curiosidade, cando a L\u00faa est\u00e1 moi pr\u00f3xima \u00e1 fase de cuarto crecente, o xogo de luces e sombras na zona do terminador fan que se vexa unha X na L\u00faa.\nExploraci\u00f3n lunar.\nA exploraci\u00f3n da L\u00faa comezou o 1958 cando sovi\u00e9ticos e norteamericanos iniciaron, independentemente e en competici\u00f3n directa, proxectos para lanzar naves non tripuladas \u00e1 \u00f3rbita lunar. O principal programa da Uni\u00f3n Sovi\u00e9tica foi o programa Luna (ou Lunik) que ti\u00f1a por obxectivo chegar con naves non tripuladas \u00e1 L\u00faa. A nave \"Luna 1\" foi a primeira en sobrevoar a L\u00faa en 1959. O \"Luna 3\" logrou fotografar a cara oculta do sat\u00e9lite o 4 de outubro de 1959., o \"Luna 9\" logrou pousarse suavemente sobre a s\u00faa superficie, o \"Luna 10\" orbitou por primeira vez a L\u00faa, dous veh\u00edculos \"Lunokhod\" lograron pasearse pola s\u00faa superficie e a nave \"Luna 16\" levou uns poucos gramos de po lunar \u00e1 Terra.\nOs Estados Unidos seguiron varios programas. O primeiro foi o programa Pioneer, logo veu o programa Ranger que estrelaba as s\u00faas naves contra a L\u00faa para lograr coas s\u00faas c\u00e1maras fotos detalladas da superficie. S\u00f3 as \"Ranger 7\", \"8\" e \"9\" lograron o seu obxectivo. Sucedeuno programa Surveyor que conseguiu o aterraxe suaves de naves non tripuladas. O programa Lunar Orbiter (1966-1967) puxo naves non tripuladas en \u00f3rbita lunar para cartografar esta e axudar ao proxecto Apollo (1966-1972) a p\u00f3r un home na L\u00faa fito hist\u00f3rico que se logrou, coa aluaxe do Apollo 11 o 20 de xullo de 1969, cando Neil Armstrong e Buzz Aldrin se converter\u00f3n nos primeiros homes en cami\u00f1ar pola superficie da L\u00faa e que se retransmitiu a todo o planeta desde as diferentes instalaci\u00f3ns da Rede do Espazo Profundo. O MDSCC en Robledo de Chavela (Madrid, Espa\u00f1a) pertencente a ela, serviu de apoio durante toda a viaxe de ida e volta.\nExisten grupos que dubidan deste evento, alegando que a L\u00faa transmitida pola televisi\u00f3n foi un escenario montado, e todo o evento ser\u00eda usado como propaganda do r\u00e9xime estadounidense durante a guerra fr\u00eda.\nAs naves estadounidenses Clementine e Lunar Prospector, as xaponesas Hiten e Selene, a europea Smart 1, a chinesa Chang'e 1 e a hind\u00fa Chandrayaan 1 representaron unha volta \u00e1 L\u00faa, abandonada desde a \u00faltima misi\u00f3n realizada pola nave sovi\u00e9tica \"Luna 24\" en 1976. A s\u00faa misi\u00f3n foi detectar a presenza de vapor de auga mesturado con po lunar e procedente de cometas que se estrelaron preto dos polos lunares en cr\u00e1teres onde nunca son iluminados polo Sol.\nEn setembro de 2005, a NASA anunciou o proxecto dunha nova viaxe tripulada ao noso sat\u00e9lite, programado para o ano 2018.\nEn setembro de 2009, anunciouse que a sonda india Chandrayaan-1, que orbitaba a L\u00faa, detectou finas pel\u00edculas de auga na superficie, tras o impacto de LCROSS.\nA finais dos anos 2010 a L\u00faa volve estar no punto de mira das axencias espaciais. A comezos de 2019 (3 de xaneiro) a sonda chinesa Chang'e 4 aluou na cara oculta, desenvolvendo un experimento de cultivo de plantas que aparentemente fracasou.\nA comezos de 2019, coa asistencia da NASA, faise o primeiro intento de aluaxe privada. O 21 de febreiro, dende Cabo Canaveiral, a bordo dunha lanzadeira Space X Falcon 9, \u00e9 enviada \u00e1 L\u00faa unha nave da israel\u00ed SpaceIL.\nIconograf\u00eda.\nAs distintas formas que adopta a L\u00faa durante o seu ciclo de 28 d\u00edas (especialmente a reco\u00f1ocible silueta que lembra a unha letra \"C\" denominada \"crecente\") te\u00f1en unha ampla presenza en diversas manifestaci\u00f3ns, que abarcan desde a mitolox\u00eda ata a arte, pasando pola her\u00e1ldica ou a s\u00faa asociaci\u00f3n simb\u00f3lica co islam. Esta \u00faltima vinculaci\u00f3n (especialmente aos ollos dos non musulm\u00e1ns) ten a s\u00faa orixe no s\u00e9culo XVI, cando o \"crecente\" foi adoptado polos turcos como s\u00edmbolo her\u00e1ldico, e non adquirir\u00eda a s\u00faa actual connotaci\u00f3n como s\u00edmbolo relixioso ata moito tempo despois. A s\u00faa presenza \u00e9 habitual nas agullas das mesquitas, e forma parte da bandeira dalg\u00fans pa\u00edses (xeralmente de tradici\u00f3n isl\u00e1mica).\nEn her\u00e1ldica, o \"crecente\" pode adquirir distintas denominaci\u00f3ns segundo estea orientado; a silueta formada por catro \"crecentes\" enlazados (que lembra a un trevo de catro follas) denom\u00ednase \"lunel\".\nA s\u00faa presenza na arte rem\u00f3ntase \u00e1 \u00e9poca das pinturas rupestres (con exemplos en Tassili n'Ajjer, Alxeria) e a s\u00faa aparici\u00f3n \u00e9 omnipresente en todas as culturas da antig\u00fcidade, desde Exipto ata Roma. As artes pl\u00e1sticas (desde as ilustraci\u00f3ns literarias ata o cinema), produciron numerosas imaxes m\u00e1is ou menos antropom\u00f3rficas da L\u00faa, algunhas delas convertidas en aut\u00e9nticas iconas da cultura do s\u00e9culo XX (como as hist\u00f3ricas imaxes da pel\u00edcula de 1902 Viaxe \u00e1 L\u00faa, obra dos irm\u00e1ns M\u00e9li\u00e8s).\nPor \u00faltimo, como exemplo dos variados usos que se dan \u00e1 silueta do \"crecente\", cabe lembrar a relaci\u00f3n da forma do croissant coa media l\u00faa, circunstancia ligada co sitio de Viena polas tropas turcas en 1683.\nA L\u00faa no dereito internacional.\nAs actividades que afectan de forma directa ao espazo exterior (no que se incl\u00fae a L\u00faa) est\u00e1n reguladas por un tratado internacional asinado inicialmente en 1967 polos Estados Unidos, o Reino Unido e a Uni\u00f3n Sovi\u00e9tica. En 2015, 103 pa\u00edses son parte do tratado, mentres que outros 89 asinaron o acordo pero a\u00ednda non o ratificaron.\nCon todo, este feito non evitou que xurdisen algunhas iniciativas de lexitimidade legal m\u00e1is que dubidosa, que periodicamente reclaman ante instancias oficiais a propiedade da L\u00faa, e que son reflectidas polos diarios polo seu rechamante car\u00e1cter anecd\u00f3tico:\nUn novo aspecto a considerar deuse o 4 de marzo de 2022, \u00f3 caer sobre a L\u00faa o primeiro resto espacial de xeito non intencional. \nInfluencia sobre os ritmos fisiol\u00f3xicos durante o sono.\nConfirmouse cientificamente, despois de moitos anos de especulaci\u00f3ns ao respecto, que hai unha correlaci\u00f3n entre as fases da l\u00faa e os ritmos biol\u00f3xicos do ser humano durante o sono. Un grupo de cient\u00edficos su\u00edzos observaron que, arredor da l\u00faa chea, as ondas delta do electroencefalograma se reduc\u00edan un 30 por cento durante o sono\u00a0MOR, un indicador do sono profundo, que os participantes tardaron cinco minutos m\u00e1is en conciliar o sono e, en xeral, que durmiron 20 minutos menos. Os participantes voluntarios sentiron que durmiron mal (calidade subxectiva do sono) durante a l\u00faa chea, fase durante a cal se observaron neles niveis menores de melatonina, hormona que regula os ciclos de sono-vixilia. Tr\u00e1tase quizais dun ritmo\u00a0circalunar\u00a0que quedou como vestixio da antig\u00fcidade, \"cando a l\u00faa era respons\u00e1bel da sincronizaci\u00f3n do comportamento humano\". Consid\u00e9rase que esta \u00e9 a primeira evidencia confi\u00e1bel de que un ritmo lunar pode modular a estrutura do sono nos seres humanos cando se mide nas condici\u00f3ns altamente controladas dun protocolo de estudo de laboratorio circadiano sen a presenza das claves do tempo.\nA L\u00faa na literatura.\nNa literatura foron \u00e1 l\u00faa Luciano de Samosata, Astolfo en \"Orlando furioso\" de Ariosto, na obra de Dante, Cyrano de Bergerac, o Bar\u00f3n de M\u00fcnchhausen, na obra de Jules Verne e Tint\u00edn.\nFrases formadas a partir de L\u00faa:"}
{"id": "1569", "revid": "1987", "url": "https://gl.wikipedia.org/wiki?curid=1569", "title": "Cometa", "text": "Os cometas son corpos de forma irregular, fr\u00e1xiles e pequenos (en relaci\u00f3n con outros corpos espaciais), compostos por unha mestura de grans non vol\u00e1tiles e gases conxelados. Te\u00f1en \u00f3rbitas moi el\u00edpticas que os leva moi preto do Sol e os devolve \u00f3 espazo profundo, moitas veces al\u00e9n da \u00f3rbita de Plut\u00f3n.\nAs estruturas dos cometas son diversas e moi din\u00e1micas, pero todos eles desenvolven unha nube de material difuso que os rodea, denominada cabeleira (a 'cola', que vai detr\u00e1s \u00f3 achegarse \u00f3 sol e diante \u00f3 afastarse, pasando a chamarse \u00e1s veces 'barba'), que xeralmente crece en tama\u00f1o e brillo \u00e1 medida que o cometa se aproxima \u00f3 Sol. Xeralmente \u00e9 visible un pequeno n\u00facleo brillante (de menos de 10 quil\u00f3metros de di\u00e1metro) cara a un extremo da cabeleira. A cabeleira e mailo n\u00facleo xuntos constit\u00faen a cabeza do cometa ou cometa visible.\n\u00c1 medida que os cometas se aproximan \u00f3 Sol desenvolven colas enormes de material luminoso que se estenden por mill\u00f3ns de quil\u00f3metros dende a cabeza, afast\u00e1ndose do Sol. Cando est\u00e1n lonxe do Sol, o n\u00facleo est\u00e1 moi fr\u00edo e o seu material est\u00e1 conxelado. Neste estado os cometas reciben \u00e1s veces o nome de \"iceberg sucio\" ou \"bola de neve sucia\". Cando un cometa se aproxima \u00f3 Sol, a poucas UA (unidades astron\u00f3micas) do Sol, a superficie do n\u00facleo comeza a quecer e os vol\u00e1tiles evap\u00f3ranse. As mol\u00e9culas evaporadas despr\u00e9ndense e arrastran con elas pequenas part\u00edculas s\u00f3lidas formando a cabeleira do cometa, de gas e po.\nCando o n\u00facleo est\u00e1 conxelado, pode ser visto soamente debido \u00e1 luz solar reflectida. As\u00ed e todo, cando se crea a cabeleira, o po reflicte m\u00e1is luz solar e o gas da cabeleira absorbe a radiaci\u00f3n ultravioleta e comeza a fluorescer. A unhas 5 UA do sol, a fluorescencia xeralmente faise m\u00e1is intensa c\u00e1 luz reflectida.\n\u00c1 medida que o cometa absorbe a luz ultravioleta, os procesos qu\u00edmicos desprenden hidr\u00f3xeno, que escapa \u00e1 gravidade do cometa e forma unha envolta de hidr\u00f3xeno. Esta envolta non pode ser vista dende a Terra xa que a s\u00faa luz \u00e9 absorbida pola nosa atmosfera, pero foi detectada polas naves espaciais.\nA presi\u00f3n da radiaci\u00f3n solar e os ventos solares aceleran os materiais afast\u00e1ndoos da cabeza do cometa a diferentes velocidades de acordo co tama\u00f1o e masa dos materiais. Por isto, as colas de po relativamente masivas son aceleradas m\u00e1is amodo e acostuman ser combadas. A cola i\u00f3nica \u00e9 moito menos masiva, e \u00e9 acelerada tanto que aparece como unha li\u00f1a case recta que se estende dende o cometa no lado oposto \u00f3 sol.\nA s\u00faa orixe aceptada en xeral \u00e9 a chamada Nube de Oort, zona al\u00e9n Plut\u00f3n na que se cre que se moven moitos corp\u00fasculos que de cando en vez (polo paso dunha estrela m\u00e1is achegada, por exemplo) desequilibran a s\u00faa traxectoria iniciando unha viaxe ata o Sistema Solar m\u00e1is interno.\nEtimolox\u00eda.\nA palabra \"cometa\" deriva do lat\u00edn \"com\u0113ta\" ou \"com\u0113t\u0113s\". Iso, \u00e1 s\u00faa vez, \u00e9 unha romanizaci\u00f3n do grego \"\u03ba\u03bf\u03bc\u03ae\u03c4\u03b7\u03c2\" (\"que leva pelo longo\"), e o \"Oxford English Dictionary\" sinala que o termo \"(\u1f00\u03c3\u03c4\u1f74\u03c1) \u03ba\u03bf\u03bc\u03ae\u03c4\u03b7\u03c2\" xa significaba en grego \"estrela de pelo longo, cometa\". \u039a\u03bf\u03bc\u03ae\u03c4\u03b7\u03c2 derivaba de \u03ba\u03bf\u03bc\u1fb6\u03bd (\"levar o pelo longo\"), que \u00e1 s\u00faa vez derivaba de \u03ba\u03cc\u03bc\u03b7 (\"o pelo da cabeza\") e utiliz\u00e1base para significar \"a cola dun cometa\".\nO s\u00edmbolo astron\u00f3mico para os cometas \u00e9 (en Unicode \u2604 U+2604), que consiste nun pequeno disco con tres extensi\u00f3ns en forma de pelo. Con todo, alg\u00fans cometas poden ter un maior contido de po, o que fai que se chamen \"b\u00f3las de terra xeadas\" .\nOrixe.\nOs cometas prove\u00f1en principalmente de dous lugares, da nube de Oort, situada entre 50000 e 100000 UA do Sol, e do cinto de Kuiper, localizado m\u00e1is al\u00f3 da \u00f3rbita de Neptuno. Asemade, tense creado un novo grupo de cometas, os que pululan polo cinto de asteroides, chamado 'Main-belt' (Cometas do cinto principal).\nCrese que os cometas de longo per\u00edodo te\u00f1en a s\u00faa orixe na nube de Oort, que leva o nome do astr\u00f3nomo Jan Hendrik Oort. Esta nube consiste de restos da condensaci\u00f3n da n\u00e9bula solar. Isto significa que moitos dos cometas que se achegan ao Sol seguen \u00f3rbitas el\u00edpticas tan alongadas que s\u00f3 regresan ao cabo de miles de anos. Cando algunha estrela pasa moi preto do sistema solar, as \u00f3rbitas dos cometas da nube de Oort vense perturbadas: alg\u00fans saen despedidos f\u00f3ra do sistema solar, pero outros acurtan as s\u00faas \u00f3rbitas. Para explicar a orixe dos cometas de curto per\u00edodo, como o cometa Halley, Gerard Kuiper propuxo a existencia dun cinto de cometas situados m\u00e1is al\u00f3 de Neptuno, o cinto de Kuiper.\nAs \u00f3rbitas dos cometas est\u00e1n a cambiar constantemente: as s\u00faas orixes est\u00e1n no sistema solar exterior e te\u00f1en a propensi\u00f3n para ser altamente afectados (ou perturbados) por achegamentos relativos aos planetas maiores. Alg\u00fans son movidos a \u00f3rbitas moi pr\u00f3ximas ao Sol e destr\u00faense cando se aproximan, mentres que outros son enviados f\u00f3ra do sistema solar para sempre.\nSe a s\u00faa \u00f3rbita \u00e9 el\u00edptica e de per\u00edodo longo ou moi longo, prove\u00f1en da hipot\u00e9tica nube de Oort, pero se a s\u00faa \u00f3rbita \u00e9 de per\u00edodo curto ou medio-curto, prove\u00f1en do cinto de Edgeworth-Kuiper, a pesar de que hai excepci\u00f3ns como a do cometa Halley, cun per\u00edodo de 76 anos (curto), que prov\u00e9n da nube de Oort.\nConforme os cometas van sublimando, acheg\u00e1ndose ao Sol e cumprindo \u00f3rbitas, van sublimando o seu material, e perd\u00e9ndoo por consecuencia, diminu\u00edndo de magnitude. Tras un certo n\u00famero de \u00f3rbitas, o cometa \"apagarase\", e cando se acaben os \u00faltimos materiais vol\u00e1tiles, converterase nun asteroide normal e corrente, xa que non poder\u00e1 volver recuperar a masa. Exemplos de cometas sen materiais vol\u00e1tiles son: 7968-Elst-Pizarro e 3553-Don Quixote.\nCaracter\u00edsticas f\u00edsicas.\nN\u00facleo.\nA estrutura s\u00f3lida e central dun cometa co\u00f1\u00e9cese como n\u00facleo. Os n\u00facleos cometarios est\u00e1n compostos por unha am\u00e1lgama de rocha, po, xeo de auga, e di\u00f3xido de carbono, mon\u00f3xido de carbono, metano e amon\u00edaco conxelados. Como tal, descr\u00edbense popularmente como \"b\u00f3las de neve sucias\" segundo o modelo de Fred Whipple. Os cometas cun maior contido de po foron denominados \"b\u00f3las sucias de xeo\". O termo \"b\u00f3las de po xeadas\" xurdiu tras a observaci\u00f3n da colisi\u00f3n do Cometa 9P/Tempel 1 cunha sonda \"impactora\" enviada pola misi\u00f3n Deep Impact da NASA en xullo de 2005. As investigaci\u00f3ns realizadas en 2014 suxiren que os cometas son como \"Xeado frito\", no sentido de que as s\u00faas superficies est\u00e1n formadas por xeo cristalino denso mesturado con composto org\u00e1nico, mentres que o xeo interior \u00e9 m\u00e1is fr\u00edo e menos denso.\nA superficie do n\u00facleo \u00e9 xeralmente seca, polvorenta ou rochosa, o que suxire que os xeos est\u00e1n ocultos baixo unha cortiza superficial de varios metros de espesor. Ademais dos gases xa mencionados, os n\u00facleos conte\u00f1en unha variedade de compostos org\u00e1nicos, que poden inclu\u00edr metanol, cianuro de hidr\u00f3xeno, formaldehido, etanol, etano, e quizais mol\u00e9culas m\u00e1is complexas como hidrocarburos de cadea longa e amino\u00e1cidos. En 2009, confirmouse que se atopou o amino\u00e1cido glicina no po de cometa recuperado pola misi\u00f3n Stardust da NASA. En agosto de 2011, publicouse un informe, baseado en estudos da NASA sobre meteoritos atopados na Terra, que suxer\u00eda que os compo\u00f1entes do ADN e do ARN (adenina, guanina e mol\u00e9culas org\u00e1nicas relacionadas) poder\u00edan formarse en asteroides e cometas. \nAs superficies exteriores dos n\u00facleos cometarios te\u00f1en un albedo moi baixo, o que os converte nun dos obxectos menos reflectores do sistema solar. A sonda espacial Giotto descubriu que o n\u00facleo do cometa Halley reflicte ao redor do catro por cento da luz que incide sobre el, e a Deep Space 1 descubrio que a superficie do cometa Borrelly reflicte menos do 3,0%; en comparaci\u00f3n, o asfalto reflicte o sete por cento. O material escuro da superficie do n\u00facleo pode estar formado por compostos org\u00e1nicos complexos. O quecemento solar expulsa os vol\u00e1tiles m\u00e1is lixeiros (compostos qu\u00edmicos), deixando atr\u00e1s compostos org\u00e1nicos m\u00e1is grandes que tenden a ser moi escuros, como o alcatr\u00e1n ou o cru. A baixa reflectividade das superficies cometarias fan que absorban a calor que impulsa os seus procesos de desgasificaci\u00f3n.\nObserv\u00e1ronse n\u00facleos de cometas con radios de ata 30 quil\u00f3metros, pero determinar o seu tama\u00f1o exacto \u00e9 dif\u00edcil. O n\u00facleo de 322P/SOHO ten probablemente s\u00f3 100\u2013200 metros de di\u00e1metro. A falta de detecci\u00f3n de cometas m\u00e1is pequenos a pesar da maior sensibilidade dos instrumentos levou a alg\u00fans a suxerir que existe unha carencia real de cometas de tama\u00f1o inferior a 100\u2013200 m. Estimouse que os cometas co\u00f1ecidos te\u00f1en unha densidade media de 0.6g/cm. Debido \u00e1 s\u00faa baixa masa, os n\u00facleos dos cometas non se volven esf\u00e9ricos baixo a s\u00faa propia gravidade e, polo tanto, te\u00f1en formas irregulares.\nCrese que aproximadamente o seis por cento dos asteroides pr\u00f3ximos \u00e1 Terra son n\u00facleos extintos de cometas que xa non experimentan desgasificaci\u00f3n, inclu\u00edndo 14827 Hypnos e (3552) Don Quixote.\nOs resultados das sondas \"Rosetta\" e \"Philae\" mostran que o n\u00facleo de 67P/Churyumov-Gerasimenko non ten campo magn\u00e9tico, o que suxire que o magnetismo pode non xogar un papel na formaci\u00f3n temper\u00e1 de planetesimais. Ademais, o espectr\u00f3grafo ALICE que vai montado en \"Rosetta\" determinou que os electr\u00f3ns (dentro de por encima do n\u00facleo do cometa) producidos a partir da fotoionizaci\u00f3n das mol\u00e9culas de auga pola radiaci\u00f3n solar, e non os fot\u00f3ns do Sol como se pensaba antes, son os responsables da degradaci\u00f3n da auga e das mol\u00e9culas de di\u00f3xido de carbono liberadas do n\u00facleo do cometa no seu coma. Os instrumentos do m\u00f3dulo de aterraxe \"Philae\" atoparon polo menos dezaseis compostos org\u00e1nicos na superficie do cometa, catro dos cales (acetamida, acetona, isocianato de metilo e propionaldeh\u00eddo) foron detectados por primeira vez nun cometa. \nComa.\nA coma \u00e9 a nube de po e gas que rodea o n\u00facleo dun cometa. As correntes de po e gas as\u00ed liberadas forman unha enorme e extremadamente delgada atmosfera ao redor do cometa chamada \"coma\". A forza exercida sobre a coma pola presi\u00f3n de radiaci\u00f3n do Sol e o vento solar fai que se forme unha enorme \"cola\" que apunta cara ao exterior do Sol.\nO coma adoita estar formado por auga e po, e a auga representa ata o 90% dos vol\u00e1tiles que saen do n\u00facleo cando o cometa est\u00e1 a menos de 3 ou 4 unidades astron\u00f3micas (450.000.000 a 600.000.000\u00a0km) do Sol. A mol\u00e9cula nai H2O destr\u00faese principalmente pola fotodisociaci\u00f3n e en moito menor grao pola fotoionizaci\u00f3n, xogando o vento solar un papel menor na destruci\u00f3n da auga en comparaci\u00f3n coa fotoqu\u00edmica.As part\u00edculas de po m\u00e1is grandes permanecen ao longo da traxectoria orbital do cometa, mentres que as m\u00e1is pequenas son afastadas do Sol cara \u00e1 cola do cometa pola presi\u00f3n da luz.\nA\u00ednda que o n\u00facleo s\u00f3lido dos cometas adoita ter menos de 60 km de di\u00e1metro, a coma pode ter miles ou mill\u00f3ns de quil\u00f3metros, chegando a ser \u00e1s veces m\u00e1is grande que o Sol. Por exemplo, aproximadamente un mes despois dun estalido en outubro de 2007, o cometa 17P/Holmes tivo brevemente unha tenue atmosfera de po m\u00e1is grande que o Sol. O gran cometa de 1811 tam\u00e9n ti\u00f1a unha coma de aproximadamente o di\u00e1metro do Sol. A\u00ednda que a coma pode chegar a ser bastante grande, o seu tama\u00f1o pode diminu\u00edr no momento en que cruza a \u00f3rbita de Marte que esta ao redor de 1,5 unidades astron\u00f3micas do Sol. A esta distancia, o vento solar v\u00f3lvese o suficientemente forte como para soprar o gas e o po f\u00f3ra da coma e, ao facelo, agrandar a cola. Observouse que as colas de i\u00f3ns est\u00e9ndense unha unidade astron\u00f3mica (150\u00a0mill\u00f3ns de km) ou m\u00e1is.\nTanto a coma como a cola son iluminadas polo Sol e poden facerse visibles cando un cometa pasa polo sistema solar interior, o po reflicte a luz solar directamente mentres que os gases brillan por i\u00f3nizaci\u00f3n. A maior\u00eda dos cometas son demasiado d\u00e9biles para ser visibles sen a axuda dun telescopio, pero uns poucos cada d\u00e9cada v\u00f3lvense o suficientemente brillantes para ser visibles a primeira ollada. En ocasi\u00f3ns, un cometa pode experimentar un enorme e repentino estalido de gas e po, durante o cal o tama\u00f1o da coma aumenta enormemente durante un per\u00edodo de tempo. Isto ocorreu en 2007 con cometa Holmes.\nEn 1996 descubriuse que os cometas emiten raios X. Isto sorprendeu moito aos astr\u00f3nomos porque a emisi\u00f3n de raios X adoita estar asociada a corpos de moi alta temperatura. Os raios X x\u00e9ranse pola interacci\u00f3n entre os cometas e o vento solar: cando os i\u00f3ns altamente cargados do vento solar voan a trav\u00e9s dunha atmosfera cometaria, chocan cos \u00e1tomos e mol\u00e9culas do cometa, \"roubando\" un ou m\u00e1is electr\u00f3ns do \u00e1tomo nun proceso chamado \"intercambio de carga\". Este intercambio ou transferencia dun electr\u00f3n ao i\u00f3n do vento solar vai seguido da s\u00faa desexcitaci\u00f3n ao estado de terra do i\u00f3n mediante a emisi\u00f3n de raios X e fot\u00f3ns ultravioleta afastado.\nArco de choque.\nOs arcos de choque f\u00f3rmanse como resultado da interacci\u00f3n entre o vento solar e a ionosfera do cometa, que se crea pola ionizaci\u00f3n dos gases da coma. A medida que o cometa ach\u00e9gase ao Sol, o aumento das taxas de desgasificaci\u00f3n fai que a coma se expanda, e a luz solar ioniza os gases da coma. Cando o vento solar atravesa esta coma i\u00f3nica, aparece o choque de proa.\nAs primeiras observaci\u00f3ns realiz\u00e1ronse nos anos 80 e 90 cando varias naves espaciais pasaron polos cometas 21P/Giacobini-Zinner, 1P/Halley, e 26P/Grigg-Skjellerup. Descubriuse ent\u00f3n que os choques de arco nos cometas son m\u00e1is amplos e graduais que os choques de arco planetarios agudos que se observan, por exemplo, na Terra. Todas estas observaci\u00f3ns realiz\u00e1ronse preto do perihelio, cando os choques de proa xa estaban completamente desenvolvidos.\nA nave espacial \"Rosetta\" observou a proa de choque do cometa 67P/Churyumov-Gerasimenko nunha etapa temper\u00e1 do desenvolvemento da proa de choque, cando a desgasificaci\u00f3n aumentou durante a viaxe do cometa cara ao Sol. Este novo choque de proa denominouse \"choque de proa infantil\". O choque de proa infantil \u00e9 asim\u00e9trico e, en relaci\u00f3n coa distancia ao n\u00facleo, m\u00e1is ancho que os choques de proa plenamente desenvolvidos.\nCola (astronom\u00eda).\nNo sistema solar exterior, os cometas permanecen conxelados e inactivos e son extremadamente dif\u00edciles ou imposibles de detectar desde a Terra debido ao seu pequeno tama\u00f1o. Informouse de detecci\u00f3ns estat\u00edsticas de n\u00facleos de cometas inactivos no cinto de Kuiper a partir de observaci\u00f3ns do telescopio espacial Hubble pero estas detecci\u00f3ns foron cuestionadas. Cando un cometa aprox\u00edmase ao sistema solar interior, a radiaci\u00f3n solar fai que os materiais vol\u00e1tiles do cometa se vaporicen e saian do n\u00facleo, arrastrando po con eles.\nOs fluxos de po e gas forman cada un a s\u00faa propia cola, apuntando en direcci\u00f3ns lixeiramente diferentes. A cola de po permanece na \u00f3rbita do cometa de tal xeito que a mi\u00fado forma unha cola curva chamada tipo II ou cola de po. Ao mesmo tempo, a cola de i\u00f3ns ou de tipo I, a cola i\u00f3nica formada por gases, sempre apunta directamente lonxe do Sol porque este gas est\u00e1 m\u00e1is fortemente afectado polo vento solar que polo po, seguindo as li\u00f1as do campo magn\u00e9tico en lugar dunha traxectoria orbital. \u00c1s veces, como cando a Terra atravesa o plano orbital dun cometa, p\u00f3dese ver a anticola, que apunta en direcci\u00f3n oposta \u00e1s colas dos i\u00f3ns e po.\nComposici\u00f3n.\nOs cometas chegan a ter di\u00e1metros dalgunhas decenas de quil\u00f3metros e est\u00e1n compostos de auga, xeo seco, amon\u00edaco, metano, ferro, magnesio, sodio e silicatos. Debido \u00e1s baixas temperaturas dos lugares onde se atopan, estas substancias at\u00f3panse conxeladas. Algunhas investigaci\u00f3ns apuntan a que os materiais que compo\u00f1en os cometas son materia org\u00e1nica e resultan determinantes para a vida, o que dar\u00eda lugar a que na formaci\u00f3n dos planetas chocasen contra a Terra e desen orixe aos seres vivos.\nCando se descobre un cometa vese aparecer como un punto luminoso, cun movemento perceptible sobre o fondo das estrelas chamadas fixas. O primeiro que se ve \u00e9 o n\u00facleo ou coma; logo, cando o astro se achega m\u00e1is ao Sol, comeza a desenvolver o que se co\u00f1ece como a cola do cometa, que lle confire un aspecto fant\u00e1stico.\nAo achegarse ao Sol, o n\u00facleo qu\u00e9ntase e o xeo sublima, pasando directamente ao estado gasoso. Os gases do cometa prox\u00e9ctanse cara a atr\u00e1s, o que motiva a formaci\u00f3n da cola apuntando en direcci\u00f3n oposta ao Sol e estend\u00e9ndose mill\u00f3ns de quil\u00f3metros. Usualmente, a porcentaxe de di\u00f3xido de carbono do material volatilizado dos cometas \u00e9 arredor do 10 %. A\u00ednda as\u00ed, existen cometas nos que non se observa vaporizaci\u00f3n de di\u00f3xido de carbono, como o Cometa Read, de Tipo Main Belt.\nOs cometas presentan diferentes tipos de colas. As m\u00e1is com\u00fans son as de po e as de gas. A cola de gas dir\u00edxese sempre no sentido perfectamente contrario ao da luz do Sol, mentres que a cola de po ret\u00e9n parte da inercia orbital, ali\u00f1\u00e1ndose entre a cola principal e a traxectoria do cometa. O choque dos fot\u00f3ns que recibe o cometa como unha chuvia, \u00e1 parte de calor, ofrecen luz, que \u00e9 visible ao exercer o cometa de pantalla, reflectindo as\u00ed cada part\u00edcula de po a luz solar. No cometa Hale-Bopp descubriuse un terceiro tipo de cola composta por i\u00f3ns de sodio.\nAs colas dos cometas chegan a estenderse de forma considerable, acadando mill\u00f3ns de quil\u00f3metros. No caso do cometa 1P/Halley, na s\u00faa aparici\u00f3n de 1910, a cola chegou a medir preto de 30 mill\u00f3ns de quil\u00f3metros, un quinto da distancia da Terra ao Sol. Cada vez que un cometa pasa preto do Sol desg\u00e1stase, debido a que o material que vai perdendo nunca se rep\u00f3n. Ag\u00e1rdase que, de media, un cometa pase unhas d\u00faas mil veces preto do Sol antes de sublimarse completamente. Ao longo da traxectoria dun cometa, este vai deixando grandes cantidades de pequenos fragmentos de material; cando case todo o xeo vol\u00e1til foi expulsado e xa non queda suficiente para ter coma, dise que \u00e9 un cometa extinto.\nCando a Terra atravesa a \u00f3rbita dun cometa, estes fragmentos penetran na atmosfera en forma de estrelas fugaces ou tam\u00e9n chamadas chuvia de meteoros. En maio e outubro poden observarse as chuvias de meteoros producidas polo material do cometa Halley: as Eta Acu\u00e1ridas e as Ori\u00f3nidas.\nOs astr\u00f3nomos suxiren que os cometas rete\u00f1en, en forma de xeo e po, a composici\u00f3n da nebulosa primitiva coa que se formou o Sistema Solar e da que se condensaron logo os planetas e as s\u00faas l\u00faas. Por esta raz\u00f3n o estudo dos cometas pode dar indicios das caracter\u00edsticas daquela nube primordial.\nHistoria do estudo dos cometas.\nEstudo das \u00f3rbitas.\nAta o s\u00e9culo XVI, per\u00edodo no que Tycho Brahe realizou estudos que revelaron que os cometas deb\u00edan provir de f\u00f3ra da atmosfera terrestre, non se estableceu definitivamente se eran fen\u00f3menos atmosf\u00e9ricos ou obxectos interplanetarios. M\u00e1is tarde, no s\u00e9culo XVII, Edmund Halley utilizou a teor\u00eda da gravitaci\u00f3n, desenvolvida por Isaac Newton, para intentar calcular o n\u00famero de \u00f3rbitas dos cometas, descubrindo que un deles volv\u00eda \u00e1s proximidades do Sol cada 76 ou 77 anos aproximadamente. Este cometa foi denominado cometa Halley e de fontes antigas s\u00e1bese que foi observado por humanos dende o ano 66\u00a0a.\u00a0C.\nO segundo cometa ao que se lle descubriu unha \u00f3rbita peri\u00f3dica foi o cometa Encke, en 1821. Como o cometa Halley, tivo o nome do seu calculador, o matem\u00e1tico e f\u00edsico alem\u00e1n Johann Encke, que descubriu que era un cometa peri\u00f3dico. O cometa de Encke ten o per\u00edodo m\u00e1is curto dun cometa, s\u00f3 3,3 anos, e en consecuencia ten o maior n\u00famero de aparici\u00f3ns rexistradas. Foi tam\u00e9n o primeiro cometa cunha \u00f3rbita influ\u00edda por forzas que non eran do tipo gravitacional. Agora \u00e9 un cometa moi tenue para ser observado a simple vista, a\u00ednda que puido ser un cometa brillante hai alg\u00fans milleiros de anos, antes de que a s\u00faa superficie de xeo se evaporase. Por\u00e9n, non se sabe se foi observado antes de 1786, mais an\u00e1lises melloradas da s\u00faa \u00f3rbita temper\u00e1 suxiren que se corresponde con observaci\u00f3ns mencionadas en fontes antigas.\nCon posterioridade foron descubertos cometas con \u00f3rbitas non s\u00f3 el\u00edpticas, sen\u00f3n tam\u00e9n hiperb\u00f3licas, distinguindo entre cometas de per\u00edodo curto e per\u00edodo longo entre os de \u00f3rbita el\u00edptica, e os exocometas ou de \u00f3rbita hiperb\u00f3lica, non peri\u00f3dicos.\nEstudo das s\u00faas caracter\u00edsticas f\u00edsicas.\nA composici\u00f3n dos cometas non foi probada ata o per\u00edodo da era espacial. A principios do S\u00e9culo XIX, un matem\u00e1tico alem\u00e1n, Friedrich Bessel orixinou a teor\u00eda de que hab\u00eda obxectos s\u00f3lidos en estado de evaporaci\u00f3n: do estudo do seu brillo, Bessel expuxo que os movementos non-gravitacionais do cometa Encke foran causados por forzas de chorro creadas como material evaporado da superficie do obxecto. Esta idea foi esquecida durante m\u00e1is de cen anos e logo, independentemente, Fred Lawrence Whipple propuxo a mesma idea en 1950. Para Whipple un cometa \u00e9 un n\u00facleo rochoso mesturado con xeo e gases, \u00e9 dicir, empregando a s\u00faa terminolox\u00eda, \"unha b\u00f3la de neve sucia\". O modelo proposto por ambos comezou axi\u00f1a a ser aceptado poa comunidade cient\u00edfica e foi confirmado cando unha frota de veh\u00edculos espaciais voou a trav\u00e9s da nube luminosa de part\u00edculas que rodeaban o n\u00facleo conxelado do cometa Halley en 1986 para fotografar o n\u00facleo e observ\u00e1ronse os chorros de material que se evaporaba. Logo, a sonda Deep Space 1 voou preto do cometa Borrelly o 21 de setembro de 2001, confirmando que as caracter\u00edsticas do Halley son tam\u00e9n com\u00fans a outros cometas."}
{"id": "1570", "revid": "5312", "url": "https://gl.wikipedia.org/wiki?curid=1570", "title": "1901", "text": "1901 (MCMI) foi un ano com\u00fan comezado en martes segundo o calendario gregoriano, e foi o primeiro ano do s\u00e9culo XX.\nOutros.\nHistoria ano a ano"}
{"id": "1571", "revid": "23204", "url": "https://gl.wikipedia.org/wiki?curid=1571", "title": "Biblia", "text": "A Biblia \u00e9 o libro que o cristianismo trata como inspirado directamente por Deus. A palabra v\u00e9n do grego (lingua en que foi escrito o Novo Testamento) \u00ab\u03c4\u03b1 \u03b2\u03b9\u03b2\u03bb\u03af\u03b1\u00bb \"t\u00e0 bibl\u00eda\", ou sexa, \"os libros\". O plural xustif\u00edcase, xa que a Biblia non \u00e9 un libro soamente, sen\u00f3n unha biblioteca composta de 66 libros, sendo 39 pertencentes ao Antigo Testamento e 27 ao Novo Testamento.\nHistoria e relevancia.\nA Biblia aprobada pola Igrexa cat\u00f3lica cont\u00e9n 73 libros, isto \u00e9, 7 libros a m\u00e1is que as Biblias non cat\u00f3licas. Eses son os ditos libros Deuterocan\u00f3nicos, que, segundo unha perspectiva non cat\u00f3lica, se chaman ap\u00f3crifos. Os libros deuterocan\u00f3nicos son os seguintes: Tob\u00edas, Xudit, I Macabeos, II Macabeos, Sabedor\u00eda, Eclesi\u00e1stico (ou Sir\u00e1cida) e Baruc. Pos\u00fae, ademais, adici\u00f3ns nos libros de Ester e Daniel.\nOs cristi\u00e1ns consideran que estes homes escribiron a Biblia inspirados por Deus e por iso consideran que a Biblia \u00e9 a Escritura Sagrada. Por\u00e9n, non todos os cristi\u00e1ns consideran que a Biblia debe ser interpretada de forma literal, e moitos consideran que moitos dos textos da Biblia son textos metaf\u00f3ricos ou que son textos datados que ti\u00f1an sentido no tempo en que foron escritos, e que debe ser tido en conta o seu contexto para poder interpretalos correctamente.\nOs cristi\u00e1ns consideran que a Biblia \u00e9 a Palabra de Deus, polo tanto ela \u00e9 m\u00e1is que s\u00f3 un libro, \u00e9 a vontade de Deus escrita para a humanidade. Para eses cristi\u00e1ns nela, e apenas nela, at\u00f3panse as respostas para os problemas da humanidade.\n\u00c1 marxe das crenzas, a Biblia \u00e9 un libro de gran relevancia tanto hist\u00f3rica como literariamente, pois nel figuran, dunha ou outra maneira, as formas de vida e o designios culturais de diversos pobos. \u00c9, por outra banda, un dos libros m\u00e1is lidos, investigados e publicados en toda historia da humanidade, boa parte das linguas e dialectos existentes xa foron alcanzados polas s\u00faas traduci\u00f3ns.\nAs linguas b\u00edblicas.\nForon utilizadas tres linguas diferentes na escrita dos diversos libros da Biblia: o hebreo, o grego e o aramaico. En hebraico foi escrito todo o Antigo Testamento, con excepci\u00f3n dos libros chamados deuterocan\u00f3nicos que se escribiron en grego, e dalg\u00fans cap\u00edtulos do libro de Daniel, que foron redactados en aramaico. En grego, al\u00e9n dos xa referidos libros deuterocan\u00f3nicos do Antigo Testamento, foi escrito todo o Novo Testamento, ag\u00e1s unhas poucas expresi\u00f3ns en arameo que atopamos nos evanxeos.\nDebido ao seu longo proceso de elaboraci\u00f3n, que abrangue un per\u00edodo duns 800 anos, o hebraico utilizado na Biblia non \u00e9 todo igual. Atopamos nalg\u00fans libros o hebraico cl\u00e1sico (Ex. libros de Samuel e Reis), noutros un hebraico m\u00e1is rudimentario e noutros a\u00ednda, especialmente os \u00faltimos en seren escritos, un hebraico elaborado, con termos novos e influencia doutras linguas veci\u00f1as.\nPola contra, o grego do Novo Testamento que foi escrito nun per\u00edodo duns 70 anos, a pesar das diferenzas de estilo entre os libros, corresponde ao chamado grego Koin\u00e9, isto \u00e9, o grego com\u00fan falado ent\u00f3n m\u00e1is ou menos en todo o oriente do Imperio Romano.\nAs versi\u00f3ns da Biblia.\nA pesar da antig\u00fcidade dos libros b\u00edblicos, os manuscritos existentes m\u00e1is antigos datan a maior parte dos s\u00e9culos III-IV. Tales manuscritos son o resultado do traballo de copistas que, durante s\u00e9culos, foron facendo copias dos textos, de modo que fosen transmitidos \u00e1s xeraci\u00f3ns seguintes. Transmitido por un traballo desta natureza o texto b\u00edblico, como \u00e9 obvio, est\u00e1 suxeito a erros e modificaci\u00f3ns, involuntarios ou voluntarios, dos copistas, o que se traduce na coexistencia, para un mesmo treito b\u00edblico, de varias versi\u00f3ns que, a\u00ednda que non afecten grandemente o contido, suscitan diversas lecturas e interpretaci\u00f3ns dun mesmo texto.\nA gran fonte hebraica para o Antigo Testamento \u00e9 o chamado Texto Masor\u00e9tico. Tr\u00e1tase do texto hebraico fixado ao longo dos s\u00e9culos por escolas de copistas, chamados Masoretas, que ti\u00f1an como particularidade un escr\u00fapulo rigoroso na fidelidade da copia ao orixinal. O traballo dos masoretas, de copia e tam\u00e9n de vocalizaci\u00f3n do texto hebraico (que non ten vogais, e que, por ese motivo, ao tornarse lingua morta, necesitou de as indicar por medio de sinais), prolongouse ata o s\u00e9c. VIII d.C. Pola gran seriedade deste traballo, e por ter sido feito ao longo de s\u00e9culos, o Texto Masor\u00e9tico (abreviatura: TM) \u00e9 considerado a fonte m\u00e1is autorizada para o texto hebraico b\u00edblico orixinal.\nNo entanto, outras versi\u00f3ns do Antigo Testamento te\u00f1en importancia, e permiten suplir as deficiencias do testo Masor\u00e9tico. \u00c9 o caso do Pentateuco Samaritano (os samaritanos son unha comunidade \u00e9tnica e relixiosa separada dos xudeus, que ti\u00f1an culto e templo propios, e que s\u00f3 aceptan como libros sagrados os do Pentateuco), e principalmente a chamada versi\u00f3n dos Setenta.\nA Biblia dos Setenta, ou Septuaginta (abreviatura: LXX), designa a traduci\u00f3n grega do Antigo Testamento, elaborada entre os s\u00e9culos IV e II a.C., probabelmente no Exipto. O seu nome d\u00e9bese \u00e1 lenda que refer\u00eda ser esa traduci\u00f3n un resultado milagroso do traballo de 70 sabios. A versi\u00f3n dos LXX \u00e9 a m\u00e1is antiga versi\u00f3n do Antigo Testamento que co\u00f1ecemos. A s\u00faa grande importancia prov\u00e9n tam\u00e9n do feito de ser esa a versi\u00f3n da Biblia utilizada entre os cristi\u00e1ns, desde o inicio, e a que \u00e9 citada en gran parte do Novo Testamento.\nDa versi\u00f3n dos LXX fan parte, al\u00e9n dos libros da Biblia Hebraica, os deuterocan\u00f3nicos (aceptados pola Igrexa Cat\u00f3lica, mais non por xudeus nin protestantes), e alg\u00fans ap\u00f3crifos (non aceptados como sagrados por ningunha destas relixi\u00f3ns ou Igrexas).\nO Novo Testamento, escrito en grego, at\u00f3pase en moitos manuscritos, que presentan moitas variantes. \u00c1 diferenza do Antigo Testamento, non hai para o Novo Testamento unha versi\u00f3n \u00e1 que se poida chamar, por as\u00ed dicir, normativa. Hai con todo alg\u00fans manuscritos m\u00e1is importantes, polas s\u00faa antig\u00fcidade ou credibilidade, e que son o alicerce da Cr\u00edtica Textual.\nOutra versi\u00f3n con importancia \u00e9 a chamada Vulgata, ou sexa, a traduci\u00f3n latina de San Xerome, elaborada no s\u00e9c. IV-V, e que foi utilizada durante moitos s\u00e9culos polas Igrexas Cristi\u00e1s do occidente.\nEdici\u00f3n en galego.\nTralo Concilio Vaticano II comezou a formularse a posibilidade de traducir a Biblia en lingua galega, e en 1973 o consello de administraci\u00f3n da SEPT (Sociedade de Estudos, Publicaci\u00f3ns e Traballos, creada en 1966) decidiu levar a cabo o proxecto. Creouse un grupo de traballo coordinado por Xos\u00e9 Fern\u00e1ndez Lago e Andr\u00e9s Torres Queiruga, do que formaban parte Mart\u00edn Mar\u00eda D\u00edaz, Xes\u00fas Ferro Ruibal, Anxo Gonz\u00e1lez N\u00fa\u00f1ez, Emilio Losada Casti\u00f1eiras, Xos\u00e9 Ant\u00f3n Migu\u00e9lez D\u00edaz, Francisco P\u00e9rez Santalices, Manuel Regal Ledo, Xos\u00e9 Rodr\u00edguez Carballo, Xo\u00e1n Carlos Rodr\u00edguez Herranz, Xos\u00e9 Manuel Rodr\u00edguez Pamp\u00edn e Xos\u00e9 Antonio Salgado Agromart\u00edn. En 1980 sa\u00edu a traduci\u00f3n do Novo Testamento, e a edici\u00f3n completa da Biblia en galego apareceu en 1989, tomada directamente do hebreo, arameo e o grego. En 1990 acadou o Premio Nacional de Traduci\u00f3n de Espa\u00f1a.\nNo ano 2022 presentouse a cuarta edici\u00f3n da Biblia en galego.\nLibros da Biblia.\nA Biblia \u00e9 un conxunto de escritos antigos. Foi composta ao longo dun per\u00edodo de preto de 1500 anos. No entanto, entre os exexetas cristi\u00e1ns hai bastante consenso verbo da autor\u00eda e dataci\u00f3n das obras, a\u00ednda que tam\u00e9n hai diverxencias not\u00e1beis.\nOs primeiros escritos do Antigo Testamento ser\u00edan de arredor do ano -950, a\u00ednda que far\u00edan tam\u00e9n referencia a feitos anteriores e os \u00faltimos libros ser\u00edan entre os anos -100 ou 1. No caso do Novo Testamento, o per\u00edodo de tempo foi moito m\u00e1is breve, pois a primeira obra, I Tesalonicenses, \u00e9 de arredor do ano 40 e as derradeiras, II Carta de Pedro e Apocalipse, entre os anos 100 e 110.\nO canon foi fixado ben posteriormente, no caso do canon cat\u00f3lico fixouse no Concilio de Trento en 1512, a\u00ednda que existen teor\u00edas controvertidas, e a divisi\u00f3n en cap\u00edtulos e vers\u00edculos que co\u00f1ecemos hoxe debeu xurdir en 1550 ou 1600 d.C. como medio para facilitar o estudo e a citaci\u00f3n.\nAntigo Testamento.\nPentateuco.\nOs cinco primeiros libros da Biblia, que os xudeus chaman a Tora (Lei).\nX\u00e9nese - \u00c9xodo - Lev\u00edtico - N\u00fameros - Deuteronomio.\nLibros Hist\u00f3ricos.\nRepasan a historia de Israel desde a chegada \u00e1 terra prometida ata pouco antes do nacemento de Cristo.\nXosu\u00e9 - Xu\u00edces - Rut - I Samuel - II Samuel - I Reis - II Reis - I Cr\u00f3nicas - II Cr\u00f3nicas - Esdras - Nehem\u00edas - Tob\u00edas - Xudit - Ester.\nLibros Po\u00e9ticos e Sapienciais.\nOraci\u00f3ns e reflexi\u00f3ns dos \"sabios de Israel\", mestres da Lei.\nXob - Salmos - Proverbios - Eclesiast\u00e9s - Cantar dos Cantares - Sabedor\u00eda - Eclesi\u00e1stico.\nLibros Prof\u00e9ticos.\nRecollen a mensaxe dos profetas, que desenvolveron a s\u00faa misi\u00f3n nos tempos das monarqu\u00edas de Israel e Xud\u00e1.\nIsa\u00edas - Xerem\u00edas - Lamentaci\u00f3ns - Ezequiel - Daniel - Oseas - Xoel - Am\u00f3s - Abd\u00edas - Xon\u00e1s - Miqueas - Nahum - Habacuc - Sofon\u00edas - Axeo - Zacar\u00edas - Malaqu\u00edas.\nNovo Testamento.\nEscritos que, a\u00ednda que seguen a tradici\u00f3n veterotestamentaria, nacen arredor da figura e a mensaxe de Xes\u00fas de Nazaret.\nEvanxeos e Feitos.\nVida e mensaxe de Xes\u00fas e da primeira igrexa.\nEvanxeos sin\u00f3pticos: Mateu - Marcos - Lucas\nEvanxeo de Xo\u00e1n\nOs Feitos dos Ap\u00f3stolos\nCartas paulinas.\nCartas que te\u00f1en como autor ou son atribu\u00eddas a Paulo de Tarso.\nRomanos - I Corintios - II Corintios - G\u00e1latas - Efesios - Filipenses - Colosenses - I Tesalonicenses - II Tesalonicenses - I Timoteo - II Timoteo - Tito - Filem\u00f3n\nCartas Cat\u00f3licas.\nEscritos atribu\u00eddos a outros ap\u00f3stolos ou seguidores de Xes\u00fas.\nHebreos - Carta de Santiago - I Carta de San Pedro - II Carta de San Pedro - I Carta de San Xo\u00e1n - II Carta de San Xo\u00e1n - III Carta de San Xo\u00e1n - Carta de Xudas\nLiteratura apocal\u00edptica.\nReflexi\u00f3ns sobre a historia cun estilo caracterizado pola riqueza de imaxes e por unha linguaxe escura. A\u00ednda que a literatura apocal\u00edptica \u00e9, sobre todo, extrab\u00edblica, tam\u00e9n hai libros ou fragmentos de libros da Biblia que se adscriben a este x\u00e9nero.\nApocalipse. Tam\u00e9n fragmentos do Libro de Isa\u00edas e boa parte do Libro de Daniel.\nDeuterocan\u00f3nicos.\nTob\u00edas - Xudit - I Macabeos - II Macabeos - Sabedor\u00eda - Eclesi\u00e1stico - Baruc - Ester - Adici\u00f3ns en Daniel.\nInspiraci\u00f3n b\u00edblica.\nNa segunda ep\u00edstola do ap\u00f3stolo Paulo a Timoteo, (1Tim 3, 16) at\u00f3pase a afirmaci\u00f3n de que a Biblia fora inspirada por Deus.\nO criterio de inclusi\u00f3n dun libro como parte da Biblia bas\u00e9ase en que se considere como inspirado por Deus.\nO concepto de inspiraci\u00f3n divina ven sendo discutido desde hai s\u00e9culos. Poder\u00edamos distinguir dous sensos:\nEsta segunda acepci\u00f3n casa mellor co feito de que a Biblia ten libros de estilos literarios moi distintos, coa evoluci\u00f3n teol\u00f3xica ou moral dos libros, coas distintas posici\u00f3ns ideol\u00f3xicas de cada autor etc.\nHistoricidade da Biblia.\nOs asuntos narrados na Biblia parecen ser xeralmente ligados a datas e a personaxes hist\u00f3ricos. Hai, por\u00e9n, personaxes cuxa existencia real e as s\u00faas acci\u00f3ns entran nun terreo esvarad\u00edo entre a historia e a lenda.\nNestes casos, a validez hist\u00f3rica que se lle atrib\u00fae a cada texto depende da postura de cada persoa ou grupo cristi\u00e1n. Por exemplo, para as principais correntes teol\u00f3xicas e de estudosos cristi\u00e1ns da Biblia, as personaxes de Ad\u00e1n e Eva son simplemente unhas figuras literarias que serven para falar da fe nun Deus criador e para explicar a orixe do mal. Pola contra, para grupos cristi\u00e1ns m\u00e1is literalistas ou de corte fundamentalista, a orixe do mundo e da humanidade \u00e9 tal e como relata a Biblia.\nA Biblia \u00e9 un texto, por riba de todo, doutrinal. A pesar de se asumir como un texto que revela directamente o co\u00f1ecemento de Deus para os homes, o que \u00e9 totalmente contrario \u00e1 visi\u00f3n cient\u00edfica e experimental, algunhas persoas pretenden demostrar a validez das escrituras por unha suposta exactitude cient\u00edfica. Os textos b\u00edblicos util\u00edzanse ou utiliz\u00e1ronse para rexeitaren os datos da experiencia e as teor\u00edas cient\u00edficas de cient\u00edficos como Galileo Galilei e Charles Darwin.\nA interpretaci\u00f3n da Biblia var\u00eda en cada denominaci\u00f3n cristi\u00e1, de grupo para grupo, e de lector para lector. Por iso, entanto que para alg\u00fans movementos relixiosos e persoas en particular, o relato da X\u00e9nese sobre a creaci\u00f3n \u00e9 acept\u00e1bel ou mesmo verdadeiro - habendo mesmo unha cr\u00edtica ac\u00e9rrima aos datos emp\u00edricos que fundamentan a teor\u00eda da evoluci\u00f3n -, para outros, o relato \u00e9 apenas un poema que acent\u00faa o papel de Deus como creador, que non debe ser lido de forma literal mais, apenas, metaf\u00f3rica e adaptada ao contexto hist\u00f3rico en que foi escrito. A Igrexa cat\u00f3lica, por exemplo, acepta hoxe a teor\u00eda da evoluci\u00f3n, propondo unha interpretaci\u00f3n metaf\u00f3rica do texto b\u00edblico. Da mesma forma, hai quen defende que o relato da \"paraxe\" do sol, xa referida, no libro dos Xu\u00edces d\u00e9bese a un hebra\u00edsmo - unha figura de estilo do hebraico que non \u00e9 traduc\u00edbel para outras linguas, ou que o ataque da Igrexa cat\u00f3lica \u00e1 teor\u00eda helioc\u00e9ntrica de Cop\u00e9rnico e Galileo se debe apenas ao erro de interpretaci\u00f3n da xerarqu\u00eda cat\u00f3lica.\nCronolox\u00eda b\u00edblica.\nAs datas que marcamos nesta cronolox\u00eda deben ser tomadas s\u00f3 como orientativas. No caso dos documentos que compo\u00f1en a Biblia, tomamos a data que os estudosos consideran como m\u00e1is prob\u00e1bel."}
{"id": "1572", "revid": "98629", "url": "https://gl.wikipedia.org/wiki?curid=1572", "title": "Esperanto", "text": "O esperanto \u00e9 unha lingua auxiliar artificial elaborada para servir como lingua internacional para toda a poboaci\u00f3n mundial sen substitu\u00edr as linguas naturais. O esperanto \u00e9, actualmente, a lingua artificial m\u00e1is falada.\nO esperanto \u00e9 un idioma auxiliar internacional, concibido como segunda lingua de comunicaci\u00f3n (despois da lingua nai). A maior parte do seu vocabulario est\u00e1 formado por ra\u00edces de linguas modernas de orixe indoeuropea e tam\u00e9n do lat\u00edn e o grego cl\u00e1sicos. Pola s\u00faa estrutura simplificada e case sen excepci\u00f3ns o esperanto resulta sinxelo de aprender. Polo demais, esta lingua funciona como calquera outra.\nA creaci\u00f3n dunha lingua artificial ti\u00f1a como obxectivo que ning\u00fan falante fose subordinado ou privilexiado nos necesarios contactos ling\u00fc\u00edsticos entre individuos de distintas falas, xa que deste xeito ning\u00fan posu\u00eda a lingua de intercambio como lingua materna. O obxectivo foi crear unha lingua que fose f\u00e1cil de aprender para calquera persoa.\nHistoria.\nO esperanto foi desenvolvido a finais da d\u00e9cada de 1870 e a comezos da d\u00e9cada de 1880 polo oftalm\u00f3logo xudeu Ludwik Lejzer Zamenhof. Logo de 10 anos de traballo, que Zamenhof pasou traducindo literatura ao idioma, as\u00ed como escribindo prosa e versos orixinais, a primeira gram\u00e1tica do esperanto foi publicada en Varsovia en xullo de 1887, asinada co nome de \"Doktoro Esperanto\" (Doutor Esperanzado).\nO primeiro grupo de Esperanto apareceu en Alema\u00f1a da man de Leopold Einstein que manti\u00f1a correspondencia con Zamenhof e fora o fundador e presidente do club de Volap\u00fck de N\u00fcrnberg, ata dimitir en febreiro de 1888 por raz\u00f3ns de sa\u00fade, da s\u00faa man o novo presidente Christian Schmidt, tam\u00e9n esperantista, levou ao club a mudar en asemblea, celebrada o 18 de decembro de 1888, a s\u00faa dedicaci\u00f3n cara ao Esperanto. O ano seguinte apareceu a primeira publicaci\u00f3n peri\u00f3dica, \"La Esperantisto\", por iniciativa do propio Zamenhof e editado por Christian Schmidt, ti\u00f1a car\u00e1cter mensual, mant\u00edvose ata 1895 e en 1894 ti\u00f1a 717 subscritores, o 60% rusos.\nA cifra de falantes medrou axi\u00f1a durante as d\u00e9cadas seguintes, nun principio no Imperio ruso e na Europa oriental, logo na Europa occidental, en Am\u00e9rica, na China e no Xap\u00f3n. Nos primeiros anos do movemento, os esperantistas manti\u00f1an contacto por correspondencia e por medio de publicaci\u00f3ns peri\u00f3dicas, pero en 1905 levouse a cabo o primeiro Congreso Universal de Esperanto, na cidade francesa de Boulogne-sur-Mer. Dende ent\u00f3n, os congresos mundiais organiz\u00e1ronse nos cinco continentes ano tras ano ag\u00e1s durante as d\u00faas Guerras Mundiais.\nDistribuci\u00f3n xeogr\u00e1fica.\nFalantes.\nAs caracter\u00edsticas do esperanto e os obxectivos do movemento esperantista provocaron unha propagaci\u00f3n relativamente elevada nos seus comezos, pero a finais dos anos trinta sufriu unha dura freada, debido \u00e1s guerras e as represi\u00f3ns pol\u00edticas. \u00c9 dif\u00edcil dicir cantos falantes de esperanto hai na actualidade. A maior\u00eda das fontes fan referencia a dous mill\u00f3ns de falantes (con maior ou menor nivel de lingua) en todo o mundo. Hai tam\u00e9n varios centos de falantes nativos, en moitas ocasi\u00f3ns nacidos no seo de familias multiculturais cuxa lingua habitual no lar \u00e9 o esperanto. Cada ano hai centos de novos t\u00edtulos (tanto traducidos como orixinais) que se publican en esperanto, as\u00ed como m\u00fasica e ata filmes. Tam\u00e9n hai un gran n\u00famero de xornais, revistas e emisoras de radio que transmiten en esperanto.\nInternet deulle un novo pulo \u00e1 lingua, os esperant\u00f3fonos te\u00f1en acceso a foros de discusi\u00f3n, publicaci\u00f3ns en li\u00f1a, blogs, canci\u00f3ns, v\u00eddeos que son accesibles tam\u00e9n \u00e1 poboaci\u00f3n sen co\u00f1ecemento da lingua. As\u00ed, tam\u00e9n hai moitas organizaci\u00f3ns especializadas ou de tem\u00e1tica xeral que usan este idioma como lingua de traballo \nO esperanto \u00e9 o que ten m\u00e1is \u00e9xito de todos os idiomas planificados ata o d\u00eda de hoxe. A finais de 2003, a \"Universala Esperanto-Asocio\" \"(Asociaci\u00f3n Universal de Esperanto)\" ti\u00f1a 16.978 membros en 111 pa\u00edses do mundo, e o \"Universala Kongreso\" \"(Congreso Universal de Esperanto)\" usualmente re\u00fane de dous mil a catro mil esperantistas cada ano.\nActualmente, existen instituci\u00f3ns internacionais, como a Akademio de Esperanto e a Universala Esperanto-Asocio, que se ocupan da promoci\u00f3n e protecci\u00f3n da cultura esperantista.\nGaliza.\nEn Galiza, a principios do s\u00e9culo XX, hab\u00eda asociaci\u00f3ns esperantistas nas cidades da Coru\u00f1a, Betanzos, Santiago de Compostela, Mondo\u00f1edo, Vilalba, Foz, Lugo e Vigo; na actualidade s\u00f3 existe unha asociaci\u00f3n galega, a Galega Esperanto-Asocio. Da literatura galega foron traducidas integramente ao esperanto \"Retrincos\", de Castelao, traducida por Fernando de Diego; \"Memorias dun neno labrego\" de Xos\u00e9 Neira Vilas, \"A ferida\", de Bego\u00f1a Paz, e \"Vento ferido\", de Carlos Casares, traducidas por Suso Moinhos.\nSons.\nVogais.\nO esperanto ten cinco vogais. A lingua non fai distinci\u00f3n na lonxitude das vogais e tampouco existen vogais nasalizadas.\nHai seis ditongos decrecentes : \"uj, oj, ej, aj, a\u016d, e\u016d\" (, , , , , ).\nCon s\u00f3 cinco vogais, tol\u00e9rase un alto grao de variaci\u00f3n. Por exemplo, vai dende (\"e\" pechado galego) ata (\"e\" aberto galego); estas diferenzas case sempre dependen da lingua nai do falante. A\u00ednda que non \u00e9 contemplado na norma da lingua, alg\u00fans falantes articulan un paro glotal [\u0294] entre vogais adxacentes, especialmente se as vogais son as mesmas, como en \"heroo\" (heroe) e \"praavo\" (bisav\u00f3).\nFonolox\u00eda do esperanto.\nO esperanto ten 5 vogais e 23 consoantes, d\u00faas das cales son semivogais. Non ten tons. Ao igual ca no n\u00e1huatl ou o polaco o acento t\u00f3nico sempre cae na pen\u00faltima s\u00edlaba, a menos que a vogal final o sexa elidida, o cal adoita acontecer na poes\u00eda. Por exemplo, \"familio\" (familia) \u00e9 , pero \"famili\u2019\" \u00e9 .\nGram\u00e1tica.\nA gram\u00e1tica do esperanto bas\u00e9ase nas co\u00f1ecidas como 16 regras do esperanto que non te\u00f1en excepci\u00f3ns e o seu alfabeto \u00e9 fon\u00e9tico (a cada son corresponde unha soa letra e viceversa). Pos\u00fae unha estrutura moi regular (as mesmas terminaci\u00f3ns de palabras para as mesmas partes do discurso, por exemplo, \"-o\" para substantivos e \"-a\" para adxectivos). O seu car\u00e1cter aglutinante permite constru\u00edr de forma sistem\u00e1tica palabras combinando ra\u00edces, prefixos e sufixos. Isto implica que, a partir dun n\u00famero relativamente pequeno de ra\u00edces, p\u00f3dense expresar todos os conceptos posibles, o que acelera a aprendizaxe debida ao reducido vocabulario para memorizar.\nMorfolox\u00eda.\nAo ser unha lingua artificial, o esperanto non est\u00e1 xenealoxicamente relacionado co idioma dalg\u00fan grupo \u00e9tnico.\nPoder\u00eda ser descrito como \"un idioma cuxo l\u00e9xico \u00e9 eminentemente latino. Dende un punto de vista morfol\u00f3xico, \u00e9 predominantemente aglutinante, ao punto de ter un car\u00e1cter un pouco illante\". A fonolox\u00eda, gram\u00e1tica, vocabulario e sem\u00e1ntica est\u00e1n esencialmente baseadas en linguas indoeuropeas occidentais. A escolma fon\u00e9mica \u00e9 eslava, malia ser principalmente rom\u00e1nico case todo o vocabulario, cunha achega menor por parte das linguas xerm\u00e1nicas. Os trazos pragm\u00e1ticos, entre outros, non foron definidos nos documentos orixinais de Zamenhof.\nTipoloxicamente falando, o esperanto \u00e9 un idioma preposicional e a s\u00faa orde por omisi\u00f3n \u00e9 \"Suxeito Verbo Obxecto\" e \"Adxectivo - Substantivo\", a\u00ednda que tecnicamente calquera orde \u00e9 posible grazas aos morfemas que sinalan a funci\u00f3n gramatical de cada palabra. P\u00f3dense crear novas palabras mediante o uso de afixos:\n\"\u011doja\" 'contento' - \"mal\u011doja\" 'triste'\n\"herbo\" 'herba' - \"herbejo\" 'prado'\n\"koko\" 'galo' - \"kokido\" 'pito'\nCase a totalidade dos afixos poden ser usados tam\u00e9n como morfemas con valor l\u00e9xico. Seguindo os exemplos anteriores:\n\"mala\" 'contrario, -a'; \"male\" - 'pola contra'; \"la malo\" - 'o contrario'\n\"ejo\" - 'lugar'\n\"ido\" - descendente, fillo; \"idaro\" - descendencia, prole\nDesta forma, hai palabras formadas totalmente por afixos, como a xa mencionada \"idaro\", ou \"ali\u011di\" 'inscribirse', 'anotarse'; \"ilarujo\" 'caixa das ferramentas' etc.\nPode ser interesante comparar os sistemas de derivaci\u00f3n regular mediante afixos do esperanto cos doutras linguas aglutinantes, como o xapon\u00e9s:\nL\u00e9xico.\nO vocabulario do Esperanto prov\u00e9n de moitas linguas. Algunhas palabras novas te\u00f1en a s\u00faa orixe en idiomas non indoeuropeos, coma o xapon\u00e9s, por ser consideradas internacionais. Con todo, a gran maior\u00eda do vocabulario do esperanto procede das linguas romances (principalmente o lat\u00edn, o italiano e o franc\u00e9s), o alem\u00e1n e mailo ingl\u00e9s.\nCriterios para a escolla do vocabulario.\nOs d\u00edas da semana est\u00e1n tomados do franc\u00e9s (\"diman\u0109o, lundo, mardo...\"), moitos nomes de partes do corpo do lat\u00edn (\"hepato, okulo, brako, koro, reno...\"), as unidades de tempo do alem\u00e1n (\"jaro, monato, tago...\"), os nomes de animais e vexetais, en ocasi\u00f3ns, dos nomes cient\u00edficos en lat\u00edn (\"fenikoptero, urso, fringilo\"), a\u00ednda que abundan os procedentes das linguas nacionais (\"mu\u015do, kokcinelo, hundo, fi\u015do\").\nP\u00f3dese inferir o significado de moitas palabras pola s\u00faa semellanza con outros idiomas (moito m\u00e1is detallado no libro \"Etimologia vortaro de Esperanto\", \"Dicionario etimol\u00f3xico do esperanto\", de Ebbe Vilborg) \nAdemais, Zamenhof creou coidadosamente unha pequena base de palabras radicais e afixos, a partir da cal \u00e9 posible formar unha cantidade moito maior de palabras. Grazas a isto, p\u00f3dese adquirir un alto nivel comunicativo tendo aprendido unha cantidade relativamente pequena de palabras (entre 500 e 2.000 palabras e afixos).\nCultura.\nA cultura en esperanto ten tantos anos como ten a lingua. Unha das s\u00faas manifestaci\u00f3ns m\u00e1is destacables \u00e9 a existencia dunha literatura propia, que comeza ao mesmo tempo que en Galiza se desenvolve o Rexurdimento e que chega at\u00e9 hoxe. Destacan, na primeira metade do s. XX, a escola de Budapest, con poetas como K\u00e1lm\u00e1n Kalocsay e Lajos T\u00e1rkony; despois das guerras mundiais, a escola escocesa, con William Auld (que foi candidato ao premio Nobel durante varios anos) e Marjorie Boulton, e a xaponesa, con Miyamoto Masao; a partir dos anos 90 desenvolve a s\u00faa actividade literaria a escola ib\u00e9rica, con Jorge Camacho, Miguel Fern\u00e1ndez, Miguel Guti\u00e9rrez Ad\u00fariz (Liven Dek) ou Gon\u00e7alo Neves. Al\u00e9n desta \u00faltima, no panorama actual c\u00f3mpre mencionar tam\u00e9n os escritores Mao Zifu (chin\u00e9s), Sten Johansson (sueco), Anna L\u00f6wenstein (inglesa), Spomenka \u0160timec (croata), Nicola Ruggiero (italiano), Mikaelo Bron\u015dtejn (ruso) etc.\nAs emisi\u00f3ns internacionais de radio te\u00f1en unha grande importancia na cultura esperantista desde os inicios do s\u00e9culo XX. Actualmente emiten en esperanto a Radio Internacional da China (con programas diarios dunha hora), Radio Habana Cuba e Radio Vaticana. As emisi\u00f3ns da Radio Polonia foron anuladas en 2011 polo goberno do pa\u00eds, pero desde ent\u00f3n o equipo contin\u00faa a emitir, en internet e coa mesma profesionalidade, tres programas semanais de media hora de duraci\u00f3n. No pasado houbo outras emisi\u00f3ns internacionais en esperanto, como a Radio Su\u00edza Internacional, Radio Corea, Radio Zagreb, Radio Austria Internacional, Radio Estonia, Radio Roma, Radio R\u00edo de Xaneiro ou Radio Moscova. Algunhas delas desapareceron ao deixar de existir o bloque comunista. A chegada dos podcasts facilitou o xurdimento de novas radios, como Varsovia Vento. A aplicaci\u00f3n Muzaiko permite escoitar varias emisoras en esperanto en dispositivos m\u00f3biles.\nA m\u00fasica \u00e9 outro elemento destacable da cultura en esperanto. Alg\u00fans dos grupos e solistas actuais abranguen estilos moi diversos, como Kajto e Kapriol', que te\u00f1en musicado alg\u00fans poetas esperantistas cun estilo pr\u00f3ximo ao folk, o cantante Martin Wiese (antigo compo\u00f1ente dos grupos Persone e Amplifiki, \u0134omart kaj Nata\u015da (de Uzbekist\u00e1n, actualmente vivindo en Suecia), a polaca Suzana Kornicka, Asorti, JoMo, o conxunto brasileiro de rock BaRok', o grupo cubano Amindaj, os catal\u00e1ns de Kaj Tiel Plu, Konga Espero (m\u00fasica do Congo) etc.\nSen apoio oficial, as produci\u00f3ns cinematogr\u00e1ficas en esperanto son moi escasas. Cabe destacar o filme \"Angoroj\" (\"Angustias\", Jacques-Louis Mah\u00e9, 1964), os documentais de Roman Dobrzy\u0144ski ou os feitos pola cooperativa Literatura Foiro. T\u00e9\u00f1ense dobrado alg\u00fans filmes ao esperanto, como os h\u00fangaros \"En E\u016dropo ie...\" (\"Nalgures en Europa\", de G\u00e9za Radv\u00e1nyi, 1947, dobrado en 1987) ou \"Mefisto\" (de Istv\u00e1n Szab\u00f3, 1981, dobrado en 1988).\nO teatro ve limitada as s\u00faas posibilidades pola itinerancia dos grupos, que act\u00faan en festivais e congresos. Isto condiciona, por exemplo, a escenograf\u00eda, que ha ser transportable e lixeira, e tam\u00e9n as procedencias dos compo\u00f1entes, que para ensaiaren deben preferentemente pertencer a unha mesma cidade ou rexi\u00f3n. Por esta \u00faltima raz\u00f3n non son raros os actores que frecuentemente optan por mon\u00f3logos, como as actrices profesionais Vida Jerman (1939-2011), Jadwiga Gibczy\u0144ska (1924-2012) ou o actor e cantante Georgo Handzlik. O proxecto da compa\u00f1\u00eda Studio P en Toru\u0144, Polonia, dirixido por Lucyna Sowi\u0144ska, presenta o interese de seguir os pasos do \"teatro pobre\" de Jerzy Grotowski. O grupo Bulgara Esperanto-Teatro, fundado en 1957 e actualmente inactivo, deixou interesantes espect\u00e1culos levados a cabo por actores profesionais como Belka Beleva (1927-2012). No seo da comunidade esperant\u00f3fona naceu o PIF (Pupteatra Internacia Festivalo, Festival Internacional de Teatro de Monicreques), que cada ver\u00e1n desde 1968 re\u00fane en Zagreb espect\u00e1culos de compa\u00f1\u00edas dos cinco continentes, dos cales alg\u00fans son en esperanto.\nOficialidade.\nO esperanto non ten status oficial en ning\u00fan pa\u00eds; p\u00f3dese estudar como materia nuns poucos centros oficiais de ensino de todo o mundo.\nDurante os anos 80 e at\u00e9 o curso 1991-92 ensinouse esperanto no Instituto de Idiomas da Universidade de Santiago de Compostela. Desde 2018 \u00e9 posible estudalo no Centro de Idiomas da UNED.\n[[Ficheiro:Pozna\u0144 Novuma.JPG|left|miniatura|Facultade de filolox\u00eda moderna da Universidade Adam Mickiewicz]] \nNa Universidade Adam Mickiewicz de [[Pozna\u0144]], [[Polonia]], existe o curso de posgraduaci\u00f3n Estudos de [[interling\u00fc\u00edstica]], con duraci\u00f3n de tres anos lectivos e con 120 [[Sistema Europeo de Transferencia e Acumulaci\u00f3n de Cr\u00e9ditos|ECTS]]. As aulas son enteiramente en esperanto, o profesorado e alumnado son internacionais, e os contidos equivalen aos dunha filolox\u00eda do esperanto.\nA [[Universidade E\u00f6tv\u00f6s Lor\u00e1nd]] (ELTE) de [[Budapest]], [[Hungr\u00eda]], a trav\u00e9s do seu centro de linguas ELTE Orig\u00f3 Nyelvi Centrum, realiza exames de esperanto dos niveis B1, B2 e C1 (segundo o [[Marco com\u00fan europeo de referencia para as linguas: aprendizaxe, ensinanza e avaliaci\u00f3n|MCER]]), aprobados pola ALTE en 2008. Mediante un acordo coa [[Asociaci\u00f3n Universal de Esperanto]] (UEA), ditos exames son feitos, ademais de en Hungr\u00eda, en varios lugares do mundo escollidos pola UEA e aprobados pola ELTE.\nHoubo plans de establecer a comezos do [[s\u00e9culo XX]] o primeiro Estado esperantista en [[Moresnet]], e na ef\u00e9mera illa artificial-estado de [[Illa das Rosas]] (en esperanto: \"Respubliko de la Insulo de la Rozoj\") usouse o esperanto como idioma oficial en 1968. \nNa China, durante a revoluci\u00f3n Xinhai de 1911, houbo grupos que consideraron a idea de declarar o esperanto idioma oficial, pero m\u00e1is tarde esta medida refugouse por insostible.\nA [[Asociaci\u00f3n Universal de Esperanto]] ten relaci\u00f3ns oficiais coas [[Naci\u00f3ns Unidas]] e a [[Unesco]].\nPersecuci\u00f3n pol\u00edtica.\nMoitos r\u00e9ximes perseguiron e prohibiron o esperanto durante o [[s\u00e9culo XX]].\n[[Adolf Hitler]] citou no seu libro \"[[Mein Kampf]]\" o esperanto coma unha lingua que poder\u00eda ser empregada para a dominaci\u00f3n do mundo por unha conspiraci\u00f3n xud\u00eda internacional. Como resultado desa animadversi\u00f3n, produciuse a persecuci\u00f3n dos esperantistas durante o [[Holocausto]].\n[[Iosif Stalin|Stalin]] denunciou o esperanto como \"lingua de esp\u00edas\" produc\u00edndose execuci\u00f3ns de esperantistas na [[Uni\u00f3n Sovi\u00e9tica]]. Durante as purgas estalinistas, a partir do [[1937]], moitos esperantistas da URSS foron executados ou enviados aos [[gulag]]s.\nO senador [[Estados Unidos de Am\u00e9rica|estadounidense]] [[Joseph McCarthy]], co\u00f1ecido polo seu anticomunismo, considerou o co\u00f1ecemento do esperanto como \"case sin\u00f3nimo\" de simpat\u00eda cara ao [[comunismo]].\nDurante a [[Guerra civil espa\u00f1ola|Guerra Civil]] espa\u00f1ola morreron moitos esperantistas en ambos os lados, principalmente no bando republicano. Nas Brigadas Internacionais hab\u00eda esperantistas procedentes doutros pa\u00edses. Despois da guerra, a cadea, o medo \u00e1s persecuci\u00f3ns, o exilio de moitos falantes, ou as necesidades materiais, fixeron que o esperanto quedase reducido \u00e1 esfera privada durante unha d\u00e9cada. S\u00f3 pouco a pouco se foi reorganizando o movemento esperantista. No entanto, os incidentes contra as asociaci\u00f3ns e os falantes da lingua, levados a cabo por parte de grupos ou autoridades suced\u00e9ronse a\u00ednda durante varios anos despois.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Esperanto| ]]\n[[Categor\u00eda:Linguas aglutinantes]]\n[[Categor\u00eda:Artigos que toda Wikipedia deber\u00eda ter (Lingua e literatura)]]"}
{"id": "1575", "revid": "6", "url": "https://gl.wikipedia.org/wiki?curid=1575", "title": "Electr\u00f3ns", "text": ""}
{"id": "1576", "revid": "98629", "url": "https://gl.wikipedia.org/wiki?curid=1576", "title": "Ludwik Lejzer Zamenhof", "text": "Ludwik Lejzer Zamenhof (, esperanto: \"Ludoviko Lazaro Zamenhof\"), nado en Bia\u0142ystok o 15 de decembro de 1859 e finado en Varsovia o 14 de abril do 1917, foi un oftalm\u00f3logo polaco, creador da lingua internacional esperanto.\nTraxectoria.\nZamenhof naceu e criouse na cidade de Bia\u0142ystok, que naquela \u00e9poca formaba parte do Imperio Ruso mais na actualidade pertence a Polonia. Zamenhof formaba parte da comunidade xud\u00eda, que a finais do s\u00e9culo XIX constitu\u00eda o 66 % da poboaci\u00f3n da cidade, xunto cun 18 % de polacos, un 8 % de rusos non xudeus, un 6 de alem\u00e1ns e un 2 % de bielorrusos. Nela fal\u00e1banse moitas linguas, polo que hab\u00eda dificultades para a comprensi\u00f3n entre as diversas culturas. Isto motivouno para buscar unha soluci\u00f3n ao problema, e co paso dos anos foi desenvolvendo o esperanto nun proceso longo e laborioso.\nOs seus tres fillos foron asasinados polos nazis durante o Holocausto.\nDesenvolvemento do esperanto.\nO seu empe\u00f1o por acadar unha lingua franca mundial continuou malia que no ano 1879 aparecera o volap\u00fck, resultado do traballo doutra persoa, Johann Martin Scleyer, nun proxecto de crear unha linguaxe internacional. Zamenhof aprendeu o volap\u00fck, mais os defectos desta lingua motiv\u00e1rono mesmo m\u00e1is para proseguir cos seus planos.\nFinalmente, no ano 1887 e coa axuda econ\u00f3mica de seu cu\u00f1ado, logrou publicar un libri\u00f1o no que expu\u00f1a os principios da \"lingua internacional\", co pseud\u00f3nimo de Doktoro Esperanto ('Doutor Esperanzado'), palabra que acabou por converterse no nome da s\u00faa creaci\u00f3n.\nPoliglotismo.\nMaila que a s\u00faa formaci\u00f3n profesional estaba afastada do campo da ling\u00fc\u00edstica, dado que se formou e traballou coma m\u00e9dico oftalm\u00f3logo, contaba cun talento natural para a aprendizaxe de linguas; os seus idiomas natais eran o ruso, o polaco e o yiddish, a\u00ednda que tam\u00e9n falaba con fluidez o alem\u00e1n. Posteriormente aprendeu lat\u00edn, hebreo, franc\u00e9s, grego e ingl\u00e9s, as\u00ed coma noci\u00f3ns b\u00e1sicas de castel\u00e1n e italiano. Maila todo, sempre considerou o ruso coma a s\u00faa lingua materna."}
{"id": "1577", "revid": "5312", "url": "https://gl.wikipedia.org/wiki?curid=1577", "title": "1974", "text": "1974 (MCMLXXIV) foi un ano com\u00fan comezado en martes segundo o calendario gregoriano. \nOutros.\nHistoria ano a ano"}
{"id": "1578", "revid": "104907", "url": "https://gl.wikipedia.org/wiki?curid=1578", "title": "Electr\u00f3n", "text": "O electr\u00f3n, designado como e-, \u00e9 unha part\u00edcula elemental estable, pertencente \u00e1 clase dos lept\u00f3ns coa carga negativa m\u00e1is pequena que existe na natureza (1,602*10\u221219 C). dita carga recibe o nome de carga elemental xa que calquera carga el\u00e9ctrica separable est\u00e1 composta por un n\u00famero enteiro delas.\nCaracter\u00edsticas.\n\u00c9 moito m\u00e1is lixeiro que o neutr\u00f3n ou que o prot\u00f3n. Os procesos el\u00e9ctricos en metais son debidos \u00f3 movemento de electr\u00f3ns (en flu\u00eddos corresponden a electr\u00f3ns, pero tam\u00e9n a outras part\u00edculas), mentres que as reacci\u00f3ns qu\u00edmicas son debidas \u00f3 intercambio de electr\u00f3ns entre \u00e1tomos, polo que se pode dicir que \u00e9 a part\u00edcula que act\u00faa na maior parte da transformaci\u00f3n da materia. Nun campo el\u00e9ctrico, m\u00f3vense en direcci\u00f3n contraria \u00f3 campo, ou sexa, en direcci\u00f3n \u00f3 potencial positivo, e nun campo magn\u00e9tico m\u00f3vense perpendicularmente \u00e1s li\u00f1as de campo. Como part\u00edcula de masa moi pequena que \u00e9 r\u00e9xese polas leis da Mec\u00e1nica Cu\u00e1ntica, polo que presenta \u00e1 vez propiedades de part\u00edcula e de onda. A maneira de achar o seu raio \u00e9 facendo que a s\u00faa enerx\u00eda en repouso coincida coa do campo el\u00e9ctrico producida pola s\u00faa carga; como onda presenta fen\u00f3menos de interferencia e fen\u00f3menos de difracci\u00f3n, preditos teoricamente por Louis de Broglie.\nA s\u00faa lonxitude de onda a 1 eV \u00e9 da orde de 1,22 nm, que asemella \u00e1 dos raios X; as s\u00faas propiedades ondulatorias empr\u00e9ganse na determinaci\u00f3n de estruturas cristalinas, a determinaci\u00f3n de materiais e en microscopios electr\u00f3nicos. As propiedades qu\u00edmicas dos \u00e1tomos ve\u00f1en determinadas pola s\u00faa estrutura electr\u00f3nica (distribuci\u00f3n dos electr\u00f3ns na zona exterior do \u00e1tomo chamada cortiza electr\u00f3nica, ou tam\u00e9n capa electr\u00f3nica) e m\u00e1is en particular polos que se atopan na \u00faltima capa, tam\u00e9n chamada capa de valencia, en xeral sen completar, \u00f3s que se lles chama electr\u00f3ns de valencia, que son os que fan que o \u00e1tomo emita ou son os beneficiarios da radiaci\u00f3n recibida nos espectros. A enerx\u00eda necesaria para desprender un electr\u00f3n dun \u00e1tomo p\u00f3dese dar por medio de \nenerx\u00eda luminosa, debido o efecto fotoel\u00e9ctrico, en forma de raios X ou raios corpusculares. Actualmente s\u00e1bese que o electr\u00f3n non \u00e9 indestrutible, pois dita destruci\u00f3n pode vir dada polo choque contra un positr\u00f3n, caso no que a enerx\u00eda en repouso das part\u00edculas pasa \u00f3 cuanto da radiaci\u00f3n, que deste xeito ten orixe. Pode nacer un electr\u00f3n acompa\u00f1ado polo positr\u00f3n por medio dun cuanto de radiaci\u00f3n suficientemente rico en enerx\u00eda no campo da outra part\u00edcula que ha de recibir a diferenza dos impulsos. Tam\u00e9n se produce un electr\u00f3n no n\u00facleo at\u00f3mico cando un neutr\u00f3n se converte en prot\u00f3n. Os electr\u00f3ns as\u00ed emitidos producen os chamados raios beta.\nOs dous electr\u00f3ns que est\u00e1n no mesmo orbital ch\u00e1manse emparellados, mentres que se hai s\u00f3 un nun orbital ch\u00e1mase desemparellado ."}
{"id": "1580", "revid": "1987", "url": "https://gl.wikipedia.org/wiki?curid=1580", "title": "1859", "text": "Outros.\nHistoria ano a ano"}
{"id": "1581", "revid": "5312", "url": "https://gl.wikipedia.org/wiki?curid=1581", "title": "1917", "text": "1917 (MCMXVII) foi un ano com\u00fan comezado en luns segundo o calendario gregoriano.\nOutros.\nHistoria ano a ano"}
{"id": "1582", "revid": "69467", "url": "https://gl.wikipedia.org/wiki?curid=1582", "title": "Micr\u00f3metro", "text": "O micr\u00f3metro \u00e9 unha unidade do SI correspondente a 10\u22126m. O nome formouse a partir do prefixo micro-, que representa a millon\u00e9sima parte, e a unidade metro.\nOutros nomes.\nO micr\u00f3metro \u00e9 tam\u00e9n co\u00f1ecido como micron, abreviado \u00b5.\nEn fabricaci\u00f3n mec\u00e1nica o \"micron\" \u00e9 a unidade de lonxitude m\u00e1is pequena en que se acoutan as tolerancias das cotas das pezas que son rectificadas.\nEquivalencias.\nUn micr\u00f3metro equivale a unha mil\u00e9sima de mil\u00edmetro:\nUn micr\u00f3metro equivale a unha millon\u00e9sima de metro:\nUn micr\u00f3metro equivale a mil nan\u00f3metros:"}
{"id": "1584", "revid": "69467", "url": "https://gl.wikipedia.org/wiki?curid=1584", "title": "Quil\u00f3metro", "text": "Un quil\u00f3metro (escrito con q na s\u00faa forma plena, pero abreviado km por convenci\u00f3n internacional) \u00e9 unha unidade de medida derivada do metro, e equivale a mil (1.000) metros.\nO seu s\u00edmbolo \u00e9 km no Sistema Internacional. N\u00f3tese que se escribe con min\u00fascula e sen punto, a non ser que coincida no fin dunha frase.\nO voc\u00e1bulo est\u00e1 constitu\u00eddo polo prefixo quilo (k), que en grego antigo significaba \"mil\", e metro, que significaba \"medir\".\n\u00c9 unha unidade de medida derivada das dimensi\u00f3ns da terra e reco\u00f1ecida polo sistema internacional de unidades que define o patr\u00f3n de metro. Alg\u00fans pa\u00edses, como os EUA, a\u00ednda non o adoptaron, preferindo usar outras unidades, como a milla terrestre, que corresponde a 1,60934\u00a0km.\nComo unidade derivada, \u00fasase o km/h para medir a velocidade."}
{"id": "1585", "revid": "1131", "url": "https://gl.wikipedia.org/wiki?curid=1585", "title": "Lambda", "text": "Lambda \u00e9 a d\u00e9cimo primeira letra do alfabeto grego (\u03bb\u03ac\u03bc\u03b2\u03b4\u03b1). Representa o son /l/, e adoita transcribirse como \"l\". Prov\u00e9n da letra do alfabeto fenicio \"l\u0101med\". Como signo num\u00e9rico representaba o trinta. En mai\u00fascula (\u039b) serve tam\u00e9n para designar o d\u00e9cimo primeiro canto da Il\u00edada de Homero e en min\u00fascula (\u03bb) o d\u00e9cimo primeiro da Odisea.\nA letra \u03bb \u00e9 usada como s\u00edmbolo para:"}
{"id": "1586", "revid": "89787", "url": "https://gl.wikipedia.org/wiki?curid=1586", "title": "Alfabeto grego", "text": "O alfabeto grego \u00e9 o alfabeto utilizado para escribir o grego desde arredor do s\u00e9culo IX a.C. Deriva do alfabeto fenicio e foi a primeira escrita da historia en ter letras distintas para as vogais e para as consoantes. Dente o s\u00e9culo IV a.C., o alfabeto euclidiano, de vinte e catro letras converteuse no est\u00e1ndar e \u00e9 a versi\u00f3n que a\u00ednda se emprega para escribir o grego na actualidade.\nEn \u00e9poca arcaica ti\u00f1a distintas variedades: basicamente unha occidental (da que prov\u00e9n o alfabeto etrusco e o latino) e outra oriental (da que prove\u00f1en o alfabeto x\u00f3nico, que foi considerado o cl\u00e1sico, e del o cir\u00edlico, o armenio...). Non foi o primeiro sistema de escritura para escribir o grego: xa se empregara o silabario mic\u00e9nico (tam\u00e9n chamado Lineal B) entre os s\u00e9culos XIV e XII a. C., pero foi esquecido tras a desaparici\u00f3n dos mic\u00e9nicos, ata que foi descifrado por Michael Ventris e John Chadwick no 1953. Consta de vinte e catro letras na s\u00faa versi\u00f3n cl\u00e1sica, a\u00ednda que hai outras que existiron pero ou eran de uso local ou desapareceron. Ademais do seu valor fon\u00e9tico, foron utilizadas para a expresi\u00f3n de n\u00fameros.\nLetras principais.\nDiacr\u00edticos.\nNa ortograf\u00eda polit\u00f3nica empregada tradicionalmente no grego antigo, a vogal acentuada de cada palabra levaba un dos tres acentos: agudo (\u03ac), grave (\u1f70) ou circunflexo (\u03b1\u0303) ou (\u03b1\u0311). Estes signos foron dese\u00f1ados orixinariamente para marcar formas diferentes do acento tonal no grego antigo. No tempo en que o seu uso se volvera convencional e obrigatorio na escrita, o acento tonal evolucionara nun acento pros\u00f3dico e dende ent\u00f3n os signos non correspond\u00edan a unha distinci\u00f3n fonol\u00f3xica. Ademais dos acentos, cada palabra que comece por vogal debe levar un dos dous \"signos de respiraci\u00f3n\": o spiritus asper (\u1f01), que marca un son /h/ ao comezo da palabra, ou o spiritus lenis (\u1f00), que marca a s\u00faa ausencia.\nOutro diacr\u00edtico empregado no grego \u00e9 a di\u00e9rese (\u00a8) que indica un hiato.\nAntecedentes.\nLinear B.\nAntes da elaboraci\u00f3n deste alfabeto, os gregos empregaban un silabario para a escritura, chamado sistema linear B, utilizado en Creta e \u00e1reas da Grecia continental como Micenas ou Pilos entre os s\u00e9culos XVI e XII\u00a0a.\u00a0C. Os fragmentos conservados en linear B est\u00e1n escritos no que parece unha versi\u00f3n primitiva dos dialectos arcado-chipriota e x\u00f3nico-\u00e1tico, un dialecto chamado mic\u00e9nico. O linear B desenvolveuse a partir dun silabario anterior, chamado linear A, empregado para escribir a lingua minoica, unha lingua falada en Creta antes da invasi\u00f3n grega da illa, e non representa de modo totalmente correcto a fon\u00e9tica do dialecto mic\u00e9nico. Esta e outras raz\u00f3ns levaron ao seu abandono e ao desenvolvemento dun alfabeto totalmente novo.\nAdaptaci\u00f3n do fenicio.\nCrese que o alfabeto grego deriva dunha variante do fenicio, introducido en Grecia por mercadores desa nacionalidade. O fenicio, como os alfabetos sem\u00edticos posteriores, non empregaba signos para rexistrar as vogais; para salvar esta dificultade, que o fac\u00eda incompleto para a transcrici\u00f3n da lingua grega, os gregos adaptaron alg\u00fans signos utilizados no fenicio para indicar aspiraci\u00f3n para representar as vogais. Esta achega pode considerarse fundamental; a inmensa maior\u00eda dos alfabetos que incl\u00faen signos voc\u00e1licos der\u00edvanse da achega orixinal grega. Ademais das vogais, o grego engadiu tres letras novas ao final do alfabeto: fi e gi, para representar sons aspirados que non exist\u00edan no fenicio, e psi.\nXa na \u00e9poca cl\u00e1sica algunhas letras desapareceron do alfabeto; digamma, que adaptaba o wau fenicio, utiliz\u00e1base s\u00f3 nalg\u00fans dialectos occidentais, e desapareceu antes do per\u00edodo cl\u00e1sico; o san, hom\u00f3fono co sigma, foi desprazado por este \u00faltimo; o qoppa, unha adaptaci\u00f3n do qop fenicio, cun son (unha explosiva uvular) que non exist\u00eda no grego.\nNa rexi\u00f3n de Xonia desenvolveuse un sistema de numeraci\u00f3n en que cada letra representaba un n\u00famero. As letras que deixaron de usarse no alfabeto (digamma, san e qoppa) conserv\u00e1ronse no sistema de numeraci\u00f3n, e para completar a serie das centenas introduciuse ademais a letra sampi. Estas letras volv\u00e9ronse obsoletas moito antes de que se desenvolvese a forma min\u00fascula de escritura; as formas min\u00fasculas de digamma, qoppa, san e sampi son inferencias reconstrutivas a partir de formas manuscritas no seu uso para a numeraci\u00f3n. Se ben responden a hip\u00f3teses moi robustas sobre o uso da graf\u00eda, est\u00e1n s\u00f3 parcialmente baseadas no uso hist\u00f3rico; para o valor num\u00e9rico de digamma (6) era moito m\u00e1is com\u00fan escribir a combinaci\u00f3n \u03c3\u03c4 ou a forma ligada \u03da (chamada \"stigma\").\nVariantes arcaicas.\nInicialmente houbo numerosas variantes locais do alfabeto grego, que difer\u00edan no uso ou non de vogais e consoantes adicionais e outros detalles. Os alfabetos epic\u00f3ricos adoitan dividirse en catro tipos principais segundo o seu diferente trato das letras adicionais para as consoantes aspiradas (/p\u02b0, k\u02b0/) e as consoantes aglutinadas (/ks, ps/) do grego. Estes catro tipos adoitan denominarse \"verde\", \"vermello\", \"azul claro\" e \"azul escuro\", en base \u00e1s cores do mapa da obra seminal sobre o tema do s\u00e9culo XIX \"Studien zur Geschichte des griechischen Alphabets\" de Adolf Kirchhoff (1867).\nO tipo \"verde\" ou meridional \u00e9 o m\u00e1is arcaico e pr\u00f3ximo ao fenicio. O \"vermello\" ou occidental \u00e9 un dos que posteriormente se transmitiu a occidente e se converteu no antecedente do alfabeto latino, e ten algunhas caracter\u00edsticas fundamentais dese desenvolvemento posterior. O \"azul\" ou oriental \u00e9 do que xurdiu o alfabeto grego est\u00e1ndar. Atenas empregou unha forma local do alfabeto \"azul claro\" ata o final do s\u00e9culo V a.C., que non ti\u00f1a as letras \u039e e \u03a8 ademais dos s\u00edmbolos voc\u00e1licos \u0397 e \u03a9. No alfabeto \u00e1tico antigo, \u03a7\u03a3 empregouse para /ks/ e \u03a6\u03a3 para /ps/. \u0395 empregouse para tres sons (/e, e\u02d0, \u025b\u02d0/), correspond\u00e9nddose cos cl\u00e1sicos \u0395, \u0395\u0399, \u0397 respectivamente, e \u039f usouse para /o, o\u02d0, \u0254\u02d0/, que se correspond\u00edan cos cl\u00e1sicos \u039f, \u039f\u03a5, \u03a9. A letra \u0397 (heta) usouse para a consoante /h/. Algunhas variantes locais das letras tam\u00e9n eran caracter\u00edsticas da escritura ateniense, algunhas compartidas co alfabeto da (\"vermello\") da veci\u00f1anza de Eubea: unha forma de \u039b} que lembraba o \"L\" latino () e unha forma de \u03a3 semellante ao \"S\" latino ().\nO alfabeto cl\u00e1sico de vinte e catro letras que se emprega agora para representar a lingua grega foi orixinariamente o alfabeto local de Xonia. A finais do s\u00e9culo V a.C., adoitaba ser usado por moitos atenienses. Arredor do 403 a.C., como suxesti\u00f3n do arconte Eucleides, a asemblea ateniense abandonou formalmente o alfabeto \u00e1tico antigo e adoptou o alfabeto x\u00f3nico como parte das reformas democr\u00e1ticas tralos trinta tiranos. A causa do papel de Eucleides suxerindo a idea de adoptar o alfabeto x\u00f3nico, o alfabeto est\u00e1ndar de vinte e catro letras tam\u00e9n se chama \"alfabeto eucleideano\". Uns trinta anos despois, foi adoptado en Beocia e puido ser adoptado varios anos antes en Macedonia. Contra o final do s\u00e9culo IV a.C., desprazara os alfabetos locais no mundo grego falante para converterse no alfabeto est\u00e1ndar.\nVariantes nas graf\u00edas.\nAlgunhas letras ti\u00f1an diversas graf\u00edas, a meirande parte delas herdadas da escritura min\u00fascula da Idade Media. Se ben a s\u00faa utilizaci\u00f3n \u00e9 unha cuesti\u00f3n de gustos, algunhas destas variantes te\u00f1en unha codificaci\u00f3n separada na norma Unicode.\nOs acentos.\nNo grego antigo hab\u00eda tres tipos de acentos:\nNon indicaban a intensidade da vogal, sen\u00f3n a altura da voz. M\u00e1is adiante, por\u00e9n, convert\u00e9ronse nun simple acento de intensidade.\nOs esp\u00edritos.\nSe a palabra comezaba por vogal, os acentos e os esp\u00edritos pod\u00edan combinarse: \u1f14\u03c3\u03c4\u03b9\u03bd / \u1f05\u03c0\u03b1\u03bd\u03c4\u03b1\u03c2.\nEn 1982 o sistema de acentuaci\u00f3n chamado polit\u00f3nico foi simplificado e foi substitu\u00eddo polo sistema monot\u00f3nico, onde s\u00f3 hai un tipo de acento. Este acento \u00e9 o agudo o pechado (\u00b4). O uso de esp\u00edritos tam\u00e9n foi abandonado.\nD\u00edgrafos e ditongos.\nUn d\u00edgrafo \u00e9 unha parella de letra utilizadas para escribir un son ou unha combinaci\u00f3n de sons que non corresponden a cada unha das letras da secuancia. A ortograf\u00eda do grego ti\u00f1a diversos d\u00edgrafos, especialmente varias parellas de vogais, antes pronunciadas como ditongos e que actualmente se pronuncian como unha soa letra.\nDurante per\u00edodo bizantino, algunhas iotas escrib\u00edanse subscritas do seguinte xeito: \"\u1fb3, \u1fc3, \u1ff3\".\nUso por fraternidades estudant\u00eds.\nEn Norteam\u00e9rica, moitas fraternidades estudant\u00eds nom\u00e9anse con combinaci\u00f3ns de letras gregas, polo que se co\u00f1ecen como \"organizaci\u00f3ns das letras gregas\". Esta tradici\u00f3n foi iniciada pola fundaci\u00f3n da sociedade Phi Beta Kappa no College of William and Mary en 1776. O nome desta organizaci\u00f3n \u00e9 un acr\u00f3nimo da frase en grego antigo \u03a6\u03b9\u03bb\u03bf\u03c3\u03bf\u03c6\u03af\u03b1 \u0392\u03af\u03bf\u03c5 \u039a\u03c5\u03b2\u03b5\u03c1\u03bd\u03ae\u03c4\u03b7\u03c2 (\"Philosophia Biou Kybern\u0113t\u0113s\"), que sifnifica \"Amor da sabedor\u00eda, gu\u00eda da vida\" e \u00e9 o lema da organizaci\u00f3n. En ocasi\u00f3ns, as primeiras organizaci\u00f3ns se co\u00f1ec\u00edan con letras gregas a causa de que os lemas se manti\u00f1an en segredo e s\u00f3 se revelaban aos membros. Os nomes das letras gregas de moitas organizaci\u00f3ns actuais non te\u00f1en significado e non ocultan nada, o que Caroline Winterer afirma que \u00e9 \"comprensible, considerando que o co\u00f1ecemento xeral do alfabeto e da lingua grega antiga desapareceu case completamente\"."}
{"id": "1587", "revid": "1710", "url": "https://gl.wikipedia.org/wiki?curid=1587", "title": "Todas as entradas dispo\u00f1ibles", "text": ""}
{"id": "1589", "revid": "634", "url": "https://gl.wikipedia.org/wiki?curid=1589", "title": "ETA", "text": ""}
{"id": "1590", "revid": "51040", "url": "https://gl.wikipedia.org/wiki?curid=1590", "title": "Zurro", "text": "O zurro, xurro ou zudre (ev\u00edtese \"pur\u00edn\") \u00e9 un produto l\u00edquido constitu\u00eddo por unha mestura de dexecci\u00f3ns s\u00f3lidas e l\u00edquidas e de produtos de alimentaci\u00f3n animal, en cantidades variables, xeralmente cun contido de auga superior \u00f3 85% en peso.\nA almacenaxe de zurro en dep\u00f3sitos non axeitados, o seu uso como fertilizante en \u00e9pocas inadecuadas, dadas as caracter\u00edsticas f\u00edsico-qu\u00edmicas do solo en cada estaci\u00f3n, ou o vertido directo \u00f3s cursos fluviais e \u00e1 rede p\u00fablica poden provocar accidentes ou a contaminaci\u00f3n das augas superficiais e subterr\u00e1neas."}
{"id": "1591", "revid": "5863", "url": "https://gl.wikipedia.org/wiki?curid=1591", "title": "Lixo", "text": "Lixo \u00e9 calquera material, residuo ou conxunto de substancias ou de cousas, que \u00e9 considerado in\u00fatil.\nTipos de lixo.\nP\u00f3dese entender como lixo calquera refugallo: restos de envases, zurro ou aparellos usados e rexeitados.\nPor composici\u00f3n.\nLixo org\u00e1nico.\nO lixo org\u00e1nico \u00e9 todo o lixo que fixo parte dun ser vivo. Incl\u00fae restos de comida (follas, sementes, restos de carne e \u00f3sos etc), papel, madeira non tratada quimicamente, feces etc. Cando se acumula, o lixo org\u00e1nico t\u00f3rnase moitas veces molesto e fedento, debido \u00e1 r\u00e1pida descomposici\u00f3n en xeral destes produtos. Moitas veces tam\u00e9n poden ser fontes de axentes causantes de doenzas.\nLixo inorg\u00e1nico.\nO lixo inorg\u00e1nico incl\u00fae todo material que non pos\u00fae orixe biol\u00f3xica, ou que se produciu por medios artificiais, como pl\u00e1sticos, produtos de metal, vidro, deterxentes etc.\nA maior\u00eda do lixo inorg\u00e1nico pos\u00fae un gran problema: tarda moito tempo en se biodegradar (descompo\u00f1erse) cando se deixa simplemente no ambiente. En certas condici\u00f3ns pode descompo\u00f1erse. O pl\u00e1stico, por exemplo, f\u00f3rmano inmensas mol\u00e9culas que conte\u00f1en millares de \u00e1tomos, o que fai dif\u00edcil a s\u00faa dixesti\u00f3n por axentes descompo\u00f1entes (principalmente bacterias). Para solucionar este problema dese\u00f1\u00e1ronse alg\u00fans produtos biodegrad\u00e1beis.\nOutros produtos como os metais non se poden descompo\u00f1er, acumul\u00e1ndose co tempo, a non ser que sexan reciclados.\nLixo t\u00f3xico.\nMoito do lixo \u00e9 t\u00f3xico. O lixo t\u00f3xico incl\u00fae pilas e bater\u00edas, que conte\u00f1en \u00e1cidos e metais pesados na s\u00faa composici\u00f3n, certos tipos de tinta (como aquela usada nas impresoras), al\u00e9n de refugos industriais. Estes produtos precisan recibir un tratamento adecuado, pois moitos deles poden causar serios danos ambientais ou \u00e1 sa\u00fade de moitas persoas.\nLixo altamente t\u00f3xico.\nO lixo nuclear e o hospitalario entran neste apartado.\nTratamento do lixo.\nEnterramentos sanitarios.\nOs enterramentos sanitarios son a maneira m\u00e1is pr\u00e1ctica, barata e usada de eliminar o lixo dom\u00e9stico e urbano, al\u00e9n das augas residuais non tratadas. Utilizan grandes \u00e1reas de terra, onde se deposita o lixo. Por\u00e9n, inutilizan varios materiais que poder\u00edan ser reciclados, al\u00e9n de ser unha fonte de poluci\u00f3n do solo (l\u00edquidos que fl\u00faen do lixo para o solo, contendo bacterias e produtos t\u00f3xicos), de r\u00edos e lagos (cando tales l\u00edquidos fl\u00faen da terra cara a zonas de auga na rexi\u00f3n) e do ar (descomposici\u00f3n, que xera enormes cantidades de metano e outros axentes contaminantes).\nIncineradores.\nOs incineradores incineran literalmente o lixo, reduc\u00edndoo a cinzas. Son altamente contaminantes, xerando enormes cantidades de gases que contrib\u00faen ao agravamento do efecto estufa. \u00c9 o m\u00e9todo utilizado para a destruci\u00f3n do lixo hospitalario, que pode conter axentes causantes de doenzas potencialmente fatais.\nReciclaxe.\nA reciclaxe \u00e9 a reutilizaci\u00f3n de materiais que doutro xeito ser\u00edan considerados lixo. Os tipos de materiais recicl\u00e1beis m\u00e1is com\u00fans son o papel, os metais (non pesados), o pl\u00e1stico e a madeira. A reciclaxe ten a vantaxe de ser un medio ecol\u00f3xico de producir produtos, mais por\u00e9n pode ser cara. Apenas se utiliza a grande escala nos pa\u00edses desenvolvidos, principalmente no Xap\u00f3n, nos pa\u00edses escandinavos, na Inglaterra e no Canad\u00e1. Tampouco se poden reciclar todos os materiais, por presentar alg\u00fan grao de perigo \u00e1 sa\u00fade humana.\nConfinamento permanente.\nO lixo altamente t\u00f3xico e duradeiro, que non se pode destru\u00edr, como o lixo nuclear, precisa tratarse e confinarse permanentemente nalg\u00fan lugar de dif\u00edcil acceso, como por exemplo en t\u00faneles escavados a quil\u00f3metros por baixo do solo."}
{"id": "1595", "revid": "23204", "url": "https://gl.wikipedia.org/wiki?curid=1595", "title": "M\u00e9xico", "text": "M\u00e9xico (nome oficial: Estados Unidos Mexicanos) \u00e9 un pa\u00eds localizado maioritaria ou totalmente en Am\u00e9rica do Norte (dependendo de onde se trace o l\u00edmite con Am\u00e9rica Central, ora na fronteira mexicana, ora no istmo de Tehuantepec).\nLimitado ao norte polos Estados Unidos de Am\u00e9rica, ao leste polo golfo de M\u00e9xico e polo mar Caribe, a trav\u00e9s dos cales se acerca a Cuba, ao sur por Guatemala e mais Belize, e ao oeste polo oc\u00e9ano Pac\u00edfico. Al\u00e9n do territorio continental e illas adxacentes \u00e1 costa, M\u00e9xico incl\u00fae tam\u00e9n as Illas Revillagigedo, localizadas no oc\u00e9ano Pac\u00edfico, a m\u00e1is de 400\u00a0km a sur do cabo San Lucas, na Baixa California.\nToponimia.\nM\u00e9xico \u00e9 unha entidade pol\u00edtica que naceu no s\u00e9culo XIX. Desde a s\u00faa conformaci\u00f3n como Estado federal, o nome oficial do pa\u00eds \u00e9 Estados Unidos Mexicanos, a\u00ednda que a Constituci\u00f3n de 1824 usaba indistintamente as expresi\u00f3ns \"Naci\u00f3n Mexicana\" e \"Estados Unidos Mexicanos\". A Constituci\u00f3n de 1857 fai oficial o uso do nome \"Rep\u00fablica Mexicana\", pero no texto empr\u00e9gase tam\u00e9n a expresi\u00f3n \"Estados Unidos Mexicanos\". A Constituci\u00f3n vixente, promulgada en 1917, establece que o nome oficial do pa\u00eds \u00e9 \"Estados Unidos Mexicanos\".\nO xentilicio \"mexicano\" empregouse na lingua espa\u00f1ola desde o contacto entre europeos e americanos con diferentes sentidos. Para os espa\u00f1ois do s\u00e9culo XVI, os mexicanos eran os habitantes de M\u00e9xico-Tenochtitlan e a s\u00faa lingua. Durante a colonia, alg\u00fans crioulos e peninsulares aveci\u00f1ados na Nova Espa\u00f1a usaron o xentilicio para denominarse a si mesmos. Os l\u00edderes da guerra de independencia vacilaron tanto na denominaci\u00f3n do pa\u00eds como dos seus habitantes. A partir do Plan de Iguala, o pa\u00eds adoptar\u00e1 definitivamente o nome de M\u00e9xico e os seus habitantes foron todos mexicanos.\n\"M\u00e9xico\" \u00e9 un top\u00f3nimo de orixe n\u00e1huatl cuxo significado \u00e9 discutido. Deriva do voc\u00e1bulo n\u00e1huatl M\u0113xihco , que designaba a capital dos mexicas. De acordo con Bernardino de Sahag\u00fan, o voc\u00e1bulo significar\u00eda 'o embigo da l\u00faa', suxesti\u00f3n que logo fixeron s\u00faa Cecilio Robelo, Alfonso Caso e Gutierre Tib\u00f3n e que se popularizou a trav\u00e9s dos libros de texto gratu\u00edtos. Con todo, esta hip\u00f3tese non \u00e9 sustentable porque a morfolox\u00eda do n\u00e1huatl non admite unha derivaci\u00f3n do top\u00f3nimo a partir das voces propostas. Clavijero suxeriu que o top\u00f3nimo deb\u00eda interpretarse como '[no] lugar de Mexihtli', \u00e9 dicir, de Huitzilopochtli, pois Mexihtli era un dos seus nomes alternativos. No mesmo texto, Clavijero engade como nota que creu por alg\u00fan tempo que o voc\u00e1bulo significaba 'No centro do maguey', pero que a trav\u00e9s do co\u00f1ecemento da historia dos mexicas chegou \u00e1 conclusi\u00f3n de que o top\u00f3nimo se refire ao deus tutelar dos aztecas.\nHistoria.\nM\u00e9xico precolombiano.\nOs primeiros achados arqueol\u00f3xicos en M\u00e9xico te\u00f1en unha dataci\u00f3n de m\u00e1is de 20.000 anos, eran pobos que se dedicaban \u00e1 caza e a recolleita de plantas e froitas silvestres. Arredor do 5.000 a.C. comezan a cultivar as primeiras plantas silvestres, e de n\u00f3mades nun proceso longo convert\u00e9ronse en bandas semin\u00f3mades e posteriormente en comunidades sedentarias arredor do 2500 a.C.\nEntre o 1200 e o 400 a.C. desenv\u00f3lvese a escrita, o calendario e os grandes centros cerimoniais da cultura olmeca, localizada na costa do Golfo de M\u00e9xico, nas actuais Veracruz e Tabasco, difundindo unha sociedade xerarquizada noutros pobos de Mesoam\u00e9rica.\nEntre o 400 a.C. e o 200 d.c. produciuse un aumento demogr\u00e1fico e da produci\u00f3n agr\u00edcola, desenvolv\u00e9ronse m\u00e1is centros urbanos e aumentou o comercio. Destacan neste per\u00edodo Teotihuac\u00e1n, Monte Alb\u00e1n e as cidades estado maias como Palenque, Uxm\u00e1n ou Cop\u00e1n.\nO colapso das grandes cidades produciuse entre o 650 e o 900, \u00e9 un per\u00edodo caracterizado pola inestabilidade pol\u00edtica, a mobilidade social, estes cambios acentu\u00e1ronse dende o s\u00e9culo XI, cando pobos do norte, seguramente por motivos clim\u00e1ticos, migraron ao centro de M\u00e9xico, e deron lugar a sociedades militaristas, ao ter que dominar os pobos asentados anteriormente nos territorios nos que se estableceron.\nNo centro de M\u00e9xico d\u00e9ronse tres vagas migratorias diferentes, a tolteca nos s\u00e9culos X e XII, a chichimeca, no XII e a mexica no XV\nConquista e colonizaci\u00f3n espa\u00f1ola.\nAs primeiras expedici\u00f3ns espa\u00f1olas \u00e1 \u00e1rea que agora \u00e9 M\u00e9xico realizounas Francisco Hern\u00e1ndez de C\u00f3rdoba en 1517. En 1518 Juan de Grijalva explorou o sur de M\u00e9xico. Pero foi Hern\u00e1n Cort\u00e9s en 1519 o que dende a actual Veracruz deu comezo \u00e1 conquista espa\u00f1ola, obtivo a primeira vitoria militar nas costas de Tabasco e entre o bot\u00edn de guerra estaba Malitzin que lle serviu de int\u00e9rprete e foi vitar para co\u00f1ecer as rivalidades entre os pobos mexicanos. Trala conquista de Texcoclo por Cort\u00e9s diversas poboaci\u00f3ns ind\u00edxenas, como os zapotecos ali\u00e1nronse con el contra os aztecas, e tras unha serie de batallas os espa\u00f1ois sitiaron a s\u00faa capital Tenochtitl\u00e1n, conquistada en 1521. Tres factores contribu\u00edron \u00e1 r\u00e1pida vitoria espa\u00f1ola, a superioridade do armamento e a utilizaci\u00f3n do cabalo, a expansi\u00f3n das novas enfermidades que tra\u00edan os europeos e a axuda doutros pobos ind\u00edxenas que v\u00edan os aztecas como opresores.\nOs conquistadores eran poucos, uns 2.000 arredor de 1530 e 10.000 en 1550, e o seu avance cara o norte foi lento, pola resistencia dos pobos n\u00f3mades que al\u00ed habitaban, a guerra do Mixt\u00f3n (1540-42) supuxo a conquista do territorio chichimeca e o descubrimento das minas de prata de Zacatecas (1546).\nCos conquistadores chegaron tam\u00e9n os evanxelizadores cristi\u00e1ns, organizouse a Inquisici\u00f3n e as fundaci\u00f3ns relixiosas multiplic\u00e1ronse en toda Nova Espa\u00f1a, en 1559 hab\u00eda uns 160 conventos e 800 relixiosos no territorio.\nA conquista provocou tam\u00e9n unha forte diminuci\u00f3n da poboaci\u00f3n ind\u00edxena, consecuencia non s\u00f3 das guerras, sen\u00f3n da expansi\u00f3n de novas enfermidades, os traslados de poboaci\u00f3n, traballos obrigatorios para os ind\u00edxenas e unha mala alimentaci\u00f3n, as\u00ed a poboaci\u00f3n pasou de 25.000.000 en 1519 a 2.600.000 en 1550.\nNos s\u00e9culos XVII e XVIII houbo un aumento demogr\u00e1fico, ao mesmo tempo en que aparec\u00edan poboaci\u00f3ns mestizas, mulatas e crioulas. A expansi\u00f3n da miner\u00eda e a comercializaci\u00f3n da agricultura e a gander\u00eda reforzaron a econom\u00eda da colonia. Grandes extensi\u00f3ns de terra eran propiedade dos brancos, que tam\u00e9n dominaban a econom\u00eda e a pol\u00edtica colonial\nA independencia.\nLogo da invasi\u00f3n de Espa\u00f1a por Napole\u00f3n I os liberais e conservadores concordan en pedir m\u00e1is autonom\u00eda para Nova Espa\u00f1a. A guerra de independencia de M\u00e9xico comeza o 16 de setembro de 1810 dirixida por Miguel Hidalgo, un sacerdote crioulo e de ideas progresistas. Os sublevados apoder\u00e1ronse de San Miguel el Grande e ao pouco tempo ti\u00f1an un ex\u00e9rcito de 25.000 homes, que en outubro eran xa 80.000. Entre os l\u00edderes independentistas sobresa\u00edan Jos\u00e9 Mar\u00eda Morelos, Vicente Guerrero, Agust\u00edn de Iturbide e Antonio L\u00f3pez de Santa Anna. A guerra durou once anos ata que os independentistas entraron na cidade de M\u00e9xico en 1821. En agosto dese ano asinouse o Tratado de C\u00f3rdoba en Veracruz entre o vicerrei espa\u00f1ol, Juan de O'Donoj\u00fa, e Agust\u00edn de Iturbide que ratificaba o Plan de Iguala.\nEn 1821 Iturbide, un antigo xeneral espa\u00f1ol que cambiara de bando para loitar pola independencia, proclamouse emperador; oficialmente unha medida temporal ata que un membro da realeza europea asumira o posto. En 1823 unha revolta contra Iturbide estableceu a Rep\u00fablica de M\u00e9xico e Guadalupe Victoria converteuse no primeiro presidente do pa\u00eds.\nO s\u00e9culo XIX estivo caracterizado pola inestabilidade pol\u00edtica. A figura dominante no segundo cuarto do s\u00e9culo foi o ditador Antonio L\u00f3pez de Santa Anna. Neste per\u00edodo M\u00e9xico perdeu os seus territorios m\u00e1is ao norte. En 1836 Texas declarouse independente. Entre 1846 e 1848 estalou a guerra mexicano-americana que significou non s\u00f3 a perda dos territorios do norte, sen\u00f3n unha maior intervenci\u00f3n norteamericana na pol\u00edtica mexicana.\nEn 1855 un presidente moderado, Ignacio Comonfort, chega ao poder e en 1857 apr\u00f3base a nova constituci\u00f3n, que tentaba unha v\u00eda intermedia entre os conservadores e os liberais. Nesta carta magna, a Igrexa cat\u00f3lica mant\u00e9n a maior\u00eda dos privilexios que ti\u00f1a dende a \u00e9poca colonial, pero deixa de ser a \u00fanica da naci\u00f3n. Isto provoca unha dura reacci\u00f3n da igrexa, que excomunga o goberno, e dos conservadores que se rebelan en armas contra o goberno. \u00c9 a co\u00f1ecida como Guerra de Reforma que dura ata xaneiro de 1861. Tr\u00e1tase unha guerra sanguenta e polariza politicamente ao pa\u00eds, de xeito que boa parte dos moderados \u00fanense aos liberais. Durante un tempo hai dous gobernos no pa\u00eds: o conservador na cidade de M\u00e9xico e o liberal en Veracruz. A contenda remata coa vitoria dos liberais liderados por Benito Ju\u00e1rez.\nEn 1864 Maximiliano de Habsburgo conv\u00e9rtese en emperador de M\u00e9xico co apoio dos conservadores e dos franceses, interesados en explotar as ricas minas do noroeste do pa\u00eds. Por\u00e9n, Maximiliano tentou seguir unha pol\u00edtica liberal, o que provocou que os conservadores lle retirasen o seu apoio. Maximiliano foi, finalmente, capturado polas forzas leais a Benito Ju\u00e1rez e fusilado en Cerro de las Campanas, Quer\u00e9taro en 1867. Restableceuse a rep\u00fablica e redactouse unha nova constituci\u00f3n que confiscaba as enormes propiedades da Igrexa Cat\u00f3lica e establec\u00eda a separaci\u00f3n de Igrexa e Estado.\nEn 1876 o xeneral Porfirio D\u00edaz rebelouse contra o goberno, co apoio dos conservadores, e mant\u00edvose no poder ata 1911, per\u00edodo que se co\u00f1ece como o porfiriato. Foi un per\u00edodo de relativa prosperidade e paz, pero as condici\u00f3ns das clases m\u00e1is baixas empeoraron ao desapareceren os \"ejidos\", as terras que os indios cultivaban de xeito comunal. Estas terras pasaron a engrosar os grandes latifundios. Por\u00e9n, non se permit\u00eda a disidencia pol\u00edtica, mant\u00e9ndose no poder un sistema pol\u00edtico corrupto baseado na sistem\u00e1tica falsificaci\u00f3n do sufraxio electoral.\nEn 1910 o xa anci\u00e1n presidente decidiu presentarse para outro mandato. A\u00ednda que pensaba non contar con ning\u00fan opositor serio, apareceu Francisco Madero, un acad\u00e9mico de rica familia que decidiu presentarse. Madero rapidamente obtivo popularidade e D\u00edaz ordenou metelo na prisi\u00f3n. As elecci\u00f3ns foron unha fraude enorme: oficialmente Madero s\u00f3 recibiu uns poucos centos de votos. Isto provocou revoltas populares por todo o pa\u00eds.\nA Revoluci\u00f3n mexicana.\nO 20 de novembro Madero redactou o co\u00f1ecido como Plan de San Luis Potos\u00ed, no que chamaba a loitar contra o goberno ditatorial. As\u00ed deu comezo a chamada Revoluci\u00f3n mexicana. O ex\u00e9rcito federal foi derrotado polas forzas revolucionarias dirixidas, entre outros, por Emiliano Zapata no sur, Pancho Villa e Pascual Orozco no norte e Venustiano Carranza. Porfirio D\u00edaz dimitiu e marchou ao exilio a Francia.\nPor\u00e9n, cada un dos triunfantes l\u00edderes revolucionarios ti\u00f1an diferentes obxectivos pol\u00edticos. Madero neg\u00e1base a alterar a estrutura econ\u00f3mica, o que lle supuxo a perda do apoio campesi\u00f1o que frustrado se revolveu esixindo a repartici\u00f3n das terras. Consecuentemente, abriuse unha cruenta loita polo polo poder: Pancho Villa e Emiliano Zapata foron os l\u00edderes populares que encabezaron as revoltas en 1913. Carranza foi nomeado presidente o 5 de febreiro de 1917 e promulgouse unha nova constituci\u00f3n coa que se encetaba unha vasta reforma agraria. En 1920 \u00c1lvaro Obreg\u00f3n converteuse en presidente. Durante o seu mandato, mellorou a educaci\u00f3n e d\u00e9ronse pasos para acadar a igualdade entre homes e mulleres. Obreg\u00f3n contou co apoio de case toda a sociedade mexicana. S\u00f3 se opu\u00f1an a el os terratenentes e o clero m\u00e1is conservador. Este \u00faltimo levantouse na co\u00f1ecida como Guerra Cristera co obxectivo de loitar contra a separaci\u00f3n entre a Igrexa e o Estado.\nEn 1929 formouse o Partido Nacional Mexicano (m\u00e1is tarde denominado Partido Revolucionario Institucional) para servir ao presidente Plutarco El\u00edas Calles. O PNM esparexeu as milicias dos xenerais revolucionarios.\nEn 1934 o presidente L\u00e1zaro C\u00e1rdenas del R\u00edo, que principou unha pol\u00edtica de transformaci\u00f3n do pa\u00eds, exiliou en Calles, o \u00faltimo xeneral con ambici\u00f3ns ditatoriais, conseguiu unir as diferentes tendencias no seo do PRI, nacionalizou a industria do pretr\u00f3leo, deu asilo aos refuxiados da guerra civil espa\u00f1ola e comezou a reforma agraria.\nO seu sucesor Manuel \u00c1vila Camacho procurou crear un clima m\u00e1is favorable para o capital internacional polo que reprimiu as folgas, perseguiu os disidentes, e deu volta atr\u00e1s na reforma agraria.\nA oposici\u00f3n pol\u00edtica medrou sobre todo dende o masacre de Tlatelolco de 1968 a econom\u00eda entrou en recesi\u00f3n na d\u00e9cada de 1970, o peso desvalorizouse. A crise de 1994 provocou un clima de axitaci\u00f3n pol\u00edtica e a aparici\u00f3n en Chiapas do Ex\u00e9rcito Zapatista, polo que o presidente Ernesto Zedillo quedou obigado a reformar a lei electoral e reducir o poder do PRI. Nas elecci\u00f3ns de 2000 venceu Vicente Fox Quesada, o candidato do Partido de Acci\u00f3n Nacional.\nPol\u00edtica.\nM\u00e9xico \u00e9 unha rep\u00fablica representativa, democr\u00e1tica e federal, composta por 31 estados libres e soberanos no que concirne o seu r\u00e9xime interno e un Distrito Federal, sede do Poder Executivo Federal, no cal se encontra a Cidade de M\u00e9xico.\nA constituci\u00f3n mexicana de 1917 criou unha rep\u00fablica federal con separaci\u00f3n de poderes entre ramos executivo, lexislativo e xudicial separados. Historicamente, o executivo \u00e9 o ramo dominante, co poder investido no presidente, que promulga e executa as leis emanadas do parlamento, o congreso federal, ou \"Congreso de la Uni\u00f3n\".\nO Congreso Nacional \u00e9 bicameral e composto por un Senado (\"C\u00e1mara de Senadores\") e unha C\u00e1mara de Deputados (\"C\u00e1mara de Diputados\"). A reelecci\u00f3n consecutiva est\u00e1 prohibida. Os senadores son electos para mandatos de 6 anos, e os deputados por 3 anos. Os ocupantes dos 128 lugares do Senado son escollidos a trav\u00e9s dunha mestura de elecci\u00f3n directa e de representaci\u00f3n proporcional. Na C\u00e1mara (baixa) dos Deputados, 300 dos 500 deputados son electos directamente en c\u00edrculos uninominais, e os restantes 200 lugares son electos a trav\u00e9s dunha forma modificada de representaci\u00f3n proporcional con base en cinco rexi\u00f3ns electorais. Estes 200 lugares foron criados para axudar os partidos m\u00e1is pequenos a ter acceso ao parlamento.\nXeograf\u00eda.\nLocalizado na parte suroeste do continente norteamericano e de forma aproximadamente triangular, M\u00e9xico est\u00e9ndese por m\u00e1is de 3 000 Km de noroeste a sueste. A s\u00faa longura var\u00eda entre m\u00e1is de 2 000\u00a0km no norte e menos de 220\u00a0km no istmo de Tehuantepec, no sur. O M\u00e9xico ten litorais en d\u00faas grandes masas de auga: o oc\u00e9ano Pac\u00edfico (co golfo de California entre o continente e maila pen\u00ednsula da Baixa California) a occidente e, a oriente, o golfo de M\u00e9xico e mailo mar Caribe, que conduce ao oc\u00e9ano Atl\u00e1ntico. Nos litorais at\u00f3panse planicies costeiras, ao paso que o M\u00e9xico central consiste de mesetas elevadas e monta\u00f1as escarpadas, inclu\u00edndo volc\u00e1ns, o m\u00e1is elevado dos cales \u00e9 o Pico de Orizaba, con 5610 m de altitude.\nO terreo e o clima var\u00edan dos desertos do norte \u00e1 fraga h\u00famida tropical no sur. Os principais r\u00edos mexicanos son o R\u00edo Bravo del Norte (tam\u00e9n co\u00f1ecido como R\u00edo Grande), o Grijalva, o Balsas e o Yaqui.\nEconom\u00eda.\nTurismo.\nO turismo en M\u00e9xico \u00e9 unha actividade econ\u00f3mica importante para o pa\u00eds e \u00e9 unha das maiores no mundo, colocada no oitavo lugar a nivel mundial de chegadas de turistas internacionais, co 21,4 mill\u00f3ns de visitantes en 2006, e o primeiro destino para turistas estranxeiros dentro de Am\u00e9rica Latina.\nDemograf\u00eda.\nM\u00e9xico \u00e9 o pa\u00eds m\u00e1is populoso de lingua espa\u00f1ola do mundo e o segundo pa\u00eds m\u00e1is populoso da Am\u00e9rica Latina, despois do Brasil. O pa\u00eds \u00e9 predominantemente cat\u00f3lico romano (89%), cun 6% de adhesi\u00f3n a varias f\u00e9s protestantes e os restantes 5% ou a adherir a relixi\u00f3ns m\u00e1is pequenas ou sen relixi\u00f3n.\nAs diferenzas entre as estimaci\u00f3ns oficiais e de organismos privados sobre o n\u00famero de estranxeiros vivindo en M\u00e9xico \u00e9 significativa. A cifra de estranxeiros residindo en M\u00e9xico \u00e9 de aproximadamente 1,000,000.00, dos cales a maior\u00eda (86.9%) prove\u00f1en dos Estados Unidos, Guatemala, Espa\u00f1a, O Salvador, Arxentina e Colombia (ag\u00e1s en Chiapas, onde a maior\u00eda dos inmigrantes son de Centroam\u00e9rica). As entidades federais co maior n\u00famero de inmigrantes estranxeiros son: Distrito Federal (12,1% de total de inmigrantes), Baixa California (11,4%), Xalisco (9,9%), Chihuahua (9%), Tamaulipas (7,3%), Chiapas (7.2%). M\u00e1is do 54% da poboaci\u00f3n inmigrante ten menos de 15 anos de idade, e o 9% m\u00e1is de cincuenta.\nCultura.\nA construci\u00f3n da cultura mexicana \u00e9 o resultado dun proceso hist\u00f3rico que incl\u00faen as relaci\u00f3ns de poder, os intercambios pac\u00edficas, a asimilaci\u00f3n de elementos culturais ex\u00f3xenos e reinterpretaci\u00f3ns de elementos culturais xa existentes. Como ocorre en todos os pa\u00edses de Am\u00e9rica Latina, cando o M\u00e9xico se tornou libre do dominio espa\u00f1ol, os seus habitantes non ti\u00f1an o que se d\u00e1 para chamar de identidade nacional. Quizais a \u00fanica cousa que a maior\u00eda dos mexicanos compart\u00edan no momento da independencia foi ter nado nun territorio de relixi\u00f3n cat\u00f3lica. Ademais, os lazos inter-rexionais e comunidade eran escasos e as identidades \u00e9tnicas estaban profundamente enraizadas.\nAsociado ao triunfo da Revoluci\u00f3n, novas formas de pensar sobre a identidade nacional. Un dos principais pensadores desta nova fase de reflexi\u00f3n sobre o que \u00e9 mexicano Jos\u00e9 Vasconcelos Calder\u00f3n. Para este avogado, o M\u00e9xico era unha especie de \"crisol\" onde todas as razas se unir. Na construci\u00f3n da cultura e da historia do pa\u00eds contribu\u00edron tanto os europeos como os ind\u00edxenas, africanos e os asi\u00e1ticos. Polo tanto, por definici\u00f3n foron os mexicanos mestizos, culturalmente. Vasconcelos chamou o mestizo da raza c\u00f3smica, no que converxen o mellor de todos os pobos do mundo. A s\u00faa influencia foi sentido inmediatamente en todo o pa\u00eds a trav\u00e9s do traballo da Secretar\u00eda de Educaci\u00f3n P\u00fablica. En 1920-1940, a educaci\u00f3n en M\u00e9xico, foi usada como un dos mecanismos polos que estender a tese de mestizos de M\u00e9xico.\nDeporte.\nDeportes tradicionais.\nAd\u00f3itase considerar a charrer\u00eda como o deporte nacional dos mexicanos. Este deporte derivou das tarefas dos caporais nas facendas gandeiras. A s\u00faa orixe data da \u00e9poca colonial, e atrib\u00faese a Maximiliano de Habsburgo a creaci\u00f3n do traxe de charro na s\u00faa forma definitiva.\nAlg\u00fans deportes te\u00f1en unha orixe nas culturas prehisp\u00e1nicas de Mesoam\u00e9rica. \u00c9 o caso da pelota tarasca, a pelota pur\u00e9pecha, a pelota mixteca de Oaxaca e o ulama de Sinaloa, todos eles vencellados co antigo xogo de pelota practicado polos pobos mesoamericanos. Este xogo de pelota dramatizaba o movemento dos astros no firmamento, e en teor\u00eda os seus descendentes actuais tam\u00e9n o fan; claro est\u00e1 que agora os equipos vencidos non son sacrificados \u00f3s deuses. En Chihuahua, os tarahumaras realizan carreiras rituais chamadas raraj\u00edpara e ariweta. A primeira \u00e9 para homes, e \u00e9 xogada en equipos que se relevan para completar un percorrido de varios quil\u00f3metros pola serra pateando unha pequena pelota. A segunda \u00e9 para mulleres, e elas deben facer o percorrido empurrando un aro.\nA\u00ednda que a Secretar\u00eda de Educaci\u00f3n P\u00fablica incl\u00fae o ensino da educaci\u00f3n f\u00edsica nas escolas \u00f3 seu cargo, como fan tam\u00e9n as instancias estatais encargadas da instruci\u00f3n, o deporte organizado non \u00e9 unha actividade com\u00fan entre o pobo. O m\u00e1is estendido \u00e9 o f\u00fatbol, a\u00ednda que no norte do pa\u00eds te\u00f1en maior presenza o baloncesto, o b\u00e9isbol e o s\u00f3fbol, tendo estes dous \u00faltimos moi boa aceptaci\u00f3n no sur do pa\u00eds. No sur da Cidade de M\u00e9xico, a pr\u00e1ctica afeccionada do front\u00f3n e a pelota vasca \u00e9 moi importante, e deu lustre \u00f3 deporte mexicano a nivel internacional. A patinaxe art\u00edstica sobre xeo e o h\u00f3ckey sobre xeo son deportes practicados pola xuventude mexicana acomodada, amosando un constante crecemento. Outros deportes que gozan de gran popularidade en M\u00e9xico son o voleibol, que \u00e9 practicado como un dos deportes b\u00e1sicos a nivel escolar, as\u00ed como o f\u00fatbol americano que se practica de xeito organizado en diversas ligas integrantes da ONEFA."}
{"id": "1620", "revid": "98629", "url": "https://gl.wikipedia.org/wiki?curid=1620", "title": "1158", "text": "Mortes.\nHistoria ano a ano"}
{"id": "1621", "revid": "75439", "url": "https://gl.wikipedia.org/wiki?curid=1621", "title": "1327", "text": "Outros.\nHistoria ano a ano"}
{"id": "1622", "revid": "5312", "url": "https://gl.wikipedia.org/wiki?curid=1622", "title": "1938", "text": "1938 (MCMXXXVIII) foi un ano com\u00fan comezado en s\u00e1bado segundo o calendario gregoriano. Foi designado como o Ano do Tigre segundo o Hor\u00f3scopo Chin\u00e9s.\nOutros.\nHistoria ano a ano"}
{"id": "1623", "revid": "98629", "url": "https://gl.wikipedia.org/wiki?curid=1623", "title": "Polonia", "text": "Polonia (), oficialmente Rep\u00fablica de Polonia (\"Rzeczpospolita Polska\"), \u00e9 un pa\u00eds da Europa central membro da Uni\u00f3n Europea (UE), cuxa capital e maior aglomeraci\u00f3n urbana \u00e9 a cidade de Varsovia. Polonia fai fronteira con Alema\u00f1a polo oeste; a Rep\u00fablica Checa e Eslovaquia polo sur; Ucra\u00edna, Belar\u00fas e Lituania polo leste; e o mar B\u00e1ltico e o enclave ruso de Kaliningrado polo norte. O pa\u00eds abrangue unha superficie de 312.696 km\u00b2 , facendo de Polonia o sexas\u00e9simo noveno pa\u00eds do mundo e o noveno de Europa. Polonia ten unha poboaci\u00f3n por riba dos 38 mill\u00f3ns de habitantes, o que o converte no trix\u00e9simo cuarto pa\u00eds m\u00e1is poboado do mundo e o oitavo de Europa. Polonia \u00e9 un Estado unitario dividido en 16 subdivisi\u00f3ns administrativas.\nO territorio polaco comprende na s\u00faa porci\u00f3n m\u00e1is grande ao norte parte da gran chaira europea e abarca ao sur territorio monta\u00f1oso dos Sudetes, os C\u00e1rpatos e a Serra da Santa Cruz. A s\u00faa capital e cidade m\u00e1is poboada \u00e9 Varsovia, a capital hist\u00f3rica de Mazovia, a\u00ednda que para moitos polacos, \u00e9 m\u00e1is importante a antiga capital, Cracovia, e Poznan, a capital antiga dos polacos, devanceiros de Polonia.\nO establecemento dun estado polaco \u00e9 a mi\u00fado identificado coa adopci\u00f3n do cristianismo polo gobernante Miecislao I, no ano 966, cando o pa\u00eds abrangu\u00eda unha superficie semellante \u00e1 actual. En 1025, Polonia converteuse nun reino e en 1569, cimentou unha asociaci\u00f3n co Gran Ducado de Lituania\u200e, trala sinatura da Uni\u00f3n de Lublin, formando a Rep\u00fablica das D\u00faas Naci\u00f3ns. A mancomunidade colapsou en 1795 produc\u00edndose a partici\u00f3n de Polonia entre Prusia, Rusia e Austria. Polonia recuperou novamente a s\u00faa independencia como a Segunda Rep\u00fablica Polaca en 1918, despois da primeira guerra mundial, mais volveuna perder trala segunda guerra mundial; ent\u00f3n foi ocupada pola Alema\u00f1a nazi e maila Uni\u00f3n Sovi\u00e9tica. Durante a segunda guerra mundial Polonia perdeu m\u00e1is de seis mill\u00f3ns dos seus cidad\u00e1ns. Emerxeu anos m\u00e1is tarde como a Rep\u00fablica Popular de Polonia dentro do Bloque do leste, baixo unha forte influencia sovi\u00e9tica.\nDurante as Revoluci\u00f3ns de 1989, o goberno comunista foi derrocado e Polonia converteuse constitucionalmente na \"Terceira Rep\u00fablica Polaca\". Polonia \u00e9 un estado unitario, constitu\u00eddo por 16 voivodinas (en polaco: \"wojew\u00f3dztwo\"). Polonia \u00e9 membro da Uni\u00f3n Europea, da OTAN e da Organizaci\u00f3n para a Cooperaci\u00f3n e o Desenvolvemento Econ\u00f3mico (OCDE).\nEtimolox\u00eda.\nA orixe do nome de Polonia e o xentilicio dos polacos incl\u00fae end\u00f3nimos (a maneira de se referiren a si mesmos e ao seu pa\u00eds) e ex\u00f3nimos (a forma en que outros pobos se refiren aos polacos e do seu pa\u00eds). Os end\u00f3nimos e a maior\u00eda dos ex\u00f3nimos dos polacos e de Polonia derivan do nome dos polanos, unha tribo eslava occidental.\nA orixe do nome \"Polanie\" en si \u00e9 incerto. Poder\u00eda derivar dalgunhas palabras polacas como \"pole\" (campo), xa que predominan as terras e outeiros baixos en toda esta vasta rexi\u00f3n, desde a costa b\u00e1ltica aos contrafortes dos montes C\u00e1rpatos. \"Inter Alpes Huniae et Oceanum est Polonia, sic dicta en eorum idiomate cuasi Campania\" \u00e9 a descrici\u00f3n por Gervasio de Tilbury na s\u00faa \"Otia Imperialia\" (\"Recreaci\u00f3n para o emperador\", 1211). Nalgunhas linguas, os ex\u00f3nimos para Polonia derivan doutro nome tribal, Lechitas (\"Lechici\").\nSegundo a regesta \"Dagome iudex\", datada do ano 991 d. C., faise menci\u00f3n das terras Civitas Schinesghe, que \u00e9 o nome co que se autodenominaban os habitantes desas terras (actual Polonia), que \u00e1 s\u00faa vez, \u00e9 como se chamaba daquela o Ducado de Polonia.\nHistoria.\nAntes do Reino Polaco.\nOs hom\u00ednidos parecen estar presentes na actual Polonia desde hai cincocentos mil anos. Os eslavos asent\u00e1ronse neste territorio desde hai 1500 anos e a historia de Polonia como estado case abarca un milenio. O territorio ocupado por Polonia variou enormemente durante a s\u00faa historia. No s\u00e9culo XVI, durante a Rep\u00fablica das D\u00faas Naci\u00f3ns, formaba a naci\u00f3n m\u00e1is grande de Europa, antes do crecemento do Imperio ruso. Desde ese momento non existiu unha estrutura polaca independente ata a recuperaci\u00f3n da independencia en 1918, e tras m\u00e1is dun s\u00e9culo de goberno por parte dos seus veci\u00f1os, pero as s\u00faas fronteiras foron alteradas novamente despois da segunda guerra mundial.\nReino de Polonia 1025-1569.\nNo s\u00e9culo X aparece Polonia como naci\u00f3n; gobern\u00e1rona unha serie de fortes l\u00edderes que converteron aos polacos ao cristianismo, creando un reino poderoso e integrando a Polonia na cultura europea. No s\u00e9culo XIII a fragmentaci\u00f3n interna determina a erosi\u00f3n da naci\u00f3n inicial, pero ao longo do s\u00e9culo consol\u00eddase a base do novo Estado dominante que estaba por chegar.\nA dinast\u00eda Jogalia (1385-1569) formou a Mancomunidade polaco-lituana, comezando co gran duque lituano Jogaila. En 1385 uniuse con Lituania tras a coroaci\u00f3n como rei de Jogaila.\nGrazas \u00e1 cooperaci\u00f3n de ambos os pa\u00edses, os ex\u00e9rcitos lituano e polaco venceron a Orde Teut\u00f3nica na batalla de Grunwald en 1410. Foi a maior batalla en chan europeo librada en todo o s\u00e9culo XV. A amizade foi beneficiosa para os polacos e lituanos, que desempe\u00f1aron o papel dominante nun dos imperios m\u00e1is importantes de Europa polo seguintes tres s\u00e9culos.\nRep\u00fablica das D\u00faas Naci\u00f3ns.\nO \"Nihil novi\", acta adoptada polo \"Sejm\" en 1505, transferiu m\u00e1is poder lexislativo ao Sejm que ao monarca. Este evento marcou o principio do per\u00edodo chamado a \u00abMancomunidade dos nobres\u00bb cando o estado era gobernado por \u00ablibres e iguais\u00bb, a \"szlachta\". A Uni\u00f3n de Lublin de 1569 estableceu a Mancomunidade polaco-lituana como un participante moi influente na pol\u00edtica e cultura europea.\nDurante as invasi\u00f3ns polacas a Rusia (1605-1618), debilitada polo Per\u00edodo Tumultuoso, as tropas da Mancomunidade tomaron Moscova do 27 de setembro de 1610 ao 4 de novembro de 1612, ata que foron expulsados polo alzamento patri\u00f3tico de Rusia.\nO poder da mancomunidade decaeu despois do dobre ataque de 1648. O primeiro foi a maior revolta cosaca, na que colaborou o Khanato de Crimea, nos territorios orientais de Kresy; os sublevados solicitaron a protecci\u00f3n do tsar fronte \u00e1s tropas da nobreza da Mancomunidade polaco-lituana.\nEn 1651, debido \u00e1 crecente ameaza dos seus aliados t\u00e1rtaros, o atam\u00e1n cosaco Khmelnytsky pediu ao tsar Alexis I de Rusia que incorporase Ucra\u00edna aos seus dominios, en calidade de ducado aut\u00f3nomo baixo a protecci\u00f3n rusa. Desta maneira a influencia rusa substitu\u00edu a polaca en 1654. A segunda ofensiva contra a mancomunidade foi a invasi\u00f3n sueca en 1655, na que participaron tam\u00e9n Transilvania e Brandeburgo, e que se co\u00f1ece como \u00abAvalancha\u00bb.\nNa segunda metade do s\u00e9culo XVII, a debilitada mancomunidade de Xo\u00e1n III Sobieski coligouse co emperador do Sacro Imperio Romano Xerm\u00e1nico, Leopoldo I de Habsburgo, e xuntos venceron o Imperio otom\u00e1n na batalla de Viena (1683), que marcou o final de douscentos cincuenta anos de conflitos entre a Europa cristi\u00e1 e o islam otom\u00e1n. Pola s\u00faa resistencia aos avances musulm\u00e1ns, ga\u00f1ou o nome de \"Antemurale Christianitatis\".\nDespois dos seguintes dezaseis anos de guerra cos otom\u00e1ns (1682-1699), estes tiveron que retirarse dos territorios ao norte do Danubio, que nunca volveron ocupar; a guerra acabou as\u00ed mesmo coa ameaza otom\u00e1 na Europa central.\nPartici\u00f3ns e ocupaci\u00f3n.\nNo s\u00e9culo XVIII a democracia dos nobres gradualmente declinou na desorganizaci\u00f3n, facendo \u00e1 vez unha poderosa mancomunidade, vulnerable \u00e1s influencias estranxeiras. Eventualmente todos quixeron unha parte de Polonia, e obtiv\u00e9rona, borrando Polonia do mapa en 1795. A idea de independencia polaca mant\u00edvose ata o s\u00e9culo XIX. A localizaci\u00f3n de Polonia no centro de Europa volveuse significativa nun per\u00edodo en que Prusia e a Rusia Imperial estaban intensamente involucradas nas rivalidades e alianzas europeas e os Estados modernos establec\u00edanse por completo no continente.\nDesde o ver\u00e1n de 1915, Alema\u00f1a e Austria-Hungr\u00eda ocuparan todos os territorios historicamente polacos, grazas \u00e1 eficacia da ofensiva de Gorlice-Tarn\u00f3w. Os alem\u00e1ns propuxeron a creaci\u00f3n dun reino polaco o 5 de novembro de 1916 e ese mesmo d\u00eda os emperadores Guillerme II de Alema\u00f1a e Francisco Xos\u00e9 I de Austria proclamaron o reino independente de Polonia. A elecci\u00f3n dun rei foi posposta, sempre consider\u00e1ndose como candidatos a membros da nobreza da Casa de Habsburgo. A independencia deste estado polaco ocupado militarmente era dubidosa, e o gobernador xeral alem\u00e1n, coronel xeral Hans Hartwig von Beseler, exerc\u00eda o poder de facto.\nSegunda Rep\u00fablica Polaca.\nCoa firma do armisticio de Compi\u00e8gne, o gobernador von Beseler cedeu o poder ao xeneral polaco J\u00f3zef Pi\u0142sudski o 11 de novembro de 1918. Esta transferencia de poder significou o restablecemento dun estado polaco realmente independente tras 123 anos de ocupaci\u00f3n estranxeira (1795-1918). Logo da sublevaci\u00f3n polaca en territorios de Alema\u00f1a (1918\u20131919), Polonia ga\u00f1ou m\u00e1is terreo. No Tratado de Versalles, reco\u00f1eceuse internacionalmente a independencia polaca, e a s\u00faa fronteira occidental foi definida, sendo a creaci\u00f3n dun corredor polaco unha das innovaci\u00f3ns m\u00e1is pol\u00e9micas. A\u00ednda que Polonia estivo en paz con Alema\u00f1a, a s\u00faa integridade territorial estaba lonxe de ser segura.\nEn efecto, algunhas rexi\u00f3ns poboadas por ucrainanos dentro de Austria-Hungr\u00eda declararon as s\u00faas intenci\u00f3ns de independizarse baixo o nome da Rep\u00fablica Nacional de Ucra\u00edna Occidental, en outubro de 1918. Tales rexi\u00f3ns inclu\u00edan a Galitzia, a Rutenia transcarp\u00e1tica e a Bucovina. A Rep\u00fablica Popular de Ucra\u00edna negociara secretamente eses territorios cos austro-h\u00fangaros desde febreiro do mesmo ano, a\u00ednda que finalmente non o conseguiu. A maior\u00eda polaca en Lviv, capital do novo estado, non desexaba formar parte dunha Ucra\u00edna occidental, e iniciaron un levantamento anti-ucra\u00edno. Este levantamento recibiu axi\u00f1a o apoio polaco, o que motivou que as d\u00faas rep\u00fablicas ucra\u00ednas se unisen en xaneiro de 1919 (v\u00e9xase guerra polaco-ucra\u00edna). Esta uni\u00f3n foi simb\u00f3lica, xa que non significou ningunha mellor\u00eda para a situaci\u00f3n militar dos ucra\u00ednos da Galitzia. Cara a xullo de 1919, os ex\u00e9rcitos ucra\u00ednos foron derrotados e os territorios de Ucra\u00edna occidental foron asimilados por Polonia. Tal anexi\u00f3n non ser\u00eda reco\u00f1ecida pola Sociedade de Naci\u00f3ns ata marzo de 1923.\nA Rep\u00fablica Popular Ucra\u00edna reco\u00f1eceu as ganancias polacas no oeste, a cambio de recibir apoio na Ofensiva de K\u00ediv, cuxo obxectivo era asegurar a creaci\u00f3n dun estado ucra\u00edno con fronteiras s\u00f3lidas ante os bolxeviques. O inicio da guerra polaco-sovi\u00e9tica non deu os resultados esperados: unha contraofensiva sovi\u00e9tica devolveu aos polacos \u00e1s s\u00faas fronteiras e a\u00ednda m\u00e1is al\u00f3. A inicios de agosto de 1920, unidades do Ex\u00e9rcito Vermello, comandadas polo comandante Mikhail Tukhachevsky, acheg\u00e1ronse a Varsovia, no que se consideraba o \u00faltimo paso da subxugaci\u00f3n de Polonia. O resultado da batalla de Varsovia deu un envorco sorprendente o 16 de agosto, cando tropas de reserva ao mando do xeneral J\u00f3zef Pi\u0142sudski contraatacaron, expulsando os sovi\u00e9ticos de Polonia. Unha segunda derrota importante na batalla do R\u00edo Niemen, motivou aos bolxeviques para propo\u00f1er un tratado de paz. Polonia, exhausta, aceptou definir unha nova fronteira logo dunha serie de curtas negociaci\u00f3ns. A nova fronteira foi plasmada na Paz de Riga. Durante a guerra, os territorios destinados para o estado ucra\u00edno foron dados a Polonia e \u00e1 recentemente establecida Ucra\u00edna sovi\u00e9tica.\nPolonia tam\u00e9n loitou en d\u00faas guerras curtas contra Checoslovaquia e Lituania, en 1919 e 1920 respectivamente, logrando un arranxo fronteirizo na primeira e anexionando a capital lituana Vilnius e o 20% do territorio na \u00faltima. Con Lituania mant\u00edvose en estado de guerra ata o inicio da segunda guerra mundial, cando miles de militares polacos pediron asilo en Lituania, escapando do ex\u00e9rcito nazi.\nA\u00ednda que a pol\u00edtica polaca durante o per\u00edodo de entreguerras estipulaba que a alianza militar con Francia obtida nos Tratados de Locarno era a mellor garant\u00eda contra Alema\u00f1a e a Uni\u00f3n Sovi\u00e9tica, isto non impediu que Polonia asinase pactos de non-agresi\u00f3n cos sovi\u00e9ticos en 1932. A\u00ednda que os bolxeviques ameazaron con romper o pacto se Polonia ocupaba territorios checoslovacos durante a Crise dos Sudetes; estas ameazas non se cumpriron, e Polonia anexionouse Zaolzie. Este pacto foi reafirmado en 1938.\nPolonia tam\u00e9n asinou un pacto de non-agresi\u00f3n coa Alema\u00f1a nazi en 1934. Logo de que os polacos se negasen a permitir que a Cidade Libre de Danzig fose devolta a Alema\u00f1a, Hitler anulou o pacto en abril de 1939.\nSegunda guerra mundial.\nO 1 de setembro de 1939, Alema\u00f1a invadiu Polonia. Dous d\u00edas despois, o Reino Unido e Francia declararon a guerra ao agresor, o que deu inicio \u00e1 segunda guerra mundial. O 17 de setembro, comezou a invasi\u00f3n sovi\u00e9tica de Polonia. O ex\u00e9rcito alem\u00e1n e o sovi\u00e9tico non se atacaron entre si e divid\u00edronse Polonia, como acordaran nunha cl\u00e1usula secreta asinada no pacto de non agresi\u00f3n Ribbentrop-Molotov.\nOs nazis executaron unha guerra l\u00f3strego moi efectiva, avanzando moi axi\u00f1a. Na conquista de Polonia, lanzaron bombardeos e ataques que devastaron a naci\u00f3n. Ante a resistencia, os alem\u00e1ns endureceron as s\u00faas ofensivas sobre as cidades, que destru\u00edron en parte e mataron miles de persoas. A comezos de outubro de 1939, Polonia rendeuse.\nNa Polonia ocupada, encerraron os xudeus dentro das cidades de Varsovia e Lodz. Neses guetos, o amontoamento, a fame e as enfermidades cobr\u00e1ronse miles de vidas. De entre eles seleccion\u00e1base as persoas para enviar por ferrocarril aos campos de exterminio, onde enviaban a poboaci\u00f3n xud\u00eda local e doutros pa\u00edses ocupados, ademais de xitanos e disidentes de Alema\u00f1a.\nO 19 de abril de 1943, ao mando de Mordecai Anilewicz, no gueto de Varsovia levantaronse en armas contra os nazis, que foi esmagado o 6 de maio. Case a totalidade da poboaci\u00f3n xud\u00eda polaca foi exterminada. \nEn agosto de 1944, comezou o alzamento de Varsovia, planificado polo Armia Krajowa ou \"Ex\u00e9rcito Territorial\", que representaba o goberno constitucional no exilio. Formaba parte da Operaci\u00f3n Tempestade, para liberar Polonia antes de que o fixese a Uni\u00f3n Sovi\u00e9tica. As tropas polacas sostiveron 63 d\u00edas o asedio alem\u00e1n, pero ante a falta de apoio aliado, foron superadas polas moito mellor equipadas tropas alem\u00e1s. O final da contenda saldouse con 250.000 civ\u00eds de Varsovia mortos, a maior\u00eda executados, e m\u00e1is do 85% dos edificios da cidade destru\u00eddos.\nAlema\u00f1a administrou o n\u00facleo dos territorios polacos baixo o seu control baixo a forma do Goberno Xeral, sendo anexadas a Alema\u00f1a as rexi\u00f3ns m\u00e1is occidentais. As forzas da Alema\u00f1a nazi foron forzadas a retirarse polo Ex\u00e9rcito Vermello e voluntarios polacos, cre\u00e1ndose na posguerra a Rep\u00fablica Popular de Polonia, Estado socialista sat\u00e9lite da Uni\u00f3n Sovi\u00e9tica. As s\u00faas fronteiras, establecidas na Conferencia de Potsdam, sufriron un cambio dr\u00e1stico, xa que a \u00abLi\u00f1a Curzon A\u00bb, establecida no oriente, desposu\u00edu Polonia de territorios que recuperou no oeste baixo a \u00abLi\u00f1a Oder-Neisse\u00bb, a expensas de Alema\u00f1a.\nA segunda guerra mundial causou en Polonia un trauma abafador. As s\u00faas cidades foron destru\u00eddas e o 20% da poboaci\u00f3n foi asasinada polos alem\u00e1ns ou morta polos ataques. Gran parte da identidade da naci\u00f3n foi ultraxada e o 80% dos edificios importantes reducidos a entullos. A reconstruci\u00f3n do pa\u00eds iniciouse durante a Guerra fr\u00eda, ata alcanzarse na d\u00e9cada de 1980.\nRep\u00fablica Popular de Polonia.\nAo final da segunda guerra mundial, a URSS quedou co territorio de Polonia ata a li\u00f1a Curzon e os territorios da cidade alem\u00e1 de K\u00f6nigsberg; en compensaci\u00f3n, acordouse no acordo de Potsdam que a fronteira oeste de Alema\u00f1a se desprazase a li\u00f1a Oder-Neisse, perdendo as\u00ed Alema\u00f1a o 25 % do seu territorio, co que finalmente Polonia s\u00f3 perdeu o 20 % da s\u00faa superficie restando o que lle quitou a URSS do que ga\u00f1ou de Alema\u00f1a.\nIsto xerou a sa\u00edda forzosa de varios mill\u00f3ns de polacos das s\u00faas terras, e de catorce mill\u00f3ns de alem\u00e1ns das s\u00faas, de entre os cales medio mill\u00f3n de alem\u00e1ns morreu durante a expulsi\u00f3n. De entre os que optaron por quedar, exerceuse sobre eles unha pol\u00edtica de represi\u00f3n, levando a cabo leis por exemplo que prohib\u00edan falar alem\u00e1n, recibindo multas por iso, debido a estas pol\u00edticas, a maior parte dos que decidiran quedar v\u00edronse obrigados a emigrar a Alema\u00f1a.\nTerceira Rep\u00fablica Polaca.\nA fins dos anos 1980 un movemento de oposici\u00f3n ao goberno, encabezado polo sindicato obreiro Solidarno\u015b\u0107 logrou po\u00f1er en xaque o r\u00e9xime comunista, apoiado polas potencias occidentais e a Igrexa cat\u00f3lica, que logrou influ\u00edr no proceso, a trav\u00e9s dos seus l\u00edderes, para afianzar a restauraci\u00f3n das liberdades democr\u00e1ticas, as\u00ed como o capitalismo e o libre mercado como bases do sistema econ\u00f3mico (xa iniciada a trav\u00e9s de reformas liberalizadoras pola anterior administraci\u00f3n) baixo un r\u00e9xime multipartidista electoral parlamentario- Isto deu lugar ao moderno Estado polaco, que cambiou o seu nome oficial para Rep\u00fablica de Polonia. Polonia ingresou na Uni\u00f3n Europea en 2004.\nXeograf\u00eda.\nO territorio de Polonia est\u00e9ndese a trav\u00e9s de varias rexi\u00f3ns xeogr\u00e1ficas, entre as latitudes 49\u00b0 e 55\u00b0 N e as lonxitudes 14\u00b0 e 25\u00b0 E. Ao noroeste at\u00f3pase a costa do mar B\u00e1ltico, que se estende desde a ba\u00eda de Pomerania ao golfo de Gdansk. Esta costa est\u00e1 marcada por varias albufeiras, lagos costeiros (antigas ba\u00edas que foron illadas do mar), e dunas. A li\u00f1a de costa, en gran parte recta, interr\u00f3mpese pola lagoa de Szczecin, a ba\u00eda de Puck, e a lagoa do V\u00edstula. O centro e boa parte do norte est\u00e9ndense dentro da chaira nordeuropea.\nSobresa\u00edndo por encima destas terras baixas, \u00e9 unha rexi\u00f3n xeogr\u00e1fica que comprende os catro distritos monta\u00f1osos de morena e lagos de morena represados formados durante e despois da idade de xeo do Plistoceno. Estes distritos son o lago de Pomerania, o Gran polaco, o Casubia e o Distrito dos lagos de Masuria. O Distrito dos lagos de Masuria \u00e9 a maior dos catro e cobre gran parte do nord\u00e9s de Polonia. Os distritos do lago forman parte da cordilleira do B\u00e1ltico, unha serie de cintas de morena ao longo da beira sur do mar B\u00e1ltico.\nAo sur das terras baixas do norte de Europa at\u00f3panse as rexi\u00f3ns de Silesia e Mazovia, que se caracteriza por vales e r\u00edos. M\u00e1is ao sur at\u00f3pase a rexi\u00f3n da monta\u00f1a de Polonia, inclu\u00edndo a rexi\u00f3n dos Sudetes, a meseta de Cracovia-Czestochowa, a serra de Santa Cruz, e os montes C\u00e1rpatos, inclu\u00edndo as monta\u00f1as de Besquides. A parte m\u00e1is alta dos C\u00e1rpatos son os montes Tatras, ao longo da fronteira sur de Polonia.\nXeolox\u00eda.\nA estrutura xeol\u00f3xica de Polonia foi formada pola colisi\u00f3n continental de Europa e \u00c1frica nos \u00faltimos 60 mill\u00f3ns de anos, polas glaciaci\u00f3ns cuarterianas do norte de Europa. Ambos os procesos conformar\u00f3n a rexi\u00f3n dos Sudetes e os montes C\u00e1rpatos. A paisaxe morena do norte de Polonia cont\u00e9n chans compostos principalmente por area ou loam, mentres que os vales dos r\u00edos do sur a mi\u00fado conte\u00f1en loess. A meseta de Cracovia- Czestochowa, os montes Pieninos e os montes Tatras occidentais consisten en pedra calcaria, mentres que o Alto Tatra, as monta\u00f1as Besquides e as monta\u00f1as dos Xigantes comp\u00f3\u00f1ense principalmente de granito e basalto. A meseta de Cracovia-Czestochowa \u00e9 unha das m\u00e1is antigas cadeas monta\u00f1osas da terra.\nPolonia conta con 70 monta\u00f1as de m\u00e1is de 2000 m de altitude, todas nos montes Tatras. O Tatra polaco, que consiste nos Altos Tatras e os Tatras Occidentais, \u00e9 o grupo da monta\u00f1a m\u00e1is alta de Polonia e de toda a cordilleira dos C\u00e1rpatos. Nos Altos Tatras at\u00f3pase o punto m\u00e1is alto de Polonia, o noroeste do pico Rysy, de 2499 m. Aos seus p\u00e9s at\u00f3pase o lago Negro, ao p\u00e9 do monte Rysy e Morskie Oko (Ollo Mari\u00f1o).\nO segundo grupo de monta\u00f1as m\u00e1is alto do pa\u00eds son as monta\u00f1as Besquides, cuxo pico m\u00e1is alto \u00e9 o Babia G\u00f3ra, a 1725 m. Os seguintes grupos de monta\u00f1as m\u00e1is altas at\u00f3panse nas monta\u00f1as dos Xigantes, nos Sudetes, cuxo punto m\u00e1is alto \u00e9 o Sn\u011b\u017eka, a 1602 m; e as monta\u00f1as de Kr\u00e1lick\u00fd Sn\u011b\u017en\u00edk, cuxo punto m\u00e1is alto \u00e9 Snieznik, a 1425 m.\nOutros cumios notables incl\u00faen as monta\u00f1as da Mesa, que se destacan polas s\u00faas interesantes formaci\u00f3ns rochosas, as monta\u00f1as Bieszczady no extremo sueste do pa\u00eds e nas que se atopa o pico m\u00e1is alto de Polonia o Tarnica de 1346 metros, as monta\u00f1as Gorce no parque nacional Gorce, cuxo punto m\u00e1is alto \u00e9 o Turbacz de 1310 metros, as monta\u00f1as Pieninos no Parque Nacional dos Pieninos, cuxo punto m\u00e1is alto \u00e9 o Vysok\u00e9 Skalky de 1050 metros e as monta\u00f1as \u015awi\u0119tokrzyskie no parque nacional \u015awi\u0119tokrzyski, que te\u00f1en dous picos igualmente altos: o \u0141ysica de 612 metros e o \u0141ysa G\u00f3ra en 593 metros. Por outra banda, o punto m\u00e1is baixo en Polonia \u2014a 2 metros baixo o nivel do mar\u2014 sit\u00faase na vila de Raczki Elbl\u0105skie, preto da cidade Elbl\u0105g, no delta do r\u00edo V\u00edstula.\nO \u00fanico deserto situado en Polonia est\u00e9ndese sobre a Conca de D\u0105browa (situada preto da cidade de D\u0105browa G\u00f3rnicza). Ch\u00e1mase o deserto de B\u0142\u0119d\u00f3w, situado no Voivodato de Silesia no sur de Polonia. Ten unha superficie total de 32 quil\u00f3metros cadrados. \u00c9 un do \u00fanicos cinco desertos naturais en Europa. Tam\u00e9n \u00e9 o deserto m\u00e1is caloroso desas latitudes. O deserto de B\u0142\u0119d\u00f3w xurdiu hai miles de anos por un glaciar que se derreteu. A estrutura xeol\u00f3xica espec\u00edfica foi de grande importancia. O espesor medio da capa de area \u00e9 duns 40 metros, cun m\u00e1ximo de 70 metros.\nA actividade do mar B\u00e1ltico no parque nacional de S\u0142owi\u0144ski creou dunas de area, que co transcurso do tempo separaron a ba\u00eda do mar creando dous lagos. Ao levaren as ondas e o vento a area para as dunas, estas m\u00f3vense lentamente a unha velocidade de 3 a 10 metros por ano. Algunhas dunas son bastante altas (ata 30 metros). O pico m\u00e1is alto do parque (Rowokol de 115 metros) \u00e9 tam\u00e9n un excelente punto. As \u00e1reas ao redor das cidades de Szczecin, \u015awinouj\u015bcie e Gda\u0144sk e Elbl\u0105g foron formadas polos r\u00edos Oder e V\u00edstula.\nClima.\nO clima \u00e9 maiormente temperado en todo o pa\u00eds. O clima \u00e9 oce\u00e1nico no norte e oeste, e gradualmente v\u00f3lvese m\u00e1is c\u00e1lido e continental cara ao sur e o leste. Os ver\u00e1ns son xeralmente c\u00e1lidos, con temperaturas medias entre 18 e 30\u00a0\u00b0C en funci\u00f3n dunha rexi\u00f3n. Os invernos son fr\u00edos, con temperaturas media de 3\u00a0\u00b0C no noroeste e -6\u00a0\u00b0C no nord\u00e9s. As precipitaci\u00f3ns son frecuentes durante todo o ano, a\u00ednda que, sobre todo no leste; no inverno \u00e9 m\u00e1is seco que no ver\u00e1n.\nA rexi\u00f3n m\u00e1is c\u00e1lida en Polonia \u00e9 a da Baixa Silesia situado no suroeste de Polonia, onde as temperaturas no ver\u00e1n media entre 24 e 32\u00a0\u00b0C, pero pode chegar de 34 a 39\u00a0\u00b0C nalg\u00fans d\u00edas de xullo e agosto. As cidades m\u00e1is c\u00e1lidas de Polonia son Tarn\u00f3w e Cracovia, ambas as situadas no Voivodato da Pequena Polonia. As temperaturas medias en Cracovia son 20\u00a0\u00b0C no ver\u00e1n e 0\u00a0\u00b0C no inverno. Tarn\u00f3w ten o ver\u00e1n m\u00e1is longo de toda Polonia, de 115 d\u00edas, a partir de mediados de maio a mediados de setembro. A rexi\u00f3n m\u00e1is fr\u00eda de Polonia at\u00f3pase no nord\u00e9s no Voivodato de Podlaquia, preto da fronteira con Belar\u00fas e Lituania. A cidade m\u00e1is fr\u00eda \u00e9 Suwa\u0142ki. O clima vese afectado polas frontes fr\u00edas que ve\u00f1en de Escandinavia e Siberia. A temperatura media no inverno en Podlaquia oscila -4\u00a0\u00b0C -15\u00a0\u00b0C.\nHidrograf\u00eda.\nOs r\u00edos m\u00e1is longos son o V\u00edstula, con 1047 quil\u00f3metros de longo; o Oder con 854 quil\u00f3metros de longo e que forma parte da fronteira occidental de Polonia; o seu afluente, o Varta con 808 quil\u00f3metros de longo; e o Bug Occidental, un afluente do V\u00edstula, de 772 quil\u00f3metros de longo. O V\u00edstula e o Oder desembocan no mar B\u00e1ltico, do mesmo xeito que numerosos r\u00edos menores en Pomerania.\nOs r\u00edos \u0141yna e Angrapa fl\u00faen a trav\u00e9s do r\u00edo Pregolya ata o mar B\u00e1ltico, mentres que o Czarna Ha\u0144cza desemboca no mar B\u00e1ltico a trav\u00e9s do r\u00edo Niemen. A\u00ednda que a gran maior\u00eda dos r\u00edos de Polonia desembocan no mar B\u00e1ltico, as monta\u00f1as Beskidy de Polonia son a orixe dalg\u00fans dos afluentes superiores do r\u00edo Orava, que fl\u00faen a trav\u00e9s do V\u00e1h e o Danubio ao mar Negro. As monta\u00f1as Beskidy orientais son tam\u00e9n a fonte dalg\u00fans arroios que desembocan a trav\u00e9s do Dnister ata o mar Negro.\nOs r\u00edos de Polonia utiliz\u00e1ronse desde tempos remotos para a navegaci\u00f3n. Os viquingos, por exemplo, viaxaron polo V\u00edstula e o Oder nos seus \"drakkar\". Na Idade Media e nos tempos modernos, cando a Mancomunidade de Polonia-Lituania era o celeiro de Europa; os env\u00edos de gran e outros produtos agr\u00edcolas, traslad\u00e1banse polo V\u00edstula cara a Gda\u0144sk e de al\u00ed a outras partes de Europa onde adquiriron grande importancia.\nCon case dez mil corpos de auga pechados que cobren m\u00e1is de 1 hect\u00e1rea (2.47 acres) cada un, Polonia ten unha das cifras m\u00e1is altas de lagos do mundo. En Europa, s\u00f3 Finlandia ten unha maior densidade de lagos. Os lagos m\u00e1is grandes, cobren m\u00e1is de 100 quil\u00f3metros cadrados. Son o lago \u015aniardwy e lago Mamry en Masuria, e o lago \u0141ebsko e o lago Drawsko en Pomerania.\nAdemais dos distritos do norte (en Masuria, Pomerania, Kashubia, Lubusz, e Gran Polonia), tam\u00e9n hai un gran n\u00famero de lagos de monta\u00f1a nos montes Tatras, dos cales o Morskie Oko \u00e9 o maior. O lago coa maior profundidade, de m\u00e1is de 100 metros, \u00e9 o lago Ha\u0144cza, ao leste de Masuria no Voivodato de Podlaquia.\nEntre os primeiros lagos cuxas costas foron poboadas, foron as da Gran Polonia. Os palafitos de Biskupin foron ocupados por m\u00e1is dun milleiro de habitantes, e foron fundados antes do s\u00e9culo VII a. C. pola xente da cultura lusaciana.\nOs lagos sempre desempe\u00f1aron un papel importante na historia de Polonia e seguen sendo de grande importancia para a sociedade polaca moderna. Os antepasados dos polacos de hoxe, os \" polanos\", constru\u00edron as s\u00faas primeiras fortalezas nas illas destes lagos. O lendario pr\u00edncipe Popiel gobernou en Kruszwica desde unha torre erixida no lago Gop\u0142ou. O primeiro gobernante historicamente documentado de Polonia, o duque Miecislao I, ti\u00f1a o seu palacio nunha illa no r\u00edo Varta en Poznan. Hoxe en d\u00eda os lagos polacos proporcionan un lugar para a pr\u00e1ctica de deportes acu\u00e1ticos como a navegaci\u00f3n de recreo ou deportiva e o windsurf.\nA costa b\u00e1ltica de Polonia \u00e9 de aproximadamente 528 quil\u00f3metros de longo e est\u00e9ndese desde \u015awinouj\u015bcie nas illas de Usedom e Wolin no oeste de Krynica Morska na Barra do V\u00edstula ao leste. Na s\u00faa maior parte, Polonia ten unha costa suave, conformada polo movemento continuo da area polas correntes e ventos. Esta continua erosi\u00f3n e deposici\u00f3n formou cant\u00eds, dunas e barras, moitas das cales acabaron creando lagoas, como o lago \u0141ebsko no Parque nacional de S\u0142owi\u0144esqu\u00ed.\nAntes do final da segunda guerra mundial e a posterior modificaci\u00f3n das fronteiras nacionais, Polonia ti\u00f1a s\u00f3 unha pequena li\u00f1a de costa; esta atop\u00e1base ao final do \"Corredor polaco\", o territorio polaco reco\u00f1ecido internacionalmente, que daba o acceso do pa\u00eds ao mar. Despois da segunda guerra mundial, o novo trazado das fronteiras de Polonia e o consecuente 'cambio' das fronteiras do pa\u00eds resultaron nunha considerable incremento da lonxitude costeira. Debido a importancia deste evento, e a importancia da mesma para o futuro de Polonia como naci\u00f3n industrializada, co\u00f1\u00e9cese como \u00e1s Vodas de Polonia co Mar de 1945.\nAs barras litorais m\u00e1is grandes son as da Pen\u00ednsula de Hel e a Barra do V\u00edstula. A illa m\u00e1is grande de Polonia \u00e9 a illa de Wolin. Os maiores portos mari\u00f1os son os de Szczecin, \u015awinouj\u015bcie, Gda\u0144sk, Gdynia, Police e Ko\u0142obrzeg. Os principais centros tur\u00edsticos costeiros son \u015awinouj\u015bcie, Ko\u0142obrzeg, Sopot, W\u0142adys\u0142awowo e a pen\u00ednsula de Hel.\nUsos do chan.\nPolonia \u00e9 o cuarto pa\u00eds m\u00e1is boscoso de Europa. Os bosques cobren aproximadamente o 30,5% da superficie terrestre de Polonia sobre a base de normas internacionais, e a s\u00faa porcentaxe global segue aumentando. Os bosques de Polonia son administrados polo programa nacional de reforestaci\u00f3n (KPZL), co obxectivo dun aumento da cuberta forestal para as\u00ed alcanzar o 33% no ano 2050. A riqueza dos bosques de Polonia \u00e9 m\u00e1is de d\u00faas veces superior \u00e1 media europea (con Alema\u00f1a e Francia na parte superior), que cont\u00e9n 2.304 mill\u00f3ns de metros c\u00fabicos de \u00e1rbores. O complexo forestal m\u00e1is grande de Polonia \u00e9 a \u00e1rea salvaxe da Baixa Silesia.\nM\u00e1is de 1% do territorio de Polonia, 3.145 quil\u00f3metros cadrados, est\u00e1 protexido dentro de 23 parques nacionais. Outros tres parques nacionais prox\u00e9ctanse para Masuria, a meseta de Cracovia-Czestochowa, e as monta\u00f1as Beskidy. Ademais, as zonas h\u00famidas ao longo de lagos e r\u00edos no centro de Polonia est\u00e1n legalmente protexidas, como son as zonas costeiras no norte. Hai m\u00e1is de 120 \u00e1reas designadas como parques naturais, xunto con numerosas reservas naturais e outras \u00e1reas protexidas (por exemplo, a Rede Natura 2000).\nHoxe en d\u00eda Polonia \u00e9 un pa\u00eds con perspectivas agr\u00edcolas favorables, e m\u00e1is de dous mill\u00f3ns de granxas privadas. \u00c9 o principal produtor europeo de patacas e centeo (o segundo maior no mundo para o ano 1989), o maior produtor do mundo de triticale, e un dos produtores m\u00e1is importantes da cebada, avea, remolacha, cogombro, li\u00f1o e froitas. \u00c9 o cuarto maior provedor da Uni\u00f3n Europea de carne de porco, despois de Alema\u00f1a, Espa\u00f1a e Francia. Por outra banda, o goberno segue debatendo unha nova reforma agraria e a procura da opci\u00f3n da poxa de grandes extensi\u00f3ns de terras agr\u00edcolas de propiedade estatal.\nBiodiversidade.\nFitoxeogr\u00e1ficamente, Polonia pertence \u00e1 provincia de Europa central, da Rexi\u00f3n Circumboreal dentro do reino boreal. Segundo o Fondo Mundial para a Natureza, o territorio de Polonia pertence a tres ecorrexi\u00f3ns pale\u00e1rticas de bosque continental, de folla ancha, t\u00e9pedo e bosque mixto, que abarca a Europa central e do norte, as\u00ed como a dos C\u00e1rpatos.\nMoitos animais que se extinguiron noutras partes de Europa a\u00ednda sobreviven en Polonia, como o bisonte europeo no antigo bosque de Bia\u0142owie\u017ca e Podlaquia. Outros destas especies incl\u00faen o oso pardo no bosque de Bia\u0142owie\u017ca, nos montes Tatra e nas monta\u00f1as Beskidy, o lobo gris e o lince eurasi\u00e1tico en varios bosques, o alce no norte do pa\u00eds, e o castor en Masuria, Pomerania, e Podlaquia.\nNos bosques, tam\u00e9n se atopan animais de caza, como o cervo, o corzo e o xabaril. No leste de Polonia hai unha serie de bosques antigos, como o de Bia\u0142owie\u017ca. Tam\u00e9n hai grandes zonas boscosas nas monta\u00f1as de Masuria, Pomerania, Lebus e Baixa Silesia.\nPolonia acolle a zona de anidamento m\u00e1is importante para unha variedade de aves migratorias europeas. De todas as aves migratorias que chegan a Europa no ver\u00e1n, unha cuarta parte da poboaci\u00f3n mundial da cego\u00f1as brancas (40.000 parellas reprodutoras) ani\u00f1an en Polonia, especialmente nos distritos do lago e as zonas h\u00famidas ao longo do Biebrza, o Narew e o Warta, que forman parte das reservas naturais ou parques nacionais.\nEconom\u00eda.\n\"V\u00e9xase: Econom\u00eda de Polonia.\"\nGoberno.\nPolonia \u00e9 unha democracia, cun presidente como xefe de estado, cuxa constituci\u00f3n data de 1997. A estrutura do goberno c\u00e9ntrase no gabinete de ministros encabezado polo primeiro ministro. O presidente nomea o Consello de ministros segundo as propostas do primeiro ministro, representante da coalici\u00f3n maioritaria do Sejm. O presidente el\u00edxese por voto popular cada cinco anos. O actual presidente \u00e9 Andrzej Duda e o primeiro ministro \u00e9 Donald Tusk.\nOs votantes polacos elixen un Parlamento bicameral que consta dunha c\u00e1mara baixa de 460 (Sejm) e unha c\u00e1mara alta de 100 membros (Senat). O Sejm el\u00edxese baixo unha representaci\u00f3n proporcional segundo o m\u00e9todo D'Hondt, m\u00e9todo semellante ao empregado en moitos sistemas pol\u00edticos parlamentarios. O Senat, por\u00e9n, el\u00edxese baixo un raro m\u00e9todo de escrutinio maioritario plurinominal onde os candidatos con maior apoio son elixidos por cada circunscrici\u00f3n.\nCoa excepci\u00f3n dos partidos que representan as minor\u00edas \u00e9tnicas, s\u00f3 os candidatos dos partidos pol\u00edticos cun 5% do voto nacional poden obter representaci\u00f3n no Sejm. Nas sesi\u00f3ns conxuntas, os membros do Sejm e do Senat forman a Asemblea Nacional (\"Zgromadzenie Narodowe\"). A Asemblea Nacional re\u00fanese en tres ocasi\u00f3ns: cando o novo presidente xura o cargo; cando se presenta unha imputaci\u00f3n ao presidente no Tribunal do Estado (\"Trybuna\u0142 Stanu\"); e cando se declara a incapacidade do presidente para exercer os seus deberes por motivos de sa\u00fade. At\u00e9 o de agora tan s\u00f3 se produciu o primeiro caso.\nO poder xudicial xoga un papel importante na toma de decisi\u00f3ns. As s\u00faas maiores instituci\u00f3ns incl\u00faen a Corte Suprema (\"S\u0105d Najwy\u017cszy\"); a Corte Suprema administrativa (\"Naczelny S\u0105d Administracyjny\"); o Tribunal Constitucional (\"Trybuna\u0142 Konstytucyjny\"); e o Tribunal Estatal (\"Trybuna\u0142 Stanu\"). Coa aprobaci\u00f3n do Senat, o Sejm nomea ao valedor do pobo ou inspector para a protecci\u00f3n dos dereitos civ\u00eds (\"Rzecznik Praw Obywatelskich\") por un per\u00edodo de cinco anos. O valedor do pobo ten o deber de garantir a observaci\u00f3n e implementaci\u00f3n dos dereitos e liberdades dos cidad\u00e1ns polacos e residentes, da Lei e dos principios da vida comunitaria e a xustiza social.\nDivisi\u00f3ns administrativas.\nOs actuais voivodatos ou voivod\u00edas (provincias) est\u00e1n baseados principalmente nas rexi\u00f3ns hist\u00f3ricas do pa\u00eds, mentres que aqueles que se formaron nas d\u00faas d\u00e9cadas anteriores a 1998 cre\u00e1ronse e nome\u00e1ronse a partir de cidades. Os voivodatos creados te\u00f1en unha superficie que vai dende os 10.000 km\u00b2 at\u00e9 os 35.000 km\u00b2. A autoridade administrativa a nivel do voivodato comp\u00e1rtese entre o voivoda (governor elixido polo goberno), unha asemblea rexional electa (\"sejmik\") e un executivo elixido pola asemblea.\nOs voivodatos subdiv\u00eddense en \"powiats\" (condados ou comarcas), e estes en \"gminas\" (concellos). As cidades principais adoitan ter o status de \"gmina\" e \"powiat\" \u00e1 vez. Actualmente Polonia div\u00eddese en 16 voivodeships, 379 powiats (inclu\u00edndo 65 cidades co status de \"powiat\"), e 2.478 \"gminas\".\nCultura.\nA lingua oficial da Rep\u00fablica de Polonia \u00e9 o polaco. Existen minor\u00edas que falan linguas oficiais nos pa\u00edses veci\u00f1os: ucra\u00ednos, belarusos, lituanos, checos, eslovacos e alem\u00e1ns. C\u00f3mpre destacar unha lingua eslava aut\u00f3ctona e minorizada, o caxubio. En 2005, aprobouse a Lei de Minor\u00edas \u00c9tnicas e Linguas Rexionais que reco\u00f1ece a certos concellos con minor\u00edas ling\u00fc\u00edsticas significativas o dereito a establecer unha segunda lingua auxiliar que se pode utilizar xunto co polaco en contextos oficiais. Ata 2008 son 20 os concellos que estableceron esa segunda lingua: 16 o alem\u00e1n, 2 caxubio, 1 lituano e 1 belaruso."}
{"id": "1624", "revid": "89787", "url": "https://gl.wikipedia.org/wiki?curid=1624", "title": "Galicia (Europa Central)", "text": "Galicia\"\" ou Galitzia (en alem\u00e1n: \"Galizien\", en polaco: \"Galicja\", en ucra\u00edno: \u0413\u0430\u043b\u0438\u0447\u0438\u043d\u0430 \"Halychyna\", en checo e eslovaco: \"Hali\u010d\"; en h\u00fangaro: \"Gal\u00edcia / Kaliz / G\u00e1csorsz\u00e1g / Halics\"; en roman\u00e9s: \"Gali\u021bia / Halici\"; en ruso: \u0413\u0430\u043b\u0438\u0446\u0438\u044f / \u0413\u0430\u043b\u0438\u0447\u0438\u043d\u0430, \"Galitsiya / Galichina\"; en ruteno: \u0413\u0430\u043b\u0438\u0447\u0438\u043d\u0430, \"Halychyna\"; en yiddish: \u05d2\u05d0\u05b7\u05dc\u05d9\u05e6\u05d9\u05e2 \"Galitsie\") \u00e9 unha rexi\u00f3n hist\u00f3rica do leste de Europa, que antigamente foi un pequeno principado e cuxo territorio na actualidade se divide entre Polonia e Ucra\u00edna.\nHai unha considerable superposici\u00f3n entre Galicia e o suroeste de Rutenia, especialmente referida a unha rexi\u00f3n transfronteiriza centrada no \u00f3blast de Zakarpattia, a rexi\u00f3n transcarp\u00e1tica da Ucra\u00edna actual, que est\u00e1 habitada por diversas nacionalidades, inclu\u00edndo a minor\u00eda rusina. Neste sentido moderno, Rutenia est\u00e9ndese \u00e1 Ucra\u00edna occidental, sueste de Polonia e Eslovaquia\nGalicia foi, durante moitos s\u00e9culos, unha rexi\u00f3n tap\u00f3n, unha zona de paso e un cruzamento de culturas, entre o imperio dos Habsburgo e o Imperio ruso, entre a Igrexa cat\u00f3lica e a Igrexa ortodoxa. Por iso, a rexi\u00f3n pos\u00fae unha rica historia multicultural, marcada durante s\u00e9culos por, entre outros, os xudeus e os armenios.\nO s\u00e9culo XX foi o m\u00e1is tr\u00e1xico dos per\u00edodos da historia de Galicia, teatro dos enfrontamentos durante a primeira guerra mundial e v\u00edtima das atrocidades cometidas polos nazis na segunda.\nNome.\nO nome da rexi\u00f3n d\u00e9bese ao da antiga cidade medieval de H\u00e1lych, hist\u00f3rica cidade \u00e1 beira do r\u00edo Dni\u00e9ster no oeste de Ucra\u00edna.\nO nome Galicia foi mencionado por primeira vez en cr\u00f3nicas hist\u00f3ricas h\u00fangaras do ano 1206, que se refer\u00eda \u00e1 rexi\u00f3n como \"Galici\u00e6\". \nO nome ucra\u00edno de \u0413\u0430\u043b\u0438\u0447, \"H\u00e1lych\", en ruso \u0413\u0430\u043b\u0438\u0447, \"Galich\", en polaco \"Halicz\", en alem\u00e1n \"Halytsch\", en lituano \"Haly\u010das\" e \"Galic\" en lat\u00edn, prov\u00e9n dos Khwalis ou Kaliz que ocuparon a rexi\u00f3n desde a \u00e9poca dos maxiares, que tam\u00e9n foron chamados \"Khalisioi\" en grego e \"Khvalis\" (\u0425\u0432\u0430\u043b\u0456\u0441) en ucra\u00edno.\nAlg\u00fans historiadores especularon que o nome ti\u00f1a que ver cun grupo de persoas de orixe celta que pod\u00edan estar cerca e que se relacionan con moitos top\u00f3nimos similares de Europa e Asia menor, como a antiga Gallia ou os galos (a Francia moderna, B\u00e9lxica e Italia do norte, e os seus habitantes, respectivamente), Galacia (na Turqu\u00eda moderna), Galicia, na pen\u00ednsula Ib\u00e9rica e a romanesa Gala\u021bi.\nOutros afirman que o nome ten orixe eslava, de \"halytsa\" (\"galitsa\"), que significa \"un outeiro espido (sen bosques)\", ou de \"h\u00e1lych\" (\"galyk\"), que significa \"gralla cereixeira\". A gralla utilizouse no escudo da cidade e m\u00e1is adiante tam\u00e9n no escudo de Galicia.\nEste nome, por\u00e9n, \u00e9 anterior ao uso dos escudos de armas, polo que pode ser unha etimolox\u00eda popular.\nXeograf\u00eda.\nAntes da primeira guerra mundial, a rexi\u00f3n ti\u00f1a unha superficie duns 78 000\u00a0km, e pertenc\u00eda ao Imperio austroh\u00fangaro dos Habsburgo.\nO territorio de Galicia abrangue as monta\u00f1as m\u00e1is setentrionais dos C\u00e1rpatos, entre eles o pico Hoverla, o cumio m\u00e1is alto de Ucra\u00edna, con 2.060 m2 de altitude, e parte da cunca dos r\u00edos Dnister, San e Bug Occidental.\n\u00c1 Galicia polaca (Galicia occidental) pertencen: \nMentres que a Galicia oriental ucra\u00edna comprende:\nHistoria.\nAntig\u00fcidade.\nA rexi\u00f3n estaba habitada por tribos xermano-celtas como os \"Lugii\" (que comprend\u00edan tam\u00e9n aos \"Arii\", os \"Elveconi\", os \"Naharvali\", os \"Manimii\" e os \"Eisii\"), asociados \u00e1 cultura de Przeworsk na \u00e9poca de Tolomeo que os menciona na s\u00faa \"Geographia\", a rexi\u00f3n tam\u00e9n foi poboada polos v\u00e1ndalos (dos que os silingos eran probablemente parentes dos \"Elisii\") e os godos antes da ca\u00edda do Imperio romano.\nIdade Media.\nA mediados do s\u00e9culo VI, os eslavos substitu\u00edron \u00e1s tribos xerm\u00e1nicas e celtas. Trat\u00e1base da tribo dos croatas brancos, aliados no s\u00e9culo IX a Moravia e no s\u00e9culo X a Bohemia. Os reis de Polonia e os pr\u00edncipes da Rus de K\u00ediv disputaron Galicia no s\u00e9culo XI.\nEn 1084 xurdiron principados independentes en Przemy\u015bl, Terebovlia e Zvenyhorod, dirixidos polos fillos de Rostislav de Tmutarakan, R\u00farik, Vasilko e Volodar, da dinast\u00eda Rur\u00edkida. En 1141, Vladimirko de Galicia reuniunos no seo dun \u00fanico principado e instalou a capital en H\u00e1lych.\nBaixo Iaroslav I Osmomisl, Galicia co\u00f1eceu un per\u00edodo de desenvolvemento econ\u00f3mico r\u00e1pido, e estendeu o seu territorio at\u00e9 o delta do Danubio e o porto de Gala\u021bi, establecendo un comercio florecente co Imperio bizantino e Bulgaria.\nEn 1199 Rom\u00e1n de Volinia o Grande apoderouse de Galicia e formou o principado duplo de Galicia-Volinia do que Halych foi a capital.\nVencellada ao Rus de K\u00ediv desde o s\u00e9culo IX converteuse, a partir do s\u00e9culo XII, nun dos m\u00e1is pr\u00f3speros Estados do leste de Europa. Pero durante a invasi\u00f3n mongol de Rusia de 1241, Galicia-Volinia foi duramente castigada, e os seus gobernantes buscaron unha uni\u00f3n co oeste e solicitaron unha alianza coa Igrexa cat\u00f3lica.\nHalych-Volinia tranformouse nun poderoso principado baixo o reinado de Rom\u00e1n o Grande en 1170\u20131205. Daniel I, que foi proclamado rei polo papa Inocencio IV en 1253, e o seu fillo Le\u00f3n I minimizaron a influencia mongol sobre o seu reino. Durante o seu reinado Galicia-Volinia experimentou un per\u00edodo de crecemento econ\u00f3mico r\u00e1pido. Foron fundadas numerosas cidades, entre elas Lviv, atraendo a comerciantes e artes\u00e1ns, alem\u00e1ns, xudeus e armenios.\nNo s\u00e9culo XIII, o rei Andr\u00e9 II de Hungr\u00eda utilizou o nome \"Galicia e Lodomeria\" \u2014unha versi\u00f3n latinizada das linguas eslavas \"H\u00e1lych\" e \"Volodymyr / Volyns'kyi / Volodymyr\", as principais cidades do principado de H\u00e1lych-Volinia\u2014, que os h\u00fangaros gobernaron desde 1214 a 1221.\nDespois de 1346, parte da rexi\u00f3n foi ocupada polos polacos, e foi dividida en voivodatos. Nesta \u00e9poca comezou unha pol\u00edtica de asentamentos polacos entre a poboaci\u00f3n rutena. Tam\u00e9n se produciu unha gran migraci\u00f3n de armenios e xudeus. Durante este tempo constru\u00edronse numerosos castelos e foron fundadas algunhas novas cidades, como Stanis\u0142aw\u00f3w (Stanyslaviv en ucra\u00edno), hoxe Ivano-Frankivsk e Krystynopol (hoxe Chervonohrad).\nEn 1349, Casimiro o Grande incorporou a parte occidental a Polonia (a co\u00f1ecida como Galicia occidental), mentres que a Galicia oriental pasou ao poder do duque de Lituania.\nGalicia baixo a Mancomunidade Polaco-Lituana.\nLogo de asinada en 1569 a Uni\u00f3n de Lublin, as d\u00faas Galicias pasaron a formar parte da Rep\u00fablica das D\u00faas Naci\u00f3ns.\nGalicia foi moitas veces obxecto de incursi\u00f3ns por parte dos t\u00e1rtaros e dos turcos otom\u00e1ns nos s\u00e9culos XVI e XVII, e devastada durante a rebeli\u00f3n de Bohdan Khmelnitski, atam\u00e1n do Hetmanato cosaco (1648\u20131654), a guerra ruso-polaca (1654\u20131667), a vitoria p\u00edrrica ante as invasi\u00f3ns suecas durante O Diluvio no curso da Segunda Guerra do Norte (1655-1660) e a Gran Guerra do Norte de principios do s\u00e9culo XVIII.\nGalicia baixo os Habsburgo.\nA\u00ednda que os h\u00fangaros foron expulsados de H\u00e1lych-Volinia en 1221, os reis h\u00fangaros continuaron engadindo \"Galicia e Lodomeria\" aos seus t\u00edtulos oficiais. En 1527, os Habsburgos herdaron eses t\u00edtulos, xunto coa coroa h\u00fangara.\nEn 1772, a emperatriz Mar\u00eda Teresa, arquiduquesa de Austria e ra\u00ed\u00f1a de Hungr\u00eda, decidiu utilizar esas reivindicaci\u00f3ns hist\u00f3ricas para xustificar a s\u00faa participaci\u00f3n na primeira repartici\u00f3n de Polonia. En 1772, a Galicia era a parte m\u00e1is importante anexionada por Austria na primeira repartici\u00f3n de Polonia. Gran parte da Polonia menor \u2014Nowy S\u0105cz e Przemy\u015bl (1772\u20131918), Zamo\u015b\u0107 (1772\u20131809), Lublin (1795\u20131809), Cracovia (1846\u20131918)\u2014 formou parte da Galicia austr\u00edaca.\nA rexi\u00f3n austr\u00edaca de Polonia, que formar\u00eda parte m\u00e1is tarde de Ucra\u00edna, era co\u00f1ecida co nome de Galicia, mentres que a zona do norte de Hungr\u00eda anexionada por Rusia co\u00f1ec\u00edase na \u00e9poca como Lodomeria. De feito, os territorios adquiridos por Austria non correspond\u00edan exactamente aos da antiga H\u00e1lych-Vlinia, o que non impediu que os territorios adquiridos foran chamados co nome de Reino de Galicia e Lodomeria (\"K\u00f6nigreich Galizien und Lodomerien\"), ao que at\u00e9 1849 pertenceu tam\u00e9n a Bucovina. Porque Volinia, inclu\u00edda a cidade de Volodymyr-Volynsky (W\u0142odzimierz Wo\u0142y\u0144ski) da que Lodomeria tomara o seu nome, foi adxudicada a Rusia, non a Austria. Lodomeria, baixo o nome de Volinia, non foi gobernada por Austria, sen\u00f3n polo Imperio ruso.\nA pesar do feito de que a reclamaci\u00f3n derivaba da coroa h\u00fangara hist\u00f3rica, Galicia e Lodomeria non foi oficialmente asignada a Hungr\u00eda e, despois do Ausgleich de 1867, formou parte da Cisleitania, a parte de Austra-Hungr\u00eda administrada polos austr\u00edacos.\nO nome oficial completo da nova provincia austr\u00edaca foi \"Reino de Galicia e Lodomeria cos Ducados de Auschwitz e Zator\". Despois da incorporaci\u00f3n da Cidade Libre de Cracovia en 1846, foi ampliado a \"Reino de Galicia e Lodomeria co Gran Ducado de Cracovia e os ducados de Auschwitz e Zator\" (en lingua alem\u00e1|alem\u00e1n]], \"K\u00f6nigreich Galizien und Lodomerien mit dem Gro\u00dfherzogtum Krakau und den Herzogt\u00fcmern Auschwitz und Zator\").\nCada unha destas entidades era formalmente independente, e foron listadas como tales nos t\u00edtulos do emperador austr\u00edaco, e cada unha ti\u00f1a o seu escudo e a s\u00faa bandeira. Por\u00e9n, para fins administrativos, formaron unha soa provincia. Os ducados de Auschwitz (O\u015bwi\u0119cim) e Zator eran pequenos principados hist\u00f3ricos ao oeste de Cracovia, na fronteira coa Silesia prusiana.\nPor outra parte, despois da terceira repartici\u00f3n de Polonia, gran parte da terra polaca de occidente (a Nova Galicia) engadiuse \u00e1 xa existente provincia de Galicia. Lemberg (Lviv) foi a capital da Galicia austr\u00edaca, que estaba dominada en gran parte pola aristocracia polaca, a\u00ednda que a poboaci\u00f3n fose case toda ucra\u00edna ou rutena. Tam\u00e9n era numerosa a poboaci\u00f3n xud\u00eda na zona, concentrada na parte oriental da provincia.\nDurante o primeiro decenio do goberno austr\u00edaco, Galicia foi gobernada directa e firmemente desde Viena, que fixo moitas e significativas reformas na burocracia local, levadas a cabo por alem\u00e1ns e checos xermanizados. A aristocracia ti\u00f1a garantidos os seus dereitos, a\u00ednda que estes foron considerabelmente limitados. A servidume, neste contexto da reforma, non foi eliminada, pero en cambio foi sometida a unha lei que garant\u00eda aos servintes algunhas liberdades individuais, como a liberdade de matrimonio. As s\u00faas obrigas de traballo foron definidas e limitadas, e non estaban exclu\u00eddos da xustiza ordinaria.\nCulpando \u00e1 nobreza polaca do atraso econ\u00f3mico de Galicia, os gobernantes austr\u00edacos enviaron austr\u00edacos alem\u00e1ns e checos xermanizados para reformar a provincia. Ata 1849 non foi nomeado gobernador un galiciano nativo.\nEn 1786, as leis polacas foron abolidas, e introduciuse no seu lugar o c\u00f3digo austr\u00edaco. Todos os niveis da administraci\u00f3n foron atendidos por falantes de alem\u00e1n, ao tempo que os grandes centros urbanos (Lviv, Cracovia, Przemy\u015bl) estaban cheos de soldados austr\u00edacos.\nO rito oriental da igrexa uniata, cuxos fieis eran sobre todo os rutenos, foi redenominada como Igrexa greco-cat\u00f3lica ucra\u00edna para tratala \u00e1 par que \u00e1 Igrexa cat\u00f3lica, que foi constru\u00edndo seminarios e, finalmente, contou cun metropolitano. A\u00ednda que impopular entre a aristocracia, a xente com\u00fan, polacos e ucra\u00ednos, rutenos por igual, viu ben estas reformas, que xeraron unha boa vontade cara ao emperador que se prolongou case ata o final do goberno austr\u00edaco. Ao mesmo tempo, por\u00e9n, Austria extra\u00edu considerable riqueza de Galicia e recrutou a gran n\u00famero de individuos da poboaci\u00f3n campesi\u00f1a para as s\u00faas forzas armadas.\nEstrutura demogr\u00e1fica.\nNingunha outra provincias austr\u00edaca estaba habitada por tantos pobos como Galicia: rutenos (ucra\u00ednos), polacos, alem\u00e1ns, armenios, xudeus, moldavos, h\u00fangaros, xitanos etc. Os polacos, rutenos e xudeus representaban a maior\u00eda da poboaci\u00f3n. Os polacos viv\u00edan sobre todo no oeste da provincia, mentres que os ucra\u00ednos ach\u00e1banse no leste. Os xudeus e os armenios dominaban o comercio. Os xudeus representaban o 8% da poboaci\u00f3n da provincia.\nAs estat\u00edsticas antigas dan cifras da poboaci\u00f3n de polacos, ucra\u00ednos e xudeus. Por\u00e9n, \u00e9 dif\u00edcil diferenciar a pertenza \u00e9tnica, ling\u00fc\u00edstica e nacional, porque daquela os censos base\u00e1banse na lingua falada e non na nacionalidade. A relixi\u00f3n \u00e9 ent\u00f3n un criterio de diferenciaci\u00f3n fundamental: os polacos eran cat\u00f3licos romanos mentres que os rutenos pertenc\u00edan \u00e1 Igrexa greco-cat\u00f3lica ucra\u00edna. Os seus membros son frecuentemente chamados \"uniatas\" porque reco\u00f1ec\u00edan a autoridade do Papa. Esta igrexa estaba organizada de maneira sinodal, pouco xerarquizada, e a influencia dos laicos e do estado era importante, e non hab\u00eda celibato para os sacerdotes. A inimizade entre polacos e ucra\u00ednos non se deb\u00eda s\u00f3 da opresi\u00f3n econ\u00f3mica dos ucra\u00ednos por parte da nobreza polaca, sen\u00f3n tam\u00e9n, mais polas diverxencias relixiosas a pesar da fidelidade com\u00fan ao papa de Roma.\nO terceiro gran grupo relixioso estaba constitu\u00eddo polos xudeus, que na s\u00faa maior\u00eda manti\u00f1an moi forte a s\u00faa confesi\u00f3n. Os xudeus de Galicia pertenc\u00edan maioritariamente aos asquenac\u00eds, inmigrados de Alema\u00f1a na Idade Media. Hab\u00eda tam\u00e9n alg\u00fans membros de seitas xud\u00edas como cara\u00eds, segrares (sen rabinos), que se caracterizaban por un estrito respecto aos ritos e \u00e1 \"palabra\".\nAs d\u00faas igrexas cat\u00f3licas, que pouco a pouco f\u00f3ronse facendo iguais desde o punto de vista do seu \"status legal\", ti\u00f1an aos seus respectivos xefes en Le\u00f3polis (Lviv): un arcebispo para os cat\u00f3licos romanos e un metropolita para os uniatas. Os xudeus somet\u00edanse \u00e1 autoridade do rabino da s\u00faa localidade, ou ao xefe da s\u00faa comunidade. Os protestantes da confesi\u00f3n de Augsburgo, chegados m\u00e1is tarde como colonos, ti\u00f1an como xefe un superintendente instalado tam\u00e9n en Lemberg.\nEstrutura \u00e9tnica de Galicia ao inicio do s\u00e9culo XX.\nOs principais grupos \u00e9tnicos de Dalicia \u00f3 final da dominaci\u00f3n austr\u00edaca eran os seguintes:\nAdministraci\u00f3n.\nDesde o punto de vista polaco, a anexi\u00f3n da provincia por Austria foi un acto arbitrario. O emperador en Viena converteuse no s\u00edmbolo desta ocupaci\u00f3n considerada ilegal. E isto m\u00e1is que nada pola nobreza, principalmente de orixe polaca e s\u00f3 raramente rutena (pero moi polonizada) e o alto clero, que pouco a pouco foron perdendo os seus privilexios. Poque, por outro lado, os agricultores, na s\u00faa maior\u00eda rutenos, foron ga\u00f1ados pola monarqu\u00eda austr\u00edaca trala abolici\u00f3n da servidume por Xos\u00e9 II do Sacro Imperio en 1781-1785.\nTodas as medidas establecidas polos Habsburgo tiveron como fin o establecememnto dunha burocracia eficiente que non exist\u00eda en Galicia antes. E non se trataba s\u00f3 dos m\u00e9dicos, mestres, t\u00e9cnicos ou avogados alem\u00e1ns enviados a Galicia, sen\u00f3n que tam\u00e9n moitos dos funcionarios que foran rexeitados pola antiga elite polaca, eran considerados como ocupantes. En 1776, a provincia ti\u00f1a 724 funcionarios. Esta cifra subiu a 17.135 no espazo de catro anos.\nFoi en Lviv onde se instalou o cuartel xeral, chamado \"Gubernium\", encabezado por un gobernador nomeado polo emperador. O establecemento dunha administraci\u00f3n contribu\u00edu a unha nova expansi\u00f3n das cidades que perdera importancia despois da s\u00faa \u00e9poca dourada no Renacemento. As cidades comerciais m\u00e1is importantes ao principio do s\u00e9culo XIX eran Lw\u00f3w/Lemberg/Le\u00f3polis e Brody.\nIdade Contempor\u00e1nea.\nAntes da primeira guerra mundial.\nEn febreiro de 1846 foi escenario do Levantamento de Cracovia, de car\u00e1cter democr\u00e1tico e nacional polaco, duramente reprimido polas autoridades austr\u00edacas.\nDurante a Revoluci\u00f3n alem\u00e1 de 1848, a cidade de Lviv acolleu o Consello Nacional Central polaco e o Consello Superior Ruteno, que representaba \u00e1 poboaci\u00f3n ucra\u00edna.\nDesde 1873, Galicia, que despois do Compromiso Austroh\u00fangaro pertenc\u00eda \u00e1 parte austr\u00edaca do Imperio, funcionou como unha autonom\u00eda polaca cun parlamento de seu (o \"Sejm de Galicia\") con sede en Lemberg (Lviv).\nA pol\u00edtica de xermanizaci\u00f3n practicada durante todo o s\u00e9culo XIX deu paso a unha situaci\u00f3n de hexemon\u00eda da nobreza polaca que irritou aos ucra\u00ednos (o grupo \u00e9tnico maioritario no conxunto de Galicia) e \u00e1s minor\u00edas xud\u00eda e alem\u00e1.\nPrimeira guerra mundial e os Fusileiros do Sich Ucra\u00edno.\nDurante a primeira Guerra Mundial foi invadida por Rusia. Ent\u00f3n, na Galicia oriental f\u00f3rmase a \"Halytxyn\u00e1\" ou Lexi\u00f3n dos Fusileiros do Sich Ucra\u00edno (\u041b\u0435\u0433\u0456\u043e\u043d \u0423\u043a\u0440\u0430\u0457\u043d\u0441\u044c\u043a\u0438\u0445 \u0421\u0456\u0447\u043e\u0432\u0438\u0445 \u0421\u0442\u0440\u0456\u043b\u044c\u0446\u0456\u0432, tam\u00e9n \u0423\u043a\u0440\u0430\u0457\u0301\u043d\u0441\u044c\u043a\u0456 \u0441\u0456\u0447\u043e\u0432\u0456\u0301 \u0441\u0442\u0440\u0456\u043b\u044c\u0446\u0456\u0301), a primeira formaci\u00f3n militar ucra\u00edna dos tempos modernos e que chegar\u00eda a ser lendaria polas s\u00faas grandes acci\u00f3ns. Despois da ca\u00edda do Imperio Austroh\u00fangaro, converter\u00edase na formaci\u00f3n militar da Rep\u00fablica Popular de Ucra\u00edna Occidental e despois da Rep\u00fablica Popular de Ucra\u00edna.\nEn outubro de 1918 proclamouse en Lviv o Estado Ucra\u00edno (\u0423\u043a\u0440\u0430\u0457\u043d\u0441\u044c\u043a\u0430 \u0414\u0435\u0440\u0436\u0430\u0432\u0430 \"Ukrayinska Derzhava\"), rebautizado en novembro como Rep\u00fablica Popular de Ucra\u00edna Occidental e unificada en xaneiro de 1919 coa Rep\u00fablica Popular de Ucra\u00edna de K\u00ediv, a\u00ednda que mantendo as s\u00faas instituci\u00f3ns; o seu territorio coincid\u00eda co da Galicia oriental.\nAo mesmo tempo, a Segunda Rep\u00fablica Polaca, creada o 1 de novembro de 1918, reclamou para si a soberan\u00eda de toda Galicia, inici\u00e1ndose deste xeito a Guerra polaco-ucra\u00edna que rematou en xullo de 1919 cun armisticio seguido de meses de negociaci\u00f3ns en Par\u00eds. En novembro foille encomendada a Polonia a administraci\u00f3n da Galicia oriental por un tempo de 25 anos, pasados os cales deb\u00eda celebrarse unha consulta popular. A decisi\u00f3n foi suspendida en decembro e nunca se chegou a implementar. \nEn xullo de 1920, no contexto da guerra polaco-sovi\u00e9tica, instaurouse na rexi\u00f3n a Rep\u00fablica Socialista Sovi\u00e9tica Galiciana, que durou ata setembro do mesmo ano. A Paz de Riga de 1921 confrmou a Galicia como parte da Segunda Rep\u00fablica Polaca.\nSegunda guerra mundial e posguerra.\nNos anos anteriores \u00e1 segunda guerra mundial, a Organizaci\u00f3n Militar Ucra\u00edna (UVO) e o seu brazo pol\u00edtico, a Organizaci\u00f3n dos Nacionalistas Ucra\u00ednos (OUN) levaron a cabo acci\u00f3ns de resistencia contra o estado polaco. En setembro de 1939, de acordo co previsto no Pacto Ribbentrop-Molotov, a Alema\u00f1a nazi invadiu Polonia e constitu\u00edu o denominado Goberno Xeral con sede en Cracovia, que inclu\u00eda a Galicia occidental, mentres que a Uni\u00f3n Sovi\u00e9tica ocupou a Galicia oriental e dispuxo a s\u00faa anexi\u00f3n \u00e1 Rep\u00fablica Socialista Sovi\u00e9tica de Ucra\u00edna. Entre 1941 e 1945, Galicia oriental foi controlada igualmente polo Goberno Xeral. As fronteiras actuais quedaron estabelecidas ao remate da guerra.\nA nova fronteira entre Polonia e a URSS, coa maior\u00eda da poboaci\u00f3n de fala polaca no oeste e cos ucra\u00ednos (rutenos) no leste, foi reco\u00f1ecida polos aliados occidentais no marco da Conferencia de Ialta coa Uni\u00f3n Sovi\u00e9tica, e rafificada na Conferencia de Potsdam de 1945. Quedaron, por\u00e9n, grandes minor\u00edas a ambos os lados da nova fronteira ao final da segunda guerra mundial, que sufriron a transferencia forzosa, m\u00e1is de 500.000 persoas, polas autoridades comunistas na chamada Operaci\u00f3n V\u00edstula.\nDespois da segunda guerra mundial, as fronteiras de Polonia cambiaron, perdendo esta a cidade de Lviv, e a metade deste voivodato da Segunda Rep\u00fablica Polaca. Os restos do voivodato de Leopolita que quedaron en Polonia tiveron que cambiar de capital e nome. Unha das propostas era chamarlle voivodato galiciano, refer\u00edndose ao nome hist\u00f3rico da rexi\u00f3n. Non obstante, a pesar de contar co visto e prace da poboaci\u00f3n, decidiuse buscar un novo nome para designar o voivodato sen connotaci\u00f3ns hist\u00f3ricas, de a\u00ed que agora se denomine subcarp\u00e1tico, con capital en Rzesz\u00f3w."}
{"id": "1625", "revid": "89787", "url": "https://gl.wikipedia.org/wiki?curid=1625", "title": "Interlingua (lingua artificial)", "text": "Interlingua \u00e9 unha lingua artificial auxiliar desenvolvida entre 1937 e 1951 pola \"International Auxiliary Language Association\" (IALA). Enc\u00f3ntrase entre as linguas auxiliares artificiais m\u00e1is utilizadas e \u00e9 a lingua artificial naturalista m\u00e1is empregada. Nas linguas artificiais naturalistas o vocabulario, a gram\u00e1tica e a fon\u00e9tica derivan do das linguas naturais, en vez de seren concibidos de forma aut\u00f3noma. No caso de interlingua as linguas fonte ou \"de control\" son o portugu\u00e9s, o castel\u00e1n, o franc\u00e9s, o italiano e o ingl\u00e9s, sendo tam\u00e9n o lat\u00edn un referente importante, as\u00ed como outras linguas romances, o ruso ou o alem\u00e1n de xeito m\u00e1is ocasional. Interlingua trata de ser, en esencia, o \"factor com\u00fan\" entre as linguas europeas.\nA gram\u00e1tica e o vocabulario da interlingua foron completados no 1951. Alexander Gode foi un dos primeiros iniciadores deste esforzo; publicou unha gram\u00e1tica detallada, un dicionario interlingua-ingl\u00e9s e un libro introdutorio, titulado en Interlingua: \"Interlingua a prime Vista\".\nInterlingua ten seguidores nos EEUU, nos Pa\u00edses Baixos, en Rusia e particularmente en Suecia. Existen algunhas p\u00e1xinas web en interlingua e un bolet\u00edn mensual.\nAgora interlingua tende a substitu\u00edr o seu vocabulario tomado do lat\u00edn cl\u00e1sico na versi\u00f3n orixinal de Gode polo vocabulario rom\u00e1nico. Por exemplo, \"emer\" (comprar) vese substitu\u00eddo por \"comprar\".\nHistoria.\nDespois da primeira guerra mundial houbo un interese crecente pola idea dunha lingua auxiliar internacional. Moitos ling\u00fcistas, int\u00e9rpretes e cient\u00edficos interes\u00e1ronse polo desenvolvemento dunha linguaxe auxiliar \u00f3ptima. Co seu apoio, a Asociaci\u00f3n Internacional de Linguas Auxiliares (IALA) formouse en 1924 co financiamento de Alice Vanderbilt Morris para estudar esta cuesti\u00f3n. Finalmente, tras non conseguir compromisos entre as linguas auxiliares existentes, a IALA decidiu crear a s\u00faa propia linguaxe auxiliar utilizando principios cient\u00edficos. A idea non era inventar unha lingua auxiliar sen\u00f3n extraer o seu vocabulario das palabras internacionais com\u00fans entre as principais linguas europeas e estandarizala. Como se dixo \"Non fai falta inventar unha linguaxe auxiliar. O que fai falta \u00e9 s\u00f3 extraela\".\nA investigaci\u00f3n sobre o desenvolvemento comezou en 1936 en Liverpool, Inglaterra, pero ante a ameaza de guerra, a IALA trasladou a s\u00faa operaci\u00f3n de investigaci\u00f3n a Nova York en 1939 baixo a direcci\u00f3n de Ezra Clark Stillman.\nNese ano reuniu un equipo de ling\u00fcistas para levar a cabo a tarefa. En 1934 Ezra Clark Stillman e o seu asistente o doutor Alexander Gode remataron o manual de Normalizaci\u00f3n interling\u00fc\u00edstica que describ\u00eda o seu concepto de como extraer palabras das linguas que consideraban que conti\u00f1an a maior concentraci\u00f3n de palabras: ingl\u00e9s, franc\u00e9s, italiano e espa\u00f1ol. (estes dous \u00faltimos agrupados nunha \u00fanica lingua).\nO traballo continuou durante a Segunda guerra mundial pero Stillman deixou a IALA en 1943 para servir ao goberno dos Estados Unidos. Gode \u200b\u200bconverteuse no director da investigaci\u00f3n. En 1945, un Informe Xeral da IALA informou de que o equipo producira un vocabulario de m\u00e1is de 20.000 palabras internacionais."}
{"id": "1626", "revid": "22570", "url": "https://gl.wikipedia.org/wiki?curid=1626", "title": "1494", "text": "Outros.\nHistoria ano a ano"}
{"id": "1627", "revid": "89787", "url": "https://gl.wikipedia.org/wiki?curid=1627", "title": "Entroido de Ribadeo", "text": "O entroido de Ribadeo \u00e9 unha festa popular galega que ten lugar en Ribadeo e que consta dalgunhas pecualiaridades con respecto a outras celebraci\u00f3ns de entroido. O D\u00eda grande \u00e9 o martes de coresma, que precede ao m\u00e9rcores de cinza. Malia que as actividades desenv\u00f3lvense durante toda a xornada, a meirande parte te\u00f1en lugar na tardi\u00f1a.\nInformaci\u00f3n xeral.\nTexto de Rebeca G\u00f3mez Y\u00e1\u00f1ez tratando o tema do entroido ribadense:\nO martes \u00e1 noite, a mocidade adoita disfrazarse co gallo dunha nova algueirada. De xeito oficial, as festas non rematan ata a queima do entroido, que se celebra o s\u00e1bado posterior, momento en que se prescinde das cores, deixando en troques un tropel de vi\u00favas chorando. En Ribadeo, o peche do entroido v\u00e9n marcado por un enorme boneco, que difire cada ano e que se denomina se\u00f1or Antroido, ao cal se lle prende lume namentres as charangas e comparsas ga\u00f1adoras tocan xa as s\u00faas composici\u00f3ns.\nGastronom\u00eda.\nO martes de entroido \u00e9 habitual a preparaci\u00f3n de pratos a base de: grelos con cachelos, cachola, butelo, lac\u00f3n, chourizos e outros. Para a sobremesa, son com\u00fans as rosquillas, freixolos e as orellas.\nPublicaci\u00f3ns.\nNon constan publicaci\u00f3ns especializadas adicadas \u00f3 entroido ribadense. Non obstante, existen algunhas fontes auxiliares:\nExiste as\u00ed mesmo un libro descatalogado que atinxe ao entroido en Ribadeo antes do ano 1994, e mais outro, \"As festas populares no entorno Ribadense\" (2001), dedicado \u00e1s festas no contorno de Ribadeo."}
{"id": "1628", "revid": "23204", "url": "https://gl.wikipedia.org/wiki?curid=1628", "title": "Entroido", "text": "O Entroido ou carnaval \u00e9 unha festa de car\u00e1cter tradicional que se celebra entre os meses de febreiro e marzo, coincidindo co per\u00edodo inmediatamente anterior \u00e1 Coresma e que se celebra principalmente en rexi\u00f3ns de tradici\u00f3n cat\u00f3lica e con menos extensi\u00f3n en zonas ortodoxas e moi modificado nalgunhas \u00e1reas protestantes, como \u00e9 o caso do Fastelavn nalg\u00fans dos pa\u00edses n\u00f3rdicos.\nO Entroido cel\u00e9brase tam\u00e9n en Galiza con caracter\u00edsticas particulares, con disfraces e esmorgas moi diferenciadas entre diversas poboaci\u00f3ns: son co\u00f1ecidos os entroidos de Xinzo de Limia, Laza, Ver\u00edn, Vila de Cruces, A Estrada, Vilaboa e outros moitos, alg\u00fans dos cales est\u00e1n cualificados de festas de interese tur\u00edstico nacional polo Ministerio de Industria, Turismo e Comercio.\nEntroido ou carnaval.\nA palabra \"entroido\" deriva do lat\u00edn introitus, que significa \"entrada\" ou \"comezo\" da primavera e do rexurdimento da vexetaci\u00f3n. Na zona norte de Galiza empr\u00e9gase \"antroido\", como no \"antroido\" ribadense e na zona da Fonsagrada, incluso Monforte de Lemos, mentres que no sur \u00e9 m\u00e1is frecuente \"entroido\" que \u00e9 a forma que o DRAG recolle como normativa. Outras variantes recollidas no Atlas Ling\u00fc\u00edstico Galego son \"antroiro\", \"entroiro\", \"entrudio\" e \"entruido\". A forma entroido aparece documentada dende 1251. O entroido co\u00f1\u00e9cese tam\u00e9n como carnaval (vid. infra), que tam\u00e9n \u00e9 un termo galego, ou co franc\u00e9s mardi gras, literalmente \"martes graxo\" (derivado de graxa, touci\u00f1o). Nalg\u00fans pa\u00edses onde o entroido desapareceu por presi\u00f3n eclesi\u00e1stica ou policial, cando foi recuperado utilizouse o termo \"carnaval\" (as\u00ed no Brasil). Tam\u00e9n \u00e9 carnaval o termo correcto para festas similares celebradas f\u00f3ra dos d\u00edas anteriores \u00e1 Coresma, como os carnavais de ver\u00e1n.\nOrixe da palabra \"carnaval\".\nA palabra v\u00e9n do italiano \"carnevale\", que ten como orixe, segundo a maior\u00eda dos etimoloxistas modernos o lat\u00edn vulgar \"carne-levare\", que significaba \"abandonar a carne\" (o cal xustamente era a prescrici\u00f3n obrigatoria para todo o pobo durante todos os venres da Coresma). Noutras zonas de Espa\u00f1a as denominaci\u00f3ns populares de \"carnestoltes\" ou \"carnestolendas\", respectivamente, parecen indicar que esta \u00e9 a opci\u00f3n etimol\u00f3xica m\u00e1is sensata (do lat\u00edn \"tolere\", retirar).\nPosteriormente xurdiu outra etimolox\u00eda manexada no \u00e1mbito popular: a palabra italiana \"carnevale\" significar\u00eda que durante a \u00e9poca do carnaval a \"carne vale\", ou sexa que se pode comer. Tam\u00e9n se prop\u00f3n outra etimolox\u00eda sen fundamento que prov\u00e9n da expresi\u00f3n latina \"carrus navalis\", ou sexa unha especie de carro triunfal que posiblemente sa\u00edse en desfile durante estas datas.\nCalendario.\nO Entroido, ao variar conforme a Pascua e a Coresma, non ten datas fixas. O martes de entroido adoita coincidir en febreiro ou nos primeiros d\u00edas de marzo, pero as celebraci\u00f3ns relacionadas poden comezar xa en xaneiro.\n\u00c9 o que se co\u00f1ece como ciclo do entroido e que ten nas diferentes vilas de Galiza distintas extensi\u00f3ns. Tense tomado como referencia o entroido de Xinzo como o m\u00e1is longo, se ben a s\u00faa distribuci\u00f3n en cinco semanas \u00e9 com\u00fan a boa parte das comarcas centrais ourens\u00e1s, como Maceda. En realidade non \u00e9 o ciclo m\u00e1is longo pois este \u00e9 o de Laza onde o ciclo comeza segundo se dan as badaladas o d\u00eda de ano novo co primeiro foli\u00f3n. Tam\u00e9n son en ocasi\u00f3ns m\u00e1is longos que o entroido de Xinzo o entroido de Ver\u00edn e o entroido de Vilari\u00f1o de Conso, segundo en que momento de febreiro ou marzo caia o entroido pois en Ver\u00edn o ciclo d\u00e1 comezo o d\u00eda de santo Ant\u00f3n (17 de xaneiro) e en Vilari\u00f1o de Conso o ciclo d\u00e1 comezo o d\u00eda de Candelas (2 de febreiro).\nAs s\u00faas datas fundamentais, por orde, son:\nNon en todas as vilas se conservan ou existiron todas estas festividades. Ademais, a\u00ednda que os d\u00edas grandes adoitan ser o domingo e o martes de Entroido, noutras localidades, como Laza, a data referencial \u00e9 o luns de Entroido.\nAs m\u00e1scaras.\nAs m\u00e1scaras do entroido galego presentan, segundo as zonas e comarcas, trazos diferentes. Podemos distinguir dous grandes grupos: \nTam\u00e9n existen outros costumes:\nA comida do entroido.\nParte da filosof\u00eda que rodea as festas do entroido incl\u00fae a idea de comer e beber ben e ata encherse, sendo outra das facetas da idea de exceso e provocaci\u00f3n destas festas.\nDurante as festas t\u00f3manse grandes cantidades dos tradicionais chourizos, lac\u00f3ns e cachuchas. As androllas e o caldo non faltan tampouco na maior\u00eda dos fogares xa que fan falta para repo\u00f1er as forzas de toda a foliada destes d\u00edas.\nTam\u00e9n nestas datas elab\u00f3ranse sobremesas especiais como son as orellas e as filloas, que son os pratos m\u00e1is t\u00edpicos do entroido."}
{"id": "1630", "revid": "1131", "url": "https://gl.wikipedia.org/wiki?curid=1630", "title": "IES Porta da Auga", "text": "O IES Porta da Auga foi un centro p\u00fablico de ensino secundario de Ribadeo, nomeado as\u00ed pola situaci\u00f3n respecto da antiga muralla da vila, relativamente da direcci\u00f3n da Porta da auga. No ano 2012 foi unificado co IES Dionisio Gamallo Fierros, constitu\u00edndo o IES de Ribadeo.\nNel impart\u00edronse clases de Educaci\u00f3n Secundaria Obrigatoria e Bacharelato, as\u00ed como dalgunha rama de Formaci\u00f3n Profesional."}
{"id": "1631", "revid": "27155", "url": "https://gl.wikipedia.org/wiki?curid=1631", "title": "Mar Cant\u00e1brico", "text": " \nO Cant\u00e1brico (en asturiano: \"Cant\u00e1bricu\", en castel\u00e1n: \"Cant\u00e1brico\", en \u00e9uscaro: \"Kantauri\", en franc\u00e9s: \"Cantabrique\") \u00e9 un mar litoral do oc\u00e9ano Atl\u00e1ntico que ba\u00f1a a costa norte de Espa\u00f1a e a costa suroeste de Francia. Est\u00e9ndese desde o Cabo Ortegal na provincia da Coru\u00f1a, ata a desembocadura do r\u00edo Adour nas costas do departamento Franc\u00e9s das Landes preto de Bayonne. Esta delimitaci\u00f3n foi publicada pola Organizaci\u00f3n Hidrogr\u00e1fica Internacional na s\u00faa publicaci\u00f3n \"Limits of oceans and seas\" (\"L\u00edmites de oc\u00e9anos e mares\") en 1953, m\u00e1xima autoridade internacional na materia de delimitaci\u00f3n de mares a efecto de regular o tr\u00e1fico e seguridade mar\u00edtima.\nNa s\u00faa parte m\u00e1is oriental, xunto \u00e1s costas do Pa\u00eds Vasco recibe o nome de golfo de Biscaia ou tam\u00e9n de golfo de Gascu\u00f1a. Ba\u00f1a 800 quil\u00f3metros de costa compartida polas provincias da Coru\u00f1a, Lugo, Asturias, Cantabria, Biscaia, Guip\u00fascoa e Lapurdi, esta \u00faltima en Francia.\nCaracter\u00edsticas.\nConstit\u00fae un mar de transici\u00f3n entre os mares fr\u00edos do Norte e os t\u00e9pedos do tr\u00f3pico, o que fai que sexa ecotono de especies vexetais e animais de augas fr\u00edas. O afloramento de augas profundas e fr\u00edas existente fronte \u00e1s costas galegas fai que a temperatura da auga aumente conforme nos desprazamos cara ao Leste. Esa temperatura da auga superficial presenta unha acusada estacionalidade, as\u00ed durante o inverno a temperatura da auga pode baixar ata os 11\u00a0\u00b0C, mentres que no ver\u00e1n alcanza os 22\u00a0\u00b0C aproximadamente. A partir dos 35 ou 40 m de profundidade a temperatura da auga mantense practicamente estable durante todo o ano. Estas temperaturas son infrecuentemente altas dada a rexi\u00f3n xeogr\u00e1fica que ocupa o mar Cant\u00e1brico, e d\u00e9bense aos efectos c\u00e1lidos da corrente do Golfo.\nOs fortes ventos do noroeste que sopran sobre el te\u00f1en a s\u00faa orixe nas baixas presi\u00f3ns centradas sobre as Illas Brit\u00e1nicas e o mar do Norte en combinaci\u00f3n co anticicl\u00f3n dos Azores. A distancia percorrida polo vento e o mantemento da s\u00faa direcci\u00f3n e velocidade constantes fai que se xeren ondas que oscilan entre 2,5 e 3 metros de altura, o que orixina un mar moi axitado. En condici\u00f3ns moi particulares, m\u00e1is propicias nos meses de abril-maio e setembro-outubro, os ventos do oeste poden alcanzar magnitudes de galerna con ondas que chegan a superar os 9 metros de altura.\nA medida que nos aproximamos \u00e1 costa francesa as augas van sendo m\u00e1is c\u00e1lidas. Pos\u00fae unha salinidade media do 35%, a\u00ednda que este dato var\u00eda moito en funci\u00f3n do r\u00e9xime de choivas imperante na zona e a maior ou menor proximidade \u00e1 costa e/ou desembocadoras de r\u00edos caudalosos. \nTen unha significativa amplitude de marea, podendo ser de 4\u00b45 m como m\u00e1ximo, especialmente nas mareas vivas de marzo e \u00e9 atravesado pola Corrente do Golfo.\nHistoria.\nO mar Cant\u00e1brico foi bautizado polos romanos no s\u00e9culo I a. C. como \"Cantabricus Oceanus\" en referencia a un dos pobos que poboaban as s\u00faas costas, os c\u00e1ntabros. Noutras citas cl\u00e1sicas m\u00e1is antigas aparece co nome de \"Britannicus Oceanus\" e \"Gallicus Oceanus\". Nas s\u00faas costas cre\u00e1ronse asentamentos humanos de tribos de \u00e1stures, c\u00e1ntabros, autrigones, caristios e v\u00e1rdulos que fixeron da pesca a s\u00faa principal actividade econ\u00f3mica, a\u00ednda que esta neses tempos primitivos non foi moi importante. Non obstante a presenza de determinados restos arqueol\u00f3xicos anteriores \u00e1 conquista romana, as\u00ed como investigaci\u00f3ns no campo da xen\u00e9tica, demostran a existencia de contactos mar\u00edtimos m\u00e1is al\u00f3 das costas cant\u00e1bricas. Achados como o do Caldeiro de Cab\u00e1rceno, similar aos atopados preto de Battersea (Londres) ou en Dubl\u00edn (Irlanda), parecen evidenciar que existiron intercambios comerciais mar\u00edtimos polo menos 600 anos antes da chegada dos romanos entre os poboadores da zona norte da Pen\u00ednsula e os da zona atl\u00e1ntica europea, especialmente cos habitantes das Illas Brit\u00e1nicas.\nCoa decadencia romana in\u00edciase un per\u00edodo convulso e con escasas fontes historiogr\u00e1ficas. Hidacio sinala que cara ao ano 456 d. C. a costa foi devastada por expedici\u00f3ns de h\u00e9rulos. Durante este per\u00edodo o litoral cant\u00e1brico eran costas indefensas fronte \u00e1s \"razzias\" dos pobos do norte de Europa. A\u00ednda que o mar probablemente se estar\u00eda aberto \u00e1 navegaci\u00f3n de cabotaxe, non se ten constancia da existencia de comercio ou intercambios mar\u00edtimos. Desco\u00f1\u00e9cese se os portos romanos segu\u00edan a\u00ednda activos, estaban abandonados ou unicamente daban servizo a intercambios locais. Posteriormente rex\u00edstrase a primeira chegada dos viquingos \u00e1 pen\u00ednsula ib\u00e9rica a trav\u00e9s do mar Cant\u00e1brico no s\u00e9culo IX, que intentaron asaltar e saquear numerosos pobos costeiros a\u00ednda que foron derrotados en numerosas ocasi\u00f3ns e inicialmente por Ramiro I de Asturias. A pesca converteuse nunha importante actividade econ\u00f3mica no mar Cant\u00e1brico, especialmente a captura de baleas, hoxe extintas na rexi\u00f3n.\nO mar Cant\u00e1brico foi considerado tradicionalmente un \"mare tenebrosum\", pechado, perigoso e de dif\u00edcil tr\u00e1nsito. No entanto, as investigaci\u00f3ns arqueol\u00f3xicas actualmente cuestionan esta visi\u00f3n. Desde finais do s\u00e9culo I d. C., das s\u00faas resgardadas ba\u00edas e enseadas xurdiron asentamentos que co tempo chegaron a ter grande importancia, como demostra o xurdimento da Hermandad de las Cuatro Villas ou das Marismas, federaci\u00f3ns de portos que conformaron un poder naval e econ\u00f3mico de primeira orde no Arco Atl\u00e1ntico.\nLocalidades importantes.\nPrincipais municipios da beira do mar Cant\u00e1brico:"}
{"id": "1637", "revid": "56817", "url": "https://gl.wikipedia.org/wiki?curid=1637", "title": "-161", "text": "Outros.\nHistoria ano a ano"}
{"id": "1638", "revid": "98629", "url": "https://gl.wikipedia.org/wiki?curid=1638", "title": "Historia da astronom\u00eda", "text": "A historia da astronom\u00eda \u00e9 o relato das observaci\u00f3ns, descubrimentos e co\u00f1ecementos adquiridos ao longo da historia en materia astron\u00f3mica.\nS\u00edntese hist\u00f3rica xeral.\nOs antigos pensaban que as estrelas estaban fixas a unha esfera cristalina, a m\u00e1is exterior, a situada m\u00e1is al\u00f3 da esfera de Saturno. Por este motivo chamaban \u00e1s estrelas \"estrelas fixas\", diferenci\u00e1ndoas das estrelas errantes ou planetas, que se mov\u00edan independentemente desta esfera.\nEsta esfera non era transparente sen\u00f3n negra, e as estrelas brillaban sobre ese fondo como puntos luminosos moi pequenos. Todo o ceo negro xiraba con completa regularidade unha vez por d\u00eda, transportando consigo as estrelas. Cando sa\u00eda o Sol, o ceo volv\u00edase azul e as estrelas desaparec\u00edan, pero iso era debido s\u00f3 a que o resplandor do Sol as afogaba.\nEsta idea l\u00e9vanos a Hiparco (161-127 a. C.), o meirande dos astr\u00f3nomos gregos. Se temos en conta que non dispo\u00f1\u00eda de instrumentos e que os astr\u00f3nomos anteriores ti\u00f1an deixado poucos escritos, os descubrimentos de Hiparco bastar\u00edan para situalo en\u00adtre os maiores astr\u00f3nomos de todos os tempos.\nHiparco viviu na illa de Rodas, preto da costa sud\u00adoccidental da pen\u00ednsula de Anatolia, a actual Turqu\u00eda, e inventou un sistema de combinaci\u00f3ns circulares para explicar o movemento aparente dos planetas mellor que os anteriores, concibidos dende Plat\u00f3n. O seu sistema sobreviviu con algunha mellora uns mil setecentos anos.\nDespois, Claudio Tolomeo (100-170 d. C., uns tres s\u00e9culos despois de Hiparco), resumiu cara ao ano 150 d.C. o sistema hiparquiano nun libro, tras engadirlle algunha mellora, libro que sobreviviu ata a idade moderna, ao contrario do que sucedeu co resto das obras hiparquianas. O chamado sistema tolemaico \u00e9 pois o que sit\u00faa a Terra no centro do universo, cos demais corpos xirando ao seu arredor.\nA maior parte da xente cr\u00eda que os planetas exerc\u00edan influencia sobre a Terra e os humanos, e que se se consegu\u00eda facer un sistema que predixera exactamente os seus movementos poder\u00edan deducirse as s\u00faas influencias sobre o futuro de cada individuo. O desenvolvemento de tal sistema de astrolox\u00eda (\"lectura dos planetas\") ti\u00f1a as\u00ed un interese extraordinario para todas as persoas do mundo antigo.\nSol, L\u00faa e os cinco planetas visibles a simple vista como estrelas m\u00f3biles que non parpadean, m\u00f3vense por unha franxa estreita do ceo. Esta franxa dividiuse en doce rexi\u00f3ns, ocupada cada unha por un conxunto de estrelas \u00e1s que se asociaron, con grande imaxinaci\u00f3n, diversas cousas, en particular animais, coidando o que parec\u00eda semellar a s\u00faa existencia no ceo. Cada agru\u00adpaci\u00f3n de estrelas ch\u00e1mase constelaci\u00f3n (algo as\u00ed como conxunto de estrelas), sendo as doce citadas chamadas \"constelaci\u00f3ns do zod\u00edaco\", nome derivado dunha verba grega e que vir\u00eda a significar \"c\u00edrculo de animais\".\nPor que son doce as constelaci\u00f3ns do zod\u00edaco? Porque o Sol pasa un mes en cada unha delas, o tempo necesario para que a L\u00faa dea unha volta enteira \u00f3 zod\u00edaco. En realidade, comezaron sendo 13, m\u00e1is acorde co n\u00famero de ciclos lunares nunha volta arredor do Sol, pero a inexactitude entre ciclos lunares/ciclos solares e a adaptaci\u00f3n aos sistemas de numeraci\u00f3n antigos en base 12 fixeron inevitable o cambio ao c\u00f3mputo mensual e \u00e1s 12 constelaci\u00f3ns zodiacais.\nOs astr\u00f3nomos dividiron tam\u00e9n en constelaci\u00f3ns o resto do ceo. En principio, da parte boreal, o ceo visible dende o hemisferio norte, e m\u00e1is adiante, coa exploraci\u00f3n do globo enteiro polos navegates europeos, tam\u00e9n a parte austral. Actualmente consid\u00e9ranse 88 constelaci\u00f3ns que dividen toda a esfera celeste, pero as doce do zod\u00edaco seguen a ser consideradas como de especial importancia por moita xente debido a esa influencia que se consideraba dos planetas sobre as persoas.\nEuropa e o Pr\u00f3ximo Oriente non foron os \u00fanicos berces da civilizaci\u00f3n. Durante un per\u00edodo de dous mil anos, entre o 500 a.C. e o 1500 d.C., a China foi por diante de Occidente en ciencia e tecnolox\u00eda. Ao longo das \u00e9pocas antiga e medieval, os astr\u00f3nomos chineses observaron detidamente o ceo e tomaron nota de todo fen\u00f3meno observado. Non ti\u00f1an que enfrontarse coas ideas dogm\u00e1ticas de base relixiosa sobre a s\u00faa perfecci\u00f3n e viv\u00edan nunha sociedade relativamente secular onde o temor aos seres sobrenaturais non restrinx\u00eda o seu pensamento.\nO certo \u00e9 que os chineses non estudaban o ceo por motivos puramente intelectuais. Eles, como babilonios e gregos antes, estaban interesados na astrolox\u00eda. Ti\u00f1an asociado significado a todo o que puidera ter aparecido no ceo e us\u00e1banos para prognosticar os posibles acontecementos futuros.\nNo 1543 o astr\u00f3nomo polaco Nicol\u00e1s Cop\u00e9rnico (1473-1543) publicou un libro que explicaba as matem\u00e1ticas necesarias para predicir a posici\u00f3n dos planetas, pero supo\u00f1endo que a Terra xiraba arredor do Sol, as\u00ed como Mercurio, Venus, Marte, X\u00fapiter e Saturno (os planetas visibles). Esta hip\u00f3tese simplificaba moito o problema, a\u00ednda que Cop\u00e9rnico sosti\u00f1a a idea de que os planetas se mov\u00edan mediante \u00f3rbitas circulares.\nNo 1609 Galileo Galilei (1564-1642) soubo que nos Pa\u00edses Baixos se inventara o anteollo, un tubo con lentes en cada extremo que permit\u00eda achegar e ampliar a visi\u00f3n dos obxectos. Empezou a experimentar e en pouco tempo ti\u00f1a o que agora chamamos telescopio. Galileo fixo con el algo novo, e para a mentalidade da \u00e9poca, atrevido: apuntouno cara ao ceo.\nO telescopio de Galileo era un aparello pequeno e primitivo, pero por primeira vez algu\u00e9n estudaba o ceo de noite mellorando a visi\u00f3n do ollo nu. Galileo viu con el monta\u00f1as e cr\u00e1teres na L\u00faa, e zonas ch\u00e1s que tomou por \u00abmares\u00bb. Viu manchas no Sol, catro sat\u00e9lites arredor de X\u00fapiter (sat\u00e9lites denominados \"galileanos\"), as fases de Venus... Polo que amosaba o telescopio, parec\u00eda moi probable que os planetas fosen mundos como a Terra, pode que tan cam\u00adbiantes e imperfectos. A\u00ednda o Sol, coas s\u00faas manchas, era claramente imperfecto. Venus, coas s\u00faas fases, non pod\u00eda ter existencia nun sistema tolemaico, a\u00ednda que si no novo sistema copernicano. O telescopio de Galileo reforzou a concepci\u00f3n copernicana do sistema solar, e isto propiciou o enfrontamento de Galileo coa Inquisici\u00f3n, que o obrigou a renegar do sistema copernicano (\u00e9 c\u00e9lebre a frase \"eppur si move\" -\"no entanto m\u00f3vese\"- referida \u00e1 Terra, que dixo ao sa\u00edr do proceso contra el por esta causa).\nO astr\u00f3nomo alem\u00e1n Johannes Kepler (1571-1630) confirmou en 1609 que Marte non xiraba arredor do Sol seguindo un c\u00edrculo ou unha combinaci\u00f3n de c\u00edrculos, como supuxera Plat\u00f3n e todos os astr\u00f3nomos occidentais posteriores, inclu\u00eddo Cop\u00e9rnico. Marte xiraba arredor do Sol seguindo unha \u00f3rbita el\u00edptica co Sol nun dos seus focos. Kepler demostrou que todos os planetas se moven segundo \u00f3rbitas el\u00edpticas.\nKepler chegou as\u00ed \u00e1 descrici\u00f3n actual do sistema solar. Era o seu sistema e non o de Cop\u00e9rnico o que estaba en concordancia coa realidade. Nos case catro s\u00e9culos transcorridos dende ent\u00f3n, os astr\u00f3nomos non fixeron melloras substanciais no sistema de Kepler. Viron a luz teor\u00edas m\u00e1is xerais e descubr\u00edronse novos planetas, pero as \u00f3rbitas el\u00edpticas mant\u00e9\u00f1ense.\nO astr\u00f3nomo alem\u00e1n Hans Bayer (1572-1625) inventou no 1603 un sistema para nomear as estrelas, que consiste en asignar a cada unha unha letra grega (de alfa a omega, segundo a maior ou menor visibilidade) e o nome da constelaci\u00f3n onde est\u00e1 situada, sistema que persiste hoxe en d\u00eda.\nO astr\u00f3nomo ingl\u00e9s Edmund Halley (1656-1742) foi o primeiro en dicir que os cometas se desprazan en \u00f3rbitas fixas arredor do Sol e volven periodicamente. Tam\u00e9n estudou a determinaci\u00f3n precisa das estrelas, e, ao comparar as s\u00faas cifras con outras anteriores, viu que os gregos situaran algunhas estrelas incorrectamente. A\u00ednda tendo en conta que os gregos non dispu\u00f1an de telescopios, o erro nas posici\u00f3ns das estrelas era demasiado grande, sobre todo porque s\u00f3 parec\u00edan estar f\u00f3ra de lugar algunhas das estrelas m\u00e1is brillantes.\nHalley pensou que s\u00f3 hab\u00eda unha conclusi\u00f3n posible. Os gregos non estaban errados; eran as estrelas as que variaran de posici\u00f3n durante os dezaseis s\u00e9culos pasados. En 1718 Halley anunciou que as estrelas brillantes Sirio, Proci\u00f3n e Arturo se ti\u00f1an desprazado de modo per\u00adceptible dende a \u00e9poca dos gregos, e a\u00ednda o ti\u00f1an feito en pequeno monto dende que Tycho fixara a s\u00faa latitude e lonxitude un s\u00e9culo e medio antes.\nHalley pensou que as estrelas non estaban en absoluto fixas, sen\u00f3n que se desprazaban ao azar a trav\u00e9s dos espazos celestes. En conxunto, as estrelas estaban tan lonxe de n\u00f3s que a distancia que percorr\u00edan era pequena comparada coa s\u00faa distancia \u00e1 Terra, e dunha noite \u00e1 seguinte ou mesmo de ano en ano pod\u00eda non detectarse ning\u00fan movemento.\nAstronom\u00eda medieval.\nNa Europa medieval prod\u00facese un escurantismo en todos os campos do co\u00f1ecemento inclu\u00edndo a astronom\u00eda, ag\u00e1s na parte ocupada polos \u00e1rabes (Pen\u00ednsula Ib\u00e9rica), de onde pasou aos reinos cristi\u00e1ns; na escola de tradutores de Toledo, creada polo rei Afonso X o Sabio (s\u00e9culo XIII) comezan a traducirse os textos \u00e1rabes, tanto dos antigos gregos coma os orixinais \u00e1rabes, e a expandirse por Europa. Esta fica preservada en poucas copias de tratados antigos da astronom\u00eda grega e romana. A astronom\u00eda observacional tan s\u00f3 segue a existir no mundo \u00e1rabe. Coas invasi\u00f3ns turcas de Europa Oriental ao longo do s\u00e9culo XV chegan a Europa Central."}
{"id": "1639", "revid": "624", "url": "https://gl.wikipedia.org/wiki?curid=1639", "title": "-127", "text": ""}
{"id": "1640", "revid": "1987", "url": "https://gl.wikipedia.org/wiki?curid=1640", "title": "100", "text": "Outros.\nHistoria ano a ano"}
{"id": "1641", "revid": "56817", "url": "https://gl.wikipedia.org/wiki?curid=1641", "title": "170", "text": ""}
{"id": "1642", "revid": "23204", "url": "https://gl.wikipedia.org/wiki?curid=1642", "title": "1473", "text": "Outros.\nHistoria ano a ano"}
{"id": "1643", "revid": "56817", "url": "https://gl.wikipedia.org/wiki?curid=1643", "title": "1543", "text": "Outros.\nHistoria ano a ano"}
{"id": "1644", "revid": "1987", "url": "https://gl.wikipedia.org/wiki?curid=1644", "title": "1571", "text": "Outros.\nHistoria ano a ano"}
{"id": "1645", "revid": "56817", "url": "https://gl.wikipedia.org/wiki?curid=1645", "title": "1630", "text": "Outros.\nHistoria ano a ano"}
{"id": "1646", "revid": "109216", "url": "https://gl.wikipedia.org/wiki?curid=1646", "title": "1572", "text": "Outros.\nHistoria ano a ano"}
{"id": "1647", "revid": "22570", "url": "https://gl.wikipedia.org/wiki?curid=1647", "title": "1625", "text": "Outros.\nHistoria ano a ano"}
{"id": "1648", "revid": "98629", "url": "https://gl.wikipedia.org/wiki?curid=1648", "title": "1656", "text": "Outros.\nHistoria ano a ano"}
{"id": "1649", "revid": "34681", "url": "https://gl.wikipedia.org/wiki?curid=1649", "title": "1742", "text": "Outros.\nHistoria ano a ano"}
{"id": "1650", "revid": "56817", "url": "https://gl.wikipedia.org/wiki?curid=1650", "title": "2061", "text": ""}
{"id": "1651", "revid": "5312", "url": "https://gl.wikipedia.org/wiki?curid=1651", "title": "1985", "text": "1985 (MCMLXXXV) foi un ano com\u00fan comezado en martes no calendario gregoriano. Corresponde ao Ano do Boi no hor\u00f3scopo chin\u00e9s.\nD\u00eda das Letras Galegas.\nAnt\u00f3n Losada Di\u00e9guez\nNotas.\nHistoria ano a ano"}
{"id": "1652", "revid": "98629", "url": "https://gl.wikipedia.org/wiki?curid=1652", "title": "Cometa Halley", "text": "O cometa Halley, tam\u00e9n chamado 1P/Halley, \u00e9 un cometa brillante de per\u00edodo intermediario que retorna \u00e1s rexi\u00f3ns interiores do sistema solar cada 75,3 anos, aproximadamente. A\u00ednda que o nome fai referencia ao astr\u00f3mono ingl\u00e9s Edmund Halley por ter determinado a s\u00faa \u00f3rbita e a s\u00faa reaparici\u00f3n periodica, o descubrimento atrib\u00faese ao astr\u00f3nomo Johan Georg Palitzsch que o descubriu o 25 de decembro de 1758, aproximadamente na data prevista por Halley para a s\u00faa reaparici\u00f3n (de \u00f3nde ven a tradici\u00f3n de consideralo como o cometa do Nadal), chegou cun retardo de 618 d\u00edas polo seu perihelio (ao ser perturbada a s\u00faa \u00f3rbita por X\u00fapiter e Saturno). Halley, pola s\u00faa parte, usou datos de Kepler e Petrus Apianus para facer os seus c\u00e1lculos.\nCaracter\u00edsticas.\nOrbita en torno do Sol na direcci\u00f3n oposta \u00e1 dos planetas e ten unha distancia de perihelio de 0,59 unidades astron\u00f3micas; no afelio, a s\u00faa \u00f3rbita est\u00e9ndese al\u00e9n da \u00f3rbita de Neptuno sen pasar da \u00f3rbita de Plut\u00f3n, chegar\u00e1 ao afelio no ano 2024. Foi o primeiro cometa en ser reco\u00f1ecido como peri\u00f3dico, c\u00e1lculo feito por Edmund Halley en 1696, co que demostrou que os cometas eran corpos que ti\u00f1an \u00f3rbitas pechadas moi exc\u00e9ntricas. O cometa foi rexistrado por primeira vez en 240 a. C. e mostrouse vis\u00edbel a ollo nu en todas as s\u00faas 30 aparici\u00f3ns rexistradas. Na Gallaecia do s\u00e9culo V d.C rexistrou a s\u00faa visita Hidacio de Chaves, os d\u00edas 18 e 29 de xu\u00f1o do ano 451 d.C. \nNos anos 374, 607, 837 e 1066, presentaba un brillo maior que a m\u00e1is brillante das estrelas do hemisferio norte. A aparici\u00f3n de 1066 ficou rexistrada nas tapizar\u00edas de Bayeux.\nO brillo do cometa, cando est\u00e1 no perihelio, ten sido interpretado como unha indicaci\u00f3n de que este perde aproximadamente 3x1011 kg de gas e poeira en cada aparici\u00f3n; este valor representa cerca de 0,1% da s\u00faa masa total. As part\u00edculas de poeira maiores compo\u00f1en un grupo de meteoros que \u00e9 atra\u00eddo pola Terra d\u00faas veces por ano. Isto ten como consecuencia as chuvias de meteoros Eta Aqu\u00e1ridas, no final de abril, e Ori\u00f3nidas, no final de outubro. A masa deste fluxo de meteoros indica que o cometa est\u00e1 na media idade: foi capturado polo campo gravitacional de X\u00fapiter, que o obrigou a describir a \u00f3rbita actual hai m\u00e1is ou menos 200.000 anos atr\u00e1s, nunha \u00e9poca en que o seu n\u00facleo ti\u00f1a aproximadamente 19\u00a0km de di\u00e1metro. Este n\u00facleo agora ten m\u00e1is ou menos 11\u00a0km de di\u00e1metro e dentro de 300.000 anos ter\u00e1 desaparecido completamente. O \u00e9xito da predici\u00f3n de Edmond Halley do retorno do seu cometa en 1759 foi considerado como unha proba sensacional da lei da gravitaci\u00f3n de Newton. Na reaparici\u00f3n de 1986, a humanidade ti\u00f1a xa 29 anos de era espacial e unha frota de naves espaciais, inclusive a sonda Giotto, foi enviada para observalo. Est\u00e1 previsto o seu retorno en 2061, tras un periplo de 76 anos.\nAparici\u00f3ns hist\u00f3ricas.\nO Halley foi o primeiro(1) cometa con per\u00edodo orbital (P) co\u00f1ecido,o calculado por Halley, e por iso ch\u00e1mase tecnicamente 1P ou 1P/Halley. Os cometas son vis\u00edbeis a simple vista cando se aproximan ao perihelio, ao formar a cola, neste caso a partir duns tres meses antes e ata uns tres meses despois, sen descontar o tempo en que por estar demasiado preto do sol tampouco \u00e9 visible de noite. Os perihelios dos seus pasos arredor do Sol son: \nChuvia de meteoros.\nA Terra atravesa d\u00faas veces ao ano a \u00f3rbita do 1P/Halley, en maio e en outubro. A chuvia de meteoros das Eta Acu\u00e1ridas ten o seu m\u00e1ximo no 6 de maio. A chuvia de meteoros das Ori\u00f3nidas ten o seu m\u00e1ximo nos d\u00edas 20 \u00e9 21 de outubro."}
{"id": "1653", "revid": "23204", "url": "https://gl.wikipedia.org/wiki?curid=1653", "title": "Edmond Halley", "text": "Edmond Halley, nado en Haggerston, Londres, o 8 de novembro de 1656 e finado en Greenwich o 14 de xaneiro de 1742, foi un matem\u00e1tico e astr\u00f3nomo ingl\u00e9s que, polo seu estudo do Cometa Halley, revelou a natureza peri\u00f3dica dos cometas.\nTraxectoria.\nFillo dun rico fabricante de xab\u00f3n, xa dende moi novo amosa interese polas matem\u00e1ticas e a astronom\u00eda da man do astr\u00f3nomo real, John Flamsteed, profesor seu en Oxford. Logo de se graduar viaxa \u00e1 illa de Santa Helena, coa intenci\u00f3n de estudar as estrelas dende o hemisferio sur. En 1678 regresa a Inglaterra e publica \"Catalogus Stellarum Australium\" (1679), no que incl\u00fae detalles de 341 estrelas meridionais, e entra na Royal Society.\nUn dos seus traballos presentados na Royal Society foi o informe da eclipse total de Sol acontecida o 22 de abril de 1715, que atravesou o centro da Gran Breta\u00f1a (Inglaterra e Gales), feito que non acontec\u00eda na illa dende hab\u00eda 500 anos, e calculou tam\u00e9n o di\u00e1metro, direcci\u00f3n e velocidade de paso da sombra.\nAplicando a teor\u00eda da gravidade de Newton calculou a \u00f3rbita de varios cometas, descubrindo que a \u00f3rbita do cometa de 1682 era a mesma que as \u00f3rbitas dos vistos en 1531 e 1607, chegando \u00e1 conclusi\u00f3n de que se trataba dun \u00fanico cometa e que volver\u00eda pasar en 1758. Na s\u00faa honra d\u00e9uselle o seu nome a este cometa (1P/Halley). Entre 1698 e 1700 percorreu as costas de \u00c1frica austral, ocupado na teor\u00eda do magnetismo terrestre no barco \"Paramour Pink\"."}
{"id": "1654", "revid": "1131", "url": "https://gl.wikipedia.org/wiki?curid=1654", "title": "X\u00fapiter (hom\u00f3nimos)", "text": "X\u00fapiter pode referirse a:"}
{"id": "1657", "revid": "98629", "url": "https://gl.wikipedia.org/wiki?curid=1657", "title": "Escudo (hom\u00f3nimos)", "text": "Escudo pode significar:"}
{"id": "1658", "revid": "15490", "url": "https://gl.wikipedia.org/wiki?curid=1658", "title": "Peseta", "text": "A peseta foi unha moeda espa\u00f1ola de curso legal en Espa\u00f1a e Andorra (nesta \u00faltima, xunto ao franco franc\u00e9s) dende o 19 de outubro de 1868 at\u00e9 o 31 de decembro de 2001, cando foi substitu\u00edda polo euro. A peseta abrevi\u00e1base pta, sendo incorrecta a abreviaci\u00f3n pts para o plural.\nHistoria.\nAntes, a \"peseta\" era a forma popular coa que se denominaba os catro reais de bill\u00f3n ou os dous reais de prata. \u00c9 moi pos\u00edbel que a termo \"peseta\" prove\u00f1a da palabra catal\u00e1 \"pe\u00e7eta\" (peci\u00f1a), diminutivo de \"pe\u00e7a.\" Na Idade Media, designaba ao real de a dous e en 1737, no \"Diccionario de autoridades\" castel\u00e1n, aparece a peseta como \u00aba peza que vale dous reais de prata de moeda provincial, formada de figura redonda. \u00c9 voz modernamente introducida\u00bb.\nO 19 de outubro de 1868, o ministro de Facenda do Goberno provisional do Xeneral Serrano, Laureano Figuerola, asinou o decreto polo cal se implantaba a peseta como unidade monetaria de Espa\u00f1a, ao mesmo tempo que entraba en vigor oficialmente o Sistema m\u00e9trico. A primeira peseta foi cu\u00f1ada en 1869 e, pouco despois, en 1875, apareceu a primeira peseta emitida en papel que seguiu a ser emitida at\u00e9 1953 polo Banco de Espa\u00f1a.\nA peseta foi substitu\u00edda polo euro no ano 1999 nos mercados de divisas. O 1 de xaneiro de 2002 o euro (\u20ac) entrou en circulaci\u00f3n xunto coa peseta convivindo as d\u00faas moedas at\u00e9 o 1 de marzo de 2002 en que peseta deixou de ser unha moeda de curso legal en Espa\u00f1a e Andorra, a\u00ednda que existe o compromiso oficial do Banco de Espa\u00f1a de cambiar o seu importe en euros en non importa cal data, \u00f3 cambio oficial \u00fanico establecido, 1 euro = 166,386 pta, co arredondamento correspondente \u00f3 terceiro decimal."}
{"id": "1659", "revid": "45328", "url": "https://gl.wikipedia.org/wiki?curid=1659", "title": "Franco belga", "text": "O franco belga (con c\u00f3digo BEF segundo a norma ISO 4217) foi a moeda oficial en B\u00e9lxica ata a entrada en vigor do euro no ano 2002. A taxa de conversi\u00f3n \u00e9 1 \u20ac = 40,3399 Francos Belgas.\nHistoria.\nA conquista de moitos pa\u00edses da Europa Occidental polas tropas napole\u00f3nicas fixo que o franco franc\u00e9s circulase amplamente por estes territorios. En Flandres o franco substitu\u00edu ao thaler, que \u00e1 s\u00faa vez foi substitu\u00eddo polo flor\u00edn holand\u00e9s cando se formou o Reino Unido dos Pa\u00edses Baixos.\nTras independizarse de Holanda, o novo Reino de B\u00e9lxica adoptou o seu propio franco en 1832, equivalente ao franco franc\u00e9s. Posteriormente segu\u00edronlle Luxemburgo en 1848 e Su\u00edza en 1850. Italia, xa unificada, adoptou a lira cunha base similar \u00e1 de 1862.\nEn 1865, Francia, B\u00e9lxica, Su\u00edza e Italia crearon a Uni\u00f3n Monetaria Latina, \u00e1 que se unir\u00edan Grecia e Espa\u00f1a en 1868. Cada pa\u00eds ter\u00eda a s\u00faa propia moeda cun valor de 4,5 g de prata ou 290,322\u00a0mg de ouro, todas intercambiables entre si. Na d\u00e9cada dos 70 o valor do ouro fixo que a situaci\u00f3n mantiv\u00e9sese estable ata 1914.\nEn 1926 B\u00e9lxica, do mesmo xeito que Francia, experimentou unha depreciaci\u00f3n e un descenso do consumo, seguidos da introduci\u00f3n dunha nova divisa de ouro para transacci\u00f3ns internacionais, o \"belga\", equivalente a 5 francos, polo que o pa\u00eds abandonou a uni\u00f3n monetaria que deixou de existir a finais do mesmo ano. O belga fixou a s\u00faa paridade coa libra esterlina cunha taxa de cambio de 35 belgas (175 francos) por libra, polo tanto creouse un novo patr\u00f3n de ouro de 1 belga = 209,211\u00a0mg de ouro. Con todo a uni\u00f3n belga-luxemburguesa mant\u00edvose en 1921, establecendo as bases para unha uni\u00f3n econ\u00f3mica plena en 1932. En 1935 o franco belga depreciouse un 28% ata os 150,632\u00a0mg de ouro e a paridade entre os francos belga e luxemburgu\u00e9s revisouse a 1 LUF = 1\u00bc BEF.\nTrala ocupaci\u00f3n alem\u00e1 en maio de 1940, o franco fixouse \u00e1 moeda alem\u00e1, cun valor de 0,10 pfennig, que se reduciron a 0,08 pfennig en xullo. Trala liberaci\u00f3n en 1944, o franco uniuse aos Acordos de Bretton Woods, cun cambio inicial de 43,77 BEF = 1 USD establecido o 5 de outubro. Esta taxa cambiouse a 43,8275 BEF en 1946 e despois a 50 BEF trala depreciaci\u00f3n de l\u00edbraa esterlina en setembro de 1949. A \u00faltima depreciaci\u00f3n que sufriu o franco belga foi en 1982.\nLinguas.\nInicialmente as moedas e os billetes ti\u00f1an a s\u00faa denominaci\u00f3n en franc\u00e9s. Con todo, as moedas coa denominaci\u00f3n en holand\u00e9s apareceron en 1869. Algunhas cu\u00f1axes posteriores levan as lendas en ambas as linguas. Cando os dous idiomas aparec\u00edan na mesma cara dunha moeda, cu\u00f1\u00e1banse d\u00faas versi\u00f3ns distintas: unhas coa denominaci\u00f3n en franc\u00e9s na dereita e en holand\u00e9s \u00e1 esquerda, e viceversa. Os primeiros billetes biling\u00fces apareceron ao redor de 1880, e ata 1992 introduciuse o alem\u00e1n nas denominaci\u00f3ns. Algunhas cu\u00f1axers de moedas conmemorativas levan tam\u00e9n o idioma alem\u00e1n na denominaci\u00f3n."}
{"id": "1660", "revid": "23204", "url": "https://gl.wikipedia.org/wiki?curid=1660", "title": "Flandres", "text": "Flandres (en neerland\u00e9s, \"Vlaams Gewest\" ou \"Vlaanderen\") \u00e9 un territorio hist\u00f3rico que constit\u00fae unha das tres rexi\u00f3ns oficiais do Reino de B\u00e9lxica, xunto coas de Valonia e a Rexi\u00f3n de Bruxelas-Capital. A rexi\u00f3n at\u00f3pase no norte do pa\u00eds e ten unha superficie de 13.522\u00a0km\u00b2 (44.29% da B\u00e9lxica).\nDivisi\u00f3ns administrativas.\nA rexi\u00f3n de Flandres est\u00e1 dividida en 5 provincias (as provincias pos\u00faen un total de 308 concellos):\nA cidade de Bruxelas forma parte da rexi\u00f3n de Flandres, m\u00e1is s\u00f3 para os habitantes flamengos e as instituci\u00f3ns locais (os cales viven en ambas as d\u00faas rexi\u00f3ns, a rexi\u00f3n da Valonia e a de Flandres). A cidade constit\u00fae tam\u00e9n a capital da rexi\u00f3n.\nCidades.\nAs principais cidades da rexi\u00f3n son (censo do 2007):"}
{"id": "1661", "revid": "23204", "url": "https://gl.wikipedia.org/wiki?curid=1661", "title": "Uni\u00f3n Europea", "text": "A Uni\u00f3n Europea () (UE) \u00e9 unha organizaci\u00f3n internacional constitu\u00edda por 27 estados europeos. Moitos dos seus obxectivos herd\u00e1ronse da CEE, en vigor dende a d\u00e9cada de 1950, por\u00e9n esta comunidade non adoptou o nome de UE at\u00e9 1992 durante o Tratado da Uni\u00f3n Europea (normalmente co\u00f1ecido como Tratado de Maastricht). As tres sedes principais da Uni\u00f3n Europea at\u00f3panse en Bruxelas, Luxemburgo e Estrasburgo. O 12 de outubro de 2012 a Uni\u00f3n foi galardoada co Premio Nobel da Paz pola s\u00faa \"contribuci\u00f3n ao avance da paz e reconciliaci\u00f3n, democracia e dereitos humanos en Europa\".\nA Uni\u00f3n Europea ten moitas actividades, entre as que destacan a creaci\u00f3n dun mercado europeo \u00fanico (ou sexa unha uni\u00f3n aduaneira), dunha moeda \u00fanica (adoptada por 16 dos 27 estados membros) e dunha pol\u00edtica agr\u00edcola, pesqueira, comercial e de transportes com\u00fan. A Uni\u00f3n Europea desenvolve tam\u00e9n varias iniciativas para a coordinaci\u00f3n das actividades xudiciais e de defensa dos Estados Membros, as\u00ed como trata de equiparar o desenvolvemento das diversas rexi\u00f3ns mediante compensaci\u00f3ns econ\u00f3micas, e de fortalecer a propia uni\u00f3n creando v\u00ednculos culturais e de cooperaci\u00f3n por medio de programas espec\u00edficos de mantemento de proxectos a escala europea e intercambio de persoas.\nO Tratado de Par\u00eds (1951), establecendo a Comunidade Europea do Carb\u00f3n e do Aceiro (CECA), e o Tratado de Roma (1957), institu\u00edndo a Comunidade Econ\u00f3mica Europea e a Comunidade Europea da Enerx\u00eda At\u00f3mica ou Euratom, foron asinados por seis membros fundadores: Alema\u00f1a, B\u00e9lxica, Francia, Italia, Luxemburgo e Pa\u00edses Baixos. B\u00e9lxica, Pa\u00edses Baixos e Luxemburgo acordaran anteriormente formar o chamado Benelux.\nDespois disto, a UE realizou seis ampliaci\u00f3ns sucesivas: en 1973 Dinamarca, Irlanda e Reino Unido; en 1981 Grecia; en 1986 Espa\u00f1a e Portugal; en 1995 Austria, Finlandia e Suecia; o 1 de maio de 2004, Rep\u00fablica Checa, Chipre, Eslovaquia, Eslovenia, Estonia, Hungr\u00eda, Letonia, Lituania, Malta e Polonia; o 1 de xaneiro de 2007, Bulgaria e Roman\u00eda; o 1 de xullo de 2013 Croacia.\nEn 1972 e 1994, Noruega asinou tam\u00e9n tratados de adhesi\u00f3n \u00e1 Uni\u00f3n Europea. Por\u00e9n e sempre a trav\u00e9s de referendos, a poboaci\u00f3n norueguesa rexeitou a adhesi\u00f3n do seu pa\u00eds. Macedonia do Norte, Islandia, Montenegro e Turqu\u00eda son candidatos a adhesi\u00f3n \u00e1 UE. As negociaci\u00f3ns con Turqu\u00eda, e Macedonia a\u00ednda non se iniciaron formalmente e polo tanto a\u00ednda non hai unha data definida para a s\u00faa incorporaci\u00f3n.\nHistoria.\n9 de maio de 1950: naceu Europa.\nO s\u00e9culo estivo marcado pola ascensi\u00f3n e ca\u00edda das ideolox\u00edas totalitarias. Na primavera de 1950 Europa at\u00f3pase \u00e1 beira do abismo. A guerra fr\u00eda fai pesar a ameaza dun conflito entre as partes do Leste e Oeste do continente. Cinco anos despois da fin da segunda guerra mundial, os antigos adversarios de \u00e1mbalas beiras est\u00e1n lonxe da reconciliaci\u00f3n. Procurouse evitar repetir os erros do pasado e crear condici\u00f3ns para unha paz duradeira entre inimigos tan recentes.\nO miolo do problema era a relaci\u00f3n entre Francia e Alema\u00f1a. Era preciso crear unha relaci\u00f3n forte entre estes dous pa\u00edses e reunir ao seu redor todos os pa\u00edses libres de Europa a fin de constru\u00edr conxuntamente unha comunidade cun destino com\u00fan. Jean Monnet, coa s\u00faa experiencia \u00fanica como negociador e construtor da paz, prop\u00f3n ao Ministro de Asuntos Exteriores franc\u00e9s, Robert Schuman, e ao Chanceler alem\u00e1n Konrad Adenauer centrar as s\u00faas pol\u00edticas nun interese com\u00fan entre \u00e1mbolos pa\u00edses: a xesti\u00f3n sobre o control dunha autoridade independente do mercado do carb\u00f3n e do aceiro. A proposta \u00e9 formulada oficialmente o 9 de maio de 1950 por Francia e recibe unha fervorosa acollida en Alema\u00f1a, Italia, Pa\u00edses Baixos, B\u00e9lxica e Luxemburgo.\nO Tratado que constitu\u00edu a primeira Comunidade Europea, a Comunidade Europea do Carb\u00f3n e do Aceiro (CECA), ser\u00e1 asinado en abril de 1951, abrindo as portas das realizaci\u00f3ns concretas a Europa. Seguiron outras realizaci\u00f3ns, ata chegar \u00e1 Uni\u00f3n Europea actual, que se est\u00e1 abrindo ao leste dun continente do que estivo demasiado tempo separada.\n25 de marzo de 1957: a Comunidade Econ\u00f3mica Europea.\nO plan Schuman dera orixe a unha Comunidade especializada en dous dominios decisivos, mais limitados: o carb\u00f3n e o aceiro. Baixo a presi\u00f3n da guerra fr\u00eda, lev\u00e1ronse a cabo diversas medidas nos dominios da defensa e da uni\u00f3n pol\u00edtica para as que a opini\u00f3n p\u00fablica non estaba a\u00ednda preparada. Os seis Estados-membros da CECA escolleron polo tanto unha nova \u00e1rea de integraci\u00f3n no dominio econ\u00f3mico: a creaci\u00f3n dun mercado \u00fanico.\nO Tratado de Roma de 25 de marzo de 1957, que instit\u00fae a Comunidade Econ\u00f3mica Europea (CEE), crea instruci\u00f3ns e mecanismos de toma de decisi\u00f3n que permiten dar expresi\u00f3n tanto aos intereses nacionais como a unha visi\u00f3n comunitaria. A Comunidade Europea constit\u00fae de a\u00ed en diante o eixe principal en torno do cal se vai organizar a construci\u00f3n europea.\nDe 1958 a 1970, a abolici\u00f3n dos dereitos aduaneiros ten repercusi\u00f3ns espectaculares: o comercio intracomunitario \u00e9 multiplicado por seis, ao paso que os intercambios comerciais da CEE co resto do mundo son multiplicados por tres. No mesmo per\u00edodo, o produto nacional bruto medio da CEE aumenta un 70%. Seguindo o padr\u00f3n dos grandes mercados continentais, como o dos Estados Unidos de Am\u00e9rica, os axentes econ\u00f3micos europeos saben tirar proveito da dinamizaci\u00f3n resultante da abertura das fronteiras. Os consumidores habit\u00faanse a que lles sexa proposta unha gama cada vez m\u00e1is variada de produtos importados. A dimensi\u00f3n europea t\u00f3rnase unha realidade. En 1986, a sinatura da Acta \u00danica permitir\u00e1 abolir as outras restrici\u00f3ns, de orde regulamentar e fiscal, que atrasaban a\u00ednda a creaci\u00f3n dun mercado interno xenu\u00edno, totalmente unificado.\n20 de xullo de 1963: Iaund\u00e9, os indicios dun papel internacional.\nCos seus destinos a un\u00edrense no continente, os Estados fundadores da Comunidade Europea asinan coas s\u00faas antigas colonias africanas, en 1963, unha convenci\u00f3n que garante a estas \u00faltimas certas vantaxes comerciais e axudas financeiras. A Convenci\u00f3n de Lom\u00e9, que se seguiu \u00e1 de Iaund\u00e9, apl\u00edcase actualmente a 70 pa\u00edses de \u00c1frica, do Caribe e do Pac\u00edfico, torn\u00e1ndose a Uni\u00f3n Europea na maior fonte de axuda p\u00fablica ao desenvolvemento. A cooperaci\u00f3n estendeuse igualmente, baixo outras formas, \u00e1 maior parte dos pa\u00edses de Asia e de Am\u00e9rica Latina.\nO 28 de novembro de 1995, os 15 pa\u00edses da Uni\u00f3n Europea e 12 pa\u00edses do sur do Mediterr\u00e1neo estabelecen unha parcela que deber\u00e1 conducir \u00e1 creaci\u00f3n dunha zona de comercio libre, combinada con acordos de cooperaci\u00f3n nos dominios social, cultural e humano.\nNo s\u00e9culo XXI esp\u00e9rase \u00e1 afirmaci\u00f3n da Europa como potencia de paz, dende que a Uni\u00f3n promova a estabilidade e o desenvolvemento nos grandes grupos rexionais que a envolven. Grazas ao papel que desempe\u00f1a nos intercambios comerciais mundiais e ao seu peso econ\u00f3mico, a Uni\u00f3n \u00e9 xa un participante respectado nas grandes instancias internacionais, tales como a Organizaci\u00f3n Mundial do Comercio ou a ONU.\nProgresivamente, a Uni\u00f3n ap\u00f3iase no seu potencial econ\u00f3mico para desenvolver a s\u00faa influencia pol\u00edtica e afirmarse cunha soa voz. O Tratado da Uni\u00f3n Europea, de 1992, fixa o obxectivo e as modalidades dunha Pol\u00edtica Externa e de Seguridade Com\u00fan (PESC), que incl\u00fae, a prazo fixo, a definici\u00f3n dunha pol\u00edtica de defensa com\u00fan. Mais os europeos deber\u00e1n a\u00ednda facer numerosos esforzos para harmonizar a s\u00faa diplomacia e a s\u00faa pol\u00edtica de seguridade. \u00c9 ese o prezo, que presup\u00f3n unha vontade pol\u00edtica real dos Estados-membros, para que a Uni\u00f3n poida defender os seus intereses e contribu\u00edr \u00e1 creaci\u00f3n dun mundo de paz e de xustiza.\n1 de xaneiro de 1973: primeira ampliaci\u00f3n da Comunidade Europea.\nA Uni\u00f3n Europea at\u00f3pase aberta a todos os pa\u00edses europeos que a ela pretenden adherirse e que respecten os compromisos asumidos nos Tratados da fundaci\u00f3n e subscriban os mesmos obxectivos fundamentais. Existen d\u00faas condici\u00f3ns que determinan a aceptaci\u00f3n dunha candidatura \u00e1 adhesi\u00f3n: a localizaci\u00f3n no continente europeo e a pr\u00e1ctica de todos os procedementos democr\u00e1ticos que caracterizan o Estado de dereito.\nAs\u00ed, Dinamarca, Irlanda e o Reino Unido adh\u00edrense \u00e1 Comunidade o 1 de xaneiro de 1973. A estas adhesi\u00f3ns seguiulle unha ampliaci\u00f3n ao Sur do continente, durante os anos 80, con Grecia, Espa\u00f1a e Portugal, tras a s\u00faa afirmaci\u00f3n democr\u00e1tica. A terceira onda de adhesi\u00f3ns, que tivo lugar en 1995, traduce a vontade dos pa\u00edses da Europa escandinava e central de se xuntar a unha Uni\u00f3n que ten vindo a consolidar o seu mercado interno e se afirma como o \u00fanico p\u00f3lo de estabilidade no continente, ademais da desagregaci\u00f3n do bloque sovi\u00e9tico.\nDe seis a nove, de doce a quince membros, a Europa comunitaria vai ga\u00f1ando influencia e prestixio. Debe manter un modo de decisi\u00f3n eficaz, capaz de xestionar o interese com\u00fan en proveito de todos os seus membros, preservando simultaneamente as identidades e as especificidades nacionais e rexionais que constit\u00faen a s\u00faa riqueza. O maior desaf\u00edo para o que se preparan actualmente os europeos consiste en acoller os xa adheridos pa\u00edses da Europa central, balc\u00e1nica, mediterr\u00e1nea e b\u00e1ltica. De cara ao futuro, os retos eran atopar os recursos necesarios para que os novos pa\u00edses atinxisen o nivel econ\u00f3mico e estrutural dos pa\u00edses da UE no m\u00e1is breve prazo, e doutra banda adaptar as instituci\u00f3ns para que estas puidesen continuar a cumprir as s\u00faas misi\u00f3ns en beneficio dunha Uni\u00f3n de m\u00e1is de 25 Estados-membros.\n7-10 de xu\u00f1o de 1979: primeiras elecci\u00f3ns directas do Parlamento Europeo por sufraxio universal.\nO Parlamento Europeo desempe\u00f1a un papel fundamental no equilibrio institucional da Comunidade: representa os pobos de Europa e caracteriza a natureza democr\u00e1tica do proxecto europeo. Dende a s\u00faa creaci\u00f3n, dotado de poderes de control do ramo executivo, o Parlamento Europeo disp\u00f3n igualmente de poder lexislativo, na forma dun dereito de ser consultado sobre os principais textos comunitarios, poder que se foi ampliando progresivamente para se transformar nun verdadeiro dereito de co-decisi\u00f3n lexislativa. O Parlamento comparte, ademais diso, co Consello da Uni\u00f3n Europea o poder orzamentario.\nAta 1979, os membros do Parlamento Europeo eran membros dos parlamentos nacionais, que os nomeaban para representalos en Estrasburgo. A partir de 1979, pasaron a ser elixidos por sufraxio universal directo en cada un dos pa\u00edses da Uni\u00f3n, por mandatos de cinco anos. Os cidad\u00e1ns escollen as\u00ed os deputados que ter\u00e1n asento, non en delegaci\u00f3ns nacionais, mais en grupos parlamentarios transnacionais, representativos das grandes correntes de pensamento pol\u00edtico existentes no continente.\nA ambici\u00f3n de crear entre os Estados-membros unha relaci\u00f3n especial, que lles permita xestionar os seus intereses e as s\u00faas diferenzas segundo as mesmas regras de dereito e os mesmos procedementos de arbitraxe que unen os cidad\u00e1ns dun Estado democr\u00e1tico, \u00e9 totalmente revolucionaria na pr\u00e1ctica das relaci\u00f3ns internacionais. \"N\u00f3s non ligamos Estados, n\u00f3s unimos \u00e1s persoas\", escrib\u00eda Jean Monnet. Deste xeito, as instituci\u00f3ns europeas, articulando e conciliando permanentemente os intereses dos cidad\u00e1ns en canto tales, deben ser fortes e equilibradas. A dial\u00e9ctica sutil que funciona dende hai preto de cincuenta anos entre o Consello da Uni\u00f3n Europea, o Parlamento Europeo, a Comisi\u00f3n Europea e o Tribunal de Xustiza da Uni\u00f3n Europea, representa indubidabelmente unha adquisici\u00f3n fundamental da construci\u00f3n europea, sendo a chave do seu \u00e9xito.\n17 de febreiro de 1986: sinatura do Acto \u00danico Europeo.\nO obxectivo do Tratado de Roma de crear un mercado com\u00fan foi parcialmente realizado nos anos sesenta, grazas \u00e1 supresi\u00f3n dos dereitos aduaneiros internos e das restrici\u00f3ns cuantitativas \u00f3s tratos comerciais. Mais os autores do Tratado subestimaron todo un conxunto doutros obst\u00e1culos \u00f3s acordos comerciais, obst\u00e1culos sofisticados e camuflados na forma de regulamentaci\u00f3ns diversas, que constitu\u00edan barreiras frecuentemente intranspas\u00e1beis.\nA Comisi\u00f3n tomou polo tanto, unha iniciativa audaz que levou \u00e1 adopci\u00f3n da Acta \u00danica. Fixou o 1 de xaneiro de 1993 como a data l\u00edmite para a plena realizaci\u00f3n do mercado interno e, grazas \u00e1 ampliaci\u00f3n da votaci\u00f3n por maior\u00eda, propiciou \u00e1s instituci\u00f3ns europeas os medios para adoptaren as 300 directivas que eran necesarias.\n\u00d3 obxectivo do gran mercado interno, a Acta \u00danica asocia estreitamente outro de importancia tan fundamental como o primeiro: o da cohesi\u00f3n econ\u00f3mica e social. Europa crea as\u00ed pol\u00edticas estruturais en beneficio das rexi\u00f3ns con atrasos de desenvolvemento ou que se viron afectadas por mudanzas tecnol\u00f3xicas e industriais. Promove igualmente a cooperaci\u00f3n en materia de investigaci\u00f3n e de desenvolvemento. Finalmente, toma en consideraci\u00f3n a dimensi\u00f3n social do mercado interno: no esp\u00edrito dos gobernantes da Uni\u00f3n, o bo funcionamento do mercado interno e unha concorrencia sa entre as empresas son indisoci\u00e1beis do obxectivo constante que consiste na mellor\u00eda das condici\u00f3ns de vida e de traballo dos cidad\u00e1ns europeos.\n1 de novembro de 1993: a Uni\u00f3n Europea.\nAo entrar en vigor, o 1 de novembro de 1993, o Tratado da Uni\u00f3n Europea, asinado o 7 de febreiro de 1992 en Maastricht, confire unha nova dimensi\u00f3n \u00e1 construci\u00f3n europea. A Comunidade Europea (o Tratado de Maastricht substitu\u00edu \u00f3 nome Comunidade Econ\u00f3mica Europea), fundamentalmente econ\u00f3mica nas s\u00faas aspiraci\u00f3ns e na s\u00faa teor\u00eda, pasa a estar integrada na Uni\u00f3n Europea baseada, de agora en diante, en tres piares.\nO piar comunitario (a Comunidade Europea e a Comunidade Europea da Enerx\u00eda At\u00f3mica), rexido polos procedementos institucionais cl\u00e1sicos, fai intervir a Comisi\u00f3n, o Parlamento, o Consello e o Tribunal de Xustiza; toca esencialmente o mercado interno e as pol\u00edticas com\u00fans.\nOs outros dous piares envolven os Estados-membros en dominios caracterizados ata ent\u00f3n como sendo da competencia exclusivamente nacional: a pol\u00edtica externa e de seguridade, por un lado, e os asuntos internos, tales como a pol\u00edtica de inmigraci\u00f3n e de asilo, a polic\u00eda e a xustiza, por outro. Tr\u00e1tase dun progreso importante, na medida na que os Estados-membros consideran que \u00e9 do seu interese cooperar m\u00e1is estreitamente nestes dominios como xeito de afirmar a identidade europea no mundo e de asegurar unha mellor protecci\u00f3n dos seus cidad\u00e1ns contra a criminalidade organizada e o tr\u00e1fico de drogas.\nMais o que os cidad\u00e1ns recordar\u00e1n do Tratado de Maastricht ser\u00e1 probabelmente a decisi\u00f3n que ter\u00e1 maior impacto pr\u00e1ctico na s\u00faa vida coti\u00e1: a realizaci\u00f3n da Uni\u00f3n Econ\u00f3mica e Monetaria. A partir do 1 de xaneiro de 1999, a UEM reunir\u00e1 todos os pa\u00edses que cumpren un determinado n\u00famero de criterios econ\u00f3micos destinados a garantir a s\u00faa boa xesti\u00f3n financeira e a asegurar a estabilidade futura da moeda \u00fanica: o euro.\nA derradeira etapa l\u00f3xica da realizaci\u00f3n do mercado interno, a introduci\u00f3n da moeda \u00fanica, polas repercusi\u00f3ns persoais que ter\u00e1 para cada cidad\u00e1n e polas consecuencias econ\u00f3micas e sociais de que se revestir\u00e1, ter\u00e1 un alcance eminentemente pol\u00edtico. Poder\u00e1 mesmo considerarse que o euro ser\u00e1 futuramente o s\u00edmbolo m\u00e1is concreto da Uni\u00f3n Europea. Esta moeda forte, capaz de concorrer coas grandes moedas de reserva internacionais, constituir\u00e1 o signo distintivo da pertenza com\u00fan a un continente que se est\u00e1 a unir e a afirmar.\nEstados membros.\nA Uni\u00f3n Europea est\u00e1 composta de 27 pa\u00edses soberanos independentes que se co\u00f1ecen como os Estados membros: Alema\u00f1a, Austria, B\u00e9lxica, Bulgaria, Chipre, Croacia, Dinamarca, Eslovaquia, Eslovenia, Espa\u00f1a, Estonia, Finlandia, Francia, Grecia, Hungr\u00eda, Irlanda, Italia, Letonia, Lituania, Luxemburgo, Malta, Pa\u00edses Baixos, Polonia, Portugal, Roman\u00eda, Rep\u00fablica Checa e Suecia.\nHai dous pa\u00edses candidatos oficiais, Macedonia do Norte e Serbia, mentres que Montenegro e Turqu\u00eda est\u00e1n en negociaci\u00f3ns. O resto de pa\u00edses dos Balc\u00e1ns occidentais, Albania, Bosnia e Hercegovina e Kosovo, son reco\u00f1ecidos oficialmente como candidatos potenciais. Kosovo \u00e9 tam\u00e9n considerado pola Comisi\u00f3n Europea como un potencial candidato, mais esta instituci\u00f3n non o lista como un pa\u00eds independente, porque non todos os Estados membros reco\u00f1\u00e9ceno como un pa\u00eds separado de Serbia.\nPara unirse \u00e1 UE, un pa\u00eds debe satisfacer os criterios de Copenhaguen, definidos en 1993 no Consello Europeo de Copenhaguen. Estes esixen unha democracia estable que respecte os dereitos humanos e o Estado de Dereito; unha econom\u00eda de mercado viable capaz de competir dentro da UE, e a aceptaci\u00f3n das obrigaci\u00f3ns da adhesi\u00f3n, inclu\u00edda a lexislaci\u00f3n da UE. A avaliaci\u00f3n do cumprimento dos criterios por parte dun pa\u00eds \u00e9 a responsabilidade do Consello Europeo. O artigo 50 do Tratado de Lisboa proporciona a base para que un membro abandone a Uni\u00f3n. Dous territorios deixaron a Uni\u00f3n: Groenlandia (provincia aut\u00f3noma de Dinamarca) f\u00edxoo en 1985; o Reino Unido invocou formalmente o artigo 50 en 2016 e converteuse no primeiro estado soberano que abandonou a Uni\u00f3n Europea, a trav\u00e9s do Brexit.\nCatro pa\u00edses da Europa occidental que optaron por non adherirse \u00e1 UE compromet\u00e9ronse en parte coa econom\u00eda da UE e os seus regulamentos: Islandia, Liechtenstein, e Noruega son unha parte do mercado com\u00fan a trav\u00e9s do Espazo Econ\u00f3mico Europeo, e Su\u00edza ten vencellos semellantes a trav\u00e9s de tratados bilaterais. As relaci\u00f3ns entre a Uni\u00f3n Europea e microestados como Andorra, M\u00f3naco, San Marino e Cidade do Vaticano incl\u00faen o uso do euro e outras cooperaci\u00f3ns.\nXeograf\u00eda.\nO territorio da UE consiste no conxunto de territorios dos seus 27 Estados membros con algunhas excepci\u00f3ns que se expo\u00f1en seguidamente. O territorio da UE non \u00e9 o mesmo c\u00f3 de Europa, pois hai pa\u00edses do continente f\u00f3ra da UE, tales como Islandia, Su\u00edza, Noruega, e Rusia. Algunhas partes dos Estados membros non forman parte da UE, malia que forman parte do continente europeo (por exemplo as Illas da Canle e as Illas Feroe). Varios territorios de ultramar vinculados aos Estados membros que est\u00e1n f\u00f3ra de Europa xeogr\u00e1fica non son tampouco parte da UE (por exemplo, Groenlandia, Aruba e as antigas Antillas Neerlandesas).\nAlg\u00fans territorios de ultramar son parte da UE, ata se non son xeograficamente parte de Europa, como os Azores, as Illas Canarias, Ceuta, G\u00fciana Francesa, Guadalupe, Madeira, Martinica, Melilla, e Reuni\u00f3n.\nA superficie combinada dos Estados membros da UE abrangue unha \u00e1rea de 4\u00a0233\u00a0262\u00a0km\u00b2. A paisaxe, o clima, e a econom\u00eda da UE vense influ\u00eddas polas s\u00faas costas. A UE ten a segunda costa m\u00e1is longa do mundo despois do Canad\u00e1. A combinaci\u00f3n dos Estados membros comparten fronteiras terrestres con 21 estados non membros para un total de 12 441\u00a0km, a quinta fronteira m\u00e1is longa do mundo.\nInclu\u00edndo os territorios de ultramar dos Estados membros, a UE experimenta a maior\u00eda dos tipos de clima, de \u00e1rtico ao tropical, polo que as medias meteorol\u00f3xicas da UE no seu conxunto carecen de sentido. Na pr\u00e1ctica, a maior\u00eda da poboaci\u00f3n vive xa sexa nas zonas cun clima mediterr\u00e1neo (o sur de Europa), un clima oce\u00e1nico temper\u00e1n (Europa Occidental), ou un c\u00e1lido ver\u00e1n continental (Europa oriental).\nAs costas da uni\u00f3n Europea miden uns 68 000 km de longo.\nDemograf\u00eda.\nCunha poboaci\u00f3n no ano 2010 de 501 259 840 habitantes a UE abarca pa\u00edses con diferenciais de poboaci\u00f3n importante, por exemplo os 82 mill\u00f3ns de habitantes de Alema\u00f1a e os escasos 400.000 de Malta. Estes n\u00fameros dan unha densidade total de 114 hab./km\u00b2, cabe dicir que esta densidade non \u00e9 homox\u00e9nea; existen grandes baleiros demogr\u00e1ficos no interior das pen\u00ednsulas Ib\u00e9rica e Hel\u00e9nica, ao mesmo tempo hai zonas como a dorsal europea (SE de Gran Breta\u00f1a \u00f3 NO de Italia) cuxas densidades superan a media da Uni\u00f3n.\nCon respecto ao crecemento natural da UE hai que destacar o escaso incremento, debido \u00e1 baixa natalidade e mortalidade; sendo este \u00e1s veces negativo. As maiores taxas de crecemento danse en pa\u00edses como Irlanda e as m\u00e1is baixas en pa\u00edses do sur como Espa\u00f1a . Con todo, estados como o espa\u00f1ol conseguen medrar grazas ao saldo migratorio.\nA esperanza de vida da UE aprox\u00edmase aos 80 nos homes e el\u00e9vase por enriba desta cifra nas mulleres, sendo unha das m\u00e1is altas do planeta.\nA estrutura demogr\u00e1fica d\u00e1 unha perspectiva da UE como unha poboaci\u00f3n envellecida. A Uni\u00f3n Europea caracter\u00edzase por unha grande importancia do sector terciario o que nos leva a un proceso de urbanizaci\u00f3n importante no que m\u00e1is do 77 % da poboaci\u00f3n vive en cidades. Estes n\u00facleos na s\u00faa maior\u00eda son de tama\u00f1o pequeno e medio. Pero tam\u00e9n se dan casos de grandes aglomeraci\u00f3ns urbanas coma Madrid.\nA poboaci\u00f3n da UE abrangue o 7,3 % da poboaci\u00f3n total do mundo, e o 3 % da superficie da Terra, o que d\u00e1 unha densidade media de 113 habitantes por km\u00b2 facendo da UE unha das rexi\u00f3ns m\u00e1is densamente poboadas do mundo. Un terzo dos cidad\u00e1ns da UE vive en cidades de m\u00e1is dun mill\u00f3n de habitantes, cifra que sobe ao 80 % ao referirse a aqueles que habitan en \u00e1reas urbanas. Na UE at\u00f3panse m\u00e1is cidades globais c\u00e1 ningunha outra rexi\u00f3n do mundo. Na Uni\u00f3n Europea hai m\u00e1is de 16 cidades con poboaci\u00f3ns por riba do mill\u00f3n de habitantes.\nAdemais das s\u00faas cidades, na UE existen numerosas rexi\u00f3ns densamente poboadas resultantes da conexi\u00f3n de moitas \u00e1reas urbanas que conforman hoxe en d\u00eda grandes \u00e1reas metropolitanas. As maiores son: Rin-Ruhr con 10,5 mill\u00f3ns de habitantes (Colonia, Dortmund, D\u00fcsseldorf etc.), Randstad aprox. 7 mill\u00f3ns (\u00c1msterdan, Rotterdam, A Haia, Utrecht etc.), Rexi\u00f3n Rin-Main aprox. 5,8 mill\u00f3ns (Frankfurt, Wiesbaden etc.), o Diamante flamengo aprox. 5,5 mill\u00f3ns (\u00e1rea urbana entre Antwerp, Bruxelas, Lovaina e Gante), a Rexi\u00f3n metropolitana de Silecia aprox. 3,5 mill\u00f3ns (Katowice, Sosnowiec etc.), e maila Rexi\u00f3n do Oresund aprox. 2,5 million (Copenhagen, Dinamarca e Malm\u00f6, Suecia).\nLinguas.\nNa Uni\u00f3n Europea empr\u00e9ganse 24 linguas oficiais: alem\u00e1n, b\u00falgaro, castel\u00e1n, checo, croata, dinamarqu\u00e9s, eslovaco, esloveno, estoniano, fin\u00e9s, franc\u00e9s, grego, holand\u00e9s, h\u00fangaro, ingl\u00e9s, italiano, irland\u00e9s, let\u00f3n, lituano, malt\u00e9s, polaco, portugu\u00e9s, roman\u00e9s e sueco. Importantes documentos, como a lexislaci\u00f3n, son traducidas a t\u00f3dalas linguas oficiais. Asemade, o Parlamento Europeo traduce t\u00f3dolos documentos e sesi\u00f3ns de xeito autom\u00e1tico \u00e1s linguas oficiais. Algunhas instituci\u00f3ns empregan s\u00f3 unhas poucas linguas como lingua de traballo, normalmente o ingl\u00e9s, o alem\u00e1n e mailo franc\u00e9s. A pol\u00edtica ling\u00fc\u00edstica \u00e9 reponsabilidade dos pa\u00edses membros, por\u00e9n, as instituci\u00f3ns da UE promoven a aprendizaxe doutras linguas.\nO alem\u00e1n \u00e9 a lingua nai m\u00e1is falada da UE (88,7\u00a0 mill\u00f3ns de falantes no 2006), seguida polo ingl\u00e9s, o italiano e mailo franc\u00e9s. O ingl\u00e9s, falado por m\u00e1is da metade (51%) dos habitantes da Uni\u00f3n, \u00e9 de lonxe a lingua estranxeira m\u00e1is espallada e falada, seguida polo alem\u00e1n e o franc\u00e9s. O 56% dos europeos son quen de manter unha conversa nunha lingua que non sexa a s\u00faa lingua nai. A meirande parte das linguas oficiais da UE pertencen \u00e1 familia das linguas indoeuropeas, ag\u00e1s o estoniano, o finland\u00e9s, e mailo h\u00fangaro, as cales pertencen \u00e1 familia das linguas ugrofinesas, e o malt\u00e9s, pertencente \u00e1 familia das linguas sem\u00edticas. A meirande parte das linguas oficiais da UE escr\u00edbense no alfabeto latino ag\u00e1s o b\u00falgaro, escrito no alfabeto cir\u00edlico, e o grego, escrito no alfabeto grego.\nXunto as 24 linguas oficiais, na UE f\u00e1lanse 150 linguas rexionais e minoritarias, faladas por uns 50\u00a0mill\u00f3ns de habitantes. Destas, s\u00f3 o catal\u00e1n/valenciano, o \u00e9uscaro, o galego, o ga\u00e9lico escoc\u00e9s e mailo gal\u00e9s poden ser empregadas polos cidad\u00e1ns para comunicarse coas principais instituci\u00f3ns europeas. Malia seren protexidas e apoiadas por programas da UE, a protecci\u00f3n dos dereitos ling\u00fc\u00edsticos das linguas rexionais, atinxe a cada pa\u00eds membro.\nAmais das linguas nativas dos estados da UE, f\u00e1lanse tam\u00e9n centos de linguas de t\u00f3dolos recunchos da terra faladas nas comunidades estranxeiras que moran nos estados membros. Destacan o turco, o \u00e1rabe magreb\u00ed, o ruso, o urdu, o bengal\u00ed, o hindi, o t\u00e1mil, o ucra\u00edno, o punjabi e mailas linguas dos Balc\u00e1ns. As linguas dos inmigrantes non te\u00f1en status formal ou reco\u00f1ecemento nin nas instituci\u00f3ns da UE nin nos pa\u00edses membros da UE\nRelixi\u00f3n.\nA Uni\u00f3n Europea \u00e9 un corpo secular sen conexi\u00f3ns formais coa relixi\u00f3n. Nas discusi\u00f3ns sobre os bosquexos dos textos da Constituci\u00f3n Europea e o Tratado de Lisboa prop\u00faxose citar \u00e1 cristiandade ou a deus no pre\u00e1mbulo do texto, mais a idea foi rexeitada e desbotada.\nA \u00e9nfase no cristianismo parte de ser esta a relixi\u00f3n dominante no continente europeo, e polo tanto da UE. O cristianismo div\u00eddese en varias p\u00f3las: o catolicismo, un amplo abano de igrexas protestantes (especialmente na Europa do norte) e o cristianismo ortodoxo (no sur da Europa oriental). Outras relixi\u00f3ns coma o islam e mailo xuda\u00edsmo at\u00f3panse presentes na UE. No ano 2006, a UE ti\u00f1a unha poboaci\u00f3n musulm\u00e1 estimada nuns 16\u00a0mill\u00f3ns de persoas, cifra que baixa ata o mill\u00f3n no tocante aos xudeus.\nAs enquisas Eurobar\u00f3metro de opini\u00f3n p\u00fablica do Eurostat amosan que a maior\u00eda dos cidad\u00e1ns da UE cren nalg\u00fanha forma de crenza, a\u00ednda que s\u00f3 o 21% consideran que \u00e9 importante. En anos recentes a maior\u00eda dos pa\u00edses europeos experimentou unha diminuci\u00f3n no n\u00famero de persoas que atende os servizos relixiosos e no n\u00famero de persoas pertencentes a unha confesi\u00f3n. O Eurobar\u00f3metro do ano 2005 amosou que o 52% dos cidad\u00e1ns europeos (dos 25 estados membros naquel tempo), cr\u00edan \"nun\" deus, o 27% \"nalgunha forma de esp\u00edrito ou forza\" e o 18% non ti\u00f1an ning\u00fan tipo de crenza. Os pa\u00edses onde menos xente declarou ser crente foron a Rep\u00fablica Checa (19%) e Estonia (16%), Os pa\u00edses m\u00e1is relixiosos foron Malta (95%), Chipre e Roman\u00eda (90%). Ao longo da UE, as mulleres amosaron ser m\u00e1is crentes c\u00f3s homes, cifra que medra coa idade, naquelas persoas con educaci\u00f3n relixiosa, nas persoas con educaci\u00f3n b\u00e1sica, e naquelas que \"se posicionan \u00e1 dereita na escala pol\u00edtica (57%).\"\nOutras relixi\u00f3ns con significante presenza nos territorios da UE son o budismo, o sikhism e mailo hindu\u00edsmo.\nTratados.\nA actual Uni\u00f3n Europea fundam\u00e9ntase xuridicamente en 4 Tratados: O Tratado da Uni\u00f3n Europea e os tres Tratados que se previamente se institu\u00edran \u00e1:\nO Tratado da Uni\u00f3n Europea (TUE) creou unha nova entidade - a Uni\u00f3n Europea - fundada nas Comunidades anteriormente existentes e que se mant\u00e9n. No \u00e1mbito da Uni\u00f3n, o TUE cont\u00e9n disposici\u00f3ns relativas \u00e1 pol\u00edtica externa e de seguridade, e \u00e1 cooperaci\u00f3n nos dominios da xustiza e dos asuntos internos. Ademais diso, o TUE introduciu alteraci\u00f3ns na redacci\u00f3n dos Tratados CECA, CEEA e, especialmente, do Tratado CEE. A anterior Comunidade Econ\u00f3mica Europea (CEE) pasou a designarse Comunidade Europea (CE).\nOs Tratados de \u00c1msterdam, de 1997, e de Niza, de 2001, alteraron tanto o texto do Tratado da Uni\u00f3n Europea como o do Tratado de Roma e de EURATOM. O Tratado de Lisboa asinado en decembro de 2007 pretende actualizar a estrutura pol\u00edtica e legal da Uni\u00f3n.\nPol\u00edtica.\nLing\u00fc\u00edstica.\nO Consello de Europa elaborou a Carta Europea das Linguas Rexionais ou Minoritarias, texto legal que recolle o compromiso dos estados co desenvolvemento das linguas minorizadas, e declarou 2001 o \"Ano Europeo das Linguas Non Normalizadas\".\nConservaci\u00f3n ambiental.\nOs pa\u00edses da Uni\u00f3n Europea no seu conxunto, constit\u00faen a principal potencia mundial no que ao desenvolvemento e aplicaci\u00f3n de enerx\u00edas renovables se refire. A promoci\u00f3n das enerx\u00edas renovables ten un papel moi importante, tanto no que se refire a reducir a dependencia exterior da UE no seu abastecemento enerx\u00e9tico, como nas acci\u00f3ns que deben adoptarse en relaci\u00f3n coa paliaci\u00f3n do actual cambio clim\u00e1tico. Con todo Alema\u00f1a \u00e9 o \u00fanico membro da UE que est\u00e1 en cami\u00f1o de acadar os obxectivos establecidos no Protocolo de Kyoto sobre o cambio clim\u00e1tico que vai rematar no 2012.\nO Consello Europeo de marzo de 2007 en Bruxelas aprobou un plan enerx\u00e9tico obrigatorio que incl\u00fae un recorte do 20% das s\u00faas emisi\u00f3ns de di\u00f3xido de carbono antes do ano 2020 e consumir m\u00e1is enerx\u00edas renovables para que representen o 20% do consumo total da UE (contra o 7% no 2006). O acordo reco\u00f1eceu indirectamente o papel da enerx\u00eda nuclear na reduci\u00f3n da emisi\u00f3n de gas de efecto invernadoiro, correspondendo a cada Estado membro decidir se recorrer\u00e1 ou non a esta tecnolox\u00eda.\nPor outra banda estableceuse o compromiso de lograr unha cota m\u00ednima dun 10% de biocombustibles no consumo total de gasolina e gas\u00f3leo de transporte no ano 2020.\nO futuro repartimento do esforzo desa porcentaxe do 20% ter\u00e1 en conta as especificidades enerx\u00e9ticas de cada estado. Ademais, a UE comprom\u00e9tese a chegar ata un 30% na reduci\u00f3n de gases de efecto invernadoiro no caso de compromiso internacional que involucre tanto a outras potencias como aos novos pa\u00edses industrializados.\nA moeda \u00fanica, o Euro.\nUn dos grandes logros da UE foi a consecuci\u00f3n e logro da moeda \u00fanica, o Euro. O Euro \u00e9 a moeda da Eurozona, a cal abarca 20 dos 27 pa\u00edses membros da UE. Estes son: Alema\u00f1a, Austria, B\u00e9lxica, Chipre, Croacia, Eslovaquia, Eslovenia, Espa\u00f1a, Estonia, Finlandia, Francia, Grecia, Irlanda, Italia, Letonia, Lituania, Luxemburgo, Malta, Pa\u00edses Baixos e Portugal.\nComo moeda \u00fanica trae consigo unha serie de consecuencias favorables para a eurozona:"}
{"id": "1669", "revid": "23204", "url": "https://gl.wikipedia.org/wiki?curid=1669", "title": "Primi N\u00e9cega", "text": "Primitiva N\u00e9cega Gallo, nada en Foz o 11 de setembro de 1930, \u00e9 unha escritora galega co\u00f1ecida como Primi N\u00e9cega.\nTraxectoria.\nDesenvolveu o seu labor dende os dezasete anos en Ribadeo. Ten publicado en diversos medios, nos primeiros tempos, facendo uso de diversos pseud\u00f3nimos, uns para obras en castel\u00e1n, e outros para obras en galego. A s\u00faa obra ten unha certa descontinuidade no tempo, debido \u00e1s vicisitudes persoais da autora. \nEscritora que abrangue diversos campos, a s\u00faa meirande produci\u00f3n \u00e9 como contista, con contos relacionados gran parte das veces coa s\u00faa propia historia, e cando non, con historias populares, por exemplo, referidas \u00f3 Nadal. \nAntes de deixarse de editar, publicou en \"Las Riberas del Eo\", pasando logo a ser colaboradora habitual en \"La Comarca del Eo\", onde ten publicado multitude de historias, moitas delas en xeito de conto. En xeral, a\u00ednda que a s\u00faa obra \u00e9 de raizame galega, publica en castel\u00e1n.\nFoi pregoeira na Xira de Santa Cruz (2001) e no Entroido de Ribadeo (2004), entre outros actos."}
{"id": "1671", "revid": "5863", "url": "https://gl.wikipedia.org/wiki?curid=1671", "title": "Follas novas", "text": "Follas novas \u00e9 un poemario en lingua galega de Rosal\u00eda de Castro, publicado por vez primeira en 1880, editado por La Propaganda Literaria de Alejandro Chao na Habana, Cuba, e impreso en Madrid, con pr\u00f3logo de Emilio Castelar.\nRosal\u00eda concibiu nun comezo este poemario como unha continuaci\u00f3n de \"Cantares gallegos\": O 50% dos poemas de \"Follas novas\" te\u00f1en afinidade co texto publicado en 1863, mentres que o resto das composici\u00f3ns presentan un diferente esp\u00edrito po\u00e9tico motivado polo afastamento da terra, as desgrazas familiares e as doenzas f\u00edsicas e morais. Estamos, xa que logo, ante unha po\u00e9tica que afonda nos sentimentos, na saudade e que ten frecuentemente, por horizonte, a fronteira do propio ser:\nEstrutura.\n\u00c9 unha compilaci\u00f3n de poemas ordenados sen un criterio claro. O libro pres\u00e9ntasenos estruturado en cinco secci\u00f3ns:\nA obra ten unha organizaci\u00f3n formal pouco elaborada \u00f3 comparala con \"Cantares gallegos\", se ben a s\u00faa amplitude tem\u00e1tica e a diversidade dos seus textos lle confire maior universalidade. A colecci\u00f3n de poemas resulta sumamente irregular desde unha perspectiva estrutural porque:\nPoes\u00eda subxectiva.\nOs textos subxectivos de \"Follas novas\" poder\u00edan pertencer \u00e1 escola xerm\u00e1nica (composici\u00f3ns breves, de estilo sinxelo, espont\u00e1neas, impresionistas, intimistas e suxerentes), da cal \u00e9 representante B\u00e9cquer. Mais a l\u00edrica de Rosal\u00eda \u00e9 diferente da becqueriana, Rosal\u00eda af\u00e1stase do sentimentalismo para facilitarnos, mediante a introspecci\u00f3n, a s\u00faa vida radical, angustiada e pesimista; a procura do sentido da existencia.\n\"Vagued\u00e1s \"v\u00e9n ser unha \"Arte po\u00e9tica\" relativa \u00f3s vencellos entre poes\u00eda e vida:\nEn \"Do \u00edntimo\" e nos poemas subxectivos de \"Varia\" predomina a saudade e a alienaci\u00f3n:\nPoes\u00eda obxectiva.\nNace co precedente de \"Cantares Gallegos\", pero o feito de seren poemas e non glosas, xunto coa presenza dunha Rosal\u00eda m\u00e1is madura, provoca un eu po\u00e9tico moito m\u00e1is reflexivo que afonda na inxustiza social procurando penetrar no coraz\u00f3n dos seus semellantes dun xeito vivencial.\nEstamos ante poes\u00eda comprometida, c\u00edvica; mais nunca panfletaria. A denuncia xorde como sentimento, \u00e9 pura sensibilidade. O mundo que rodea a Rosal\u00eda \u00e9 unha extensi\u00f3n do seu propio corpo.\nLibro III: \"Varia\".\nExisten diferentes tipos de composici\u00f3ns:\nEra unha ousad\u00eda dicir isto en 1880. E inda m\u00e1is se pensamos que o contido deste pr\u00f3logo (no seguinte apartado extraemos un anaco) perfila o problema social de Galicia que Rosal\u00eda consideraba m\u00e1is grave: a emigraci\u00f3n.\nLibro IV: \"D'a terra\".\nAlg\u00fans poemas de \"Da terra\", como \"Mi\u00f1a casi\u00f1a, meu lar\", \"Tanto e tanto nos odiamos\", \"A probi\u00f1a que est\u00e1 xorda\", \"Xan\" ou \"Soberba\", son unha prolongaci\u00f3n de \"Cantares\". Composici\u00f3ns que, desbordando ledicia, sen ser glosas, achegan costumes populares.\nOs demais dos textos desta secci\u00f3n, a\u00ednda que podendo ser narrativos (\"O encanto da pedra chan\") e a pesar de teren o cerne da paisaxe e da cultura, est\u00e1n marcados cun evidente lirismo subxectivo.\nLibro V: \"As viudas d'os vivos e as viudas d'os mortos\".\n\"As viudas d'os vivos e as viudas d'os mortos\" \u00e9 unha plasmaci\u00f3n panor\u00e1mica da emigraci\u00f3n galega desde a perspectiva da muller:\nRosal\u00eda sufriu as mesmas dores que sufriron as s\u00faas mulleres galegas. Rosal\u00eda falou por todas. Unha muller introvertida, que se ve atravesada por unha longa e negra sombra de saudade, ten valor para apartar da s\u00faa vista o seu \u00edntimo horror e mirar para o pavor vital, para a escasa calidade de vida que te\u00f1en os demais nese pa\u00eds esquecido da man dos homes que \u00e9 Galicia.\nM\u00e9trica.\nEn Follas Novas confl\u00faen tres tendencias m\u00e9tricas:\nen \"Follas novas\" vese:\nSignificaci\u00f3n.\nA pesar de ser \"Follas novas\" unha obra de inaudito valor literario e humano, o verdadeiramente ins\u00f3lito \u00e9 que Rosal\u00eda compuxese os seus sentimentos e reflexi\u00f3ns sociais nunha lingua tida por dialectal, por flagrante exemplo da incultura dun pobo. Se Rosal\u00eda consagrara en \"Cantares gallegos\" o galego para a l\u00edrica popular, elabora neste poemario unha poes\u00eda universal, sen fronteiras, pero galega, e na lingua dun pa\u00eds daquela rec\u00f3ndito. Ricardo Carballo Calero, en \"Historia da literatura galega contempor\u00e1nea\" (p.\u00a0145), di:\nEdici\u00f3ns e traduci\u00f3ns.\nEdici\u00f3ns en galego.\nHai m\u00e1is de 30 edici\u00f3ns distintas de \"Follas novas\". O libro foi inclu\u00eddo na Biblioteca B\u00e1sica da Cultura Galega da Editorial Galaxia, na Biblioteca das Letras Galegas de Edici\u00f3ns Xerais de Galicia, na Biblioteca de Autores Galegos de \"Diario 16 de Galicia, na Biblioteca 114 de \"El Correo Gallego\" e na Biblioteca Galega 120 de \"La Voz de Galicia\"."}
{"id": "1672", "revid": "5863", "url": "https://gl.wikipedia.org/wiki?curid=1672", "title": "Cantares gallegos", "text": "Cantares gallegos \u00e9 un libro de poes\u00eda de Rosal\u00eda de Castro publicado no ano 1863 en Vigo, na imprenta de Juan Compa\u00f1el.\nResulta o \u00fanico libro do que Rosal\u00eda viu unha segunda edici\u00f3n en vida. Est\u00e1 adicado \u00e1 escritora \"Fern\u00e1n Caballero\" (Cecilia B\u00f6hl de Faber), \"...por haberse apartado alg\u00fan tanto, en las cortas p\u00e1ginas en que se ocup\u00f3 de Galicia, de las vulgares preocupaciones con que se pretende manchar mi pa\u00eds\".\nFoi o marido de Rosal\u00eda, Manuel Murgu\u00eda quen xestionou, sen o permiso da s\u00faa muller, a sa\u00edda do prelo dun poemario que fixa o comezo dunha nova xeira para a poes\u00eda galega. \u00cda ser prologado por Nicomedes Pastor D\u00edaz, mais finou antes de que fose editado.\nNo limiar, Rosal\u00eda confesa a s\u00faa idea de desenvolve-las cantigas populares galegas emulando o \"Libro de los cantares\" de Antonio de Trueba, pois o seu quefacer po\u00e9tico est\u00e1 constitu\u00eddo por glosas de cantares ou ditos populares. As\u00ed pois, t\u00f3dolos poemas, ag\u00e1s dous, son glosas de cantares, procedemento este que tam\u00e9n aparecer\u00e1, inda que con pouca relevancia, en \"Follas novas\". Algunhas glosas est\u00e1n escritas en metros populares (\"Mi\u00f1a casi\u00f1a\"; \"Vivir para ver\"; \"\u00a1Padr\u00f3n...!, \u00a1Padr\u00f3n!\"...) e outras non (\"Cada cousa no seu tempo\"; \"Eu por vos\"...).\nT\u00f3dolos cr\u00edticos consideran que \"Cantares gallegos\" supera os riscos da par\u00e1frase, mantendo o encanto da copla glosada sen se converter nun texto inexpresivo.\nTem\u00e1tica.\nOs textos de \"Cantares gallegos\" poden clasificarse consonte \u00e1s seguintes tem\u00e1ticas:\nM\u00e9trica e estilo.\nEvoluci\u00f3n po\u00e9tica.\nO primeiro poemario de Rosal\u00eda, \"La flor\" (1857), escrito en castel\u00e1n, est\u00e1 inscrito na atmosfera rom\u00e1ntica esproncediana achegando unha po\u00e9tica que parte, predominantemente, do pesimismo propio do \"eu\" rom\u00e1ntico, rodeado dun ambiente t\u00e9trico caracterizado co l\u00e9xico, os recursos estil\u00edsticos (acumulaci\u00f3n de adxectivos e participios; abundancia de exclamativos e frases cortadas por \"ay\"...) e as formas estr\u00f3ficas (tercetos encadeados; oitava real; sextilla de p\u00e9 quebrado) propias da \u00e9poca\nEn 1863 escribe Rosal\u00eda \"Follas marchitas\", poema que, inda que con influxo rom\u00e1ntico, aproxima o que ser\u00e1 posteriormente \"Cantares gallegos\". \u00c9 un texto breve, de vocabulario reducido, de doce versos divididos en d\u00faas estrofas e de composici\u00f3n sim\u00e9trica.\nNesa \u00e9poca, \u00e1 par de composici\u00f3ns esproncedianas, toparemos cunha poes\u00eda lapidaria que se caracteriza por:\nEsta mutaci\u00f3n estil\u00edstica (o cantar, a seguidilla, o terceto octosil\u00e1bico, o romance con versos de cinco a oito s\u00edlabas e a mui\u00f1eira), con orixe na poes\u00eda popular, produce que as formas e t\u00e9cnicas de \"Cantares gallegos\" sexan exitosas e moi diferentes das presentes en \"La Flor\". S\u00f3 permanecen com\u00fans \u00f3s dous textos a quintilla e a redondilla.\nCo paso do tempo, Rosal\u00eda primar\u00e1 un ritmo e unha expresi\u00f3n m\u00e1is flexible, afastada da rixidez e grandilocuencia esproncediana.\nO estilo de \"Cantares gallegos\".\nEn Cantares aparecen dous sistemas m\u00e9tricos diferenciados:\nUnha excepci\u00f3n \u00e9 o caso da \"Alborada\", composici\u00f3n polim\u00e9trica por esixencia da melod\u00eda \u00e1 que se adapta.\nDous dos procedementos m\u00e1is importantes utilizados por Rosal\u00eda nesta s\u00faa obra, amais da ant\u00edtese, son a repetici\u00f3n e o paralelismo, os cales son de car\u00e1cter moi variado:\nou substituci\u00f3n:\n\"Cantares gallegos\" e o D\u00eda das Letras Galegas.\nNon est\u00e1 confirmada a data exacta da publicaci\u00f3n de \"Cantares gallegos\", pero t\u00f3mase como tal a data expresada por Rosal\u00eda na dedicatoria do poemario a Fern\u00e1n Caballero, asinada o 17 de maio de 1863.\nA principios dos anos sesenta, Francisco Fern\u00e1ndez del Riego propuxo a instituci\u00f3n dunha celebraci\u00f3n anual que potenciase a lingua galega, \u00f3 modo do \"D\u00eda del Libro\" que se celebraba en Espa\u00f1a co gallo do aniversario da morte de Cervantes, o 23 de abril. Inmediatamente pensou situala na data da publicaci\u00f3n de \"Cantares gallegos\", polo seu significado no rexurdimento da literatura galega. Trala s\u00faa proposta, a Real Academia Galega aprobou en 1963 convoca-lo D\u00eda das Letras Galegas o 17 de maio de cada ano, celebr\u00e1ndose ese mesmo ano en honra de Rosal\u00eda.\nEdici\u00f3ns e traduci\u00f3ns.\nEdici\u00f3ns en galego.\nHai m\u00e1is de 30 edici\u00f3ns distintas de \"Cantares gallegos\". O libro foi inclu\u00eddo na Biblioteca B\u00e1sica da Cultura Galega da Editorial Galaxia, na Biblioteca das Letras Galegas de Edici\u00f3ns Xerais de Galicia, na Biblioteca de Autores Galegos de \"Diario 16 de Galicia\" e na Biblioteca 114 de \"El Correo Gallego\".\nTraduci\u00f3ns.\nNo ano 1981 sae outra traduci\u00f3n de Mauro Armi\u00f1o co t\u00edtulo de \"Cantares Gallegos\" en edici\u00f3n biling\u00fce publicada por Akal, Serie cl\u00e1sicos.\nNo ano 1985 sae outra edici\u00f3n biling\u00fce -reproduci\u00f3n orixinal da segunda edici\u00f3n en galego e traduci\u00f3n de Juan Barja de Quiroga Losada- co t\u00edtulo de \"Cantares Gallegos\" publicada por Ediciones Akal.\nE en 1997 publ\u00edcase na Arxentina \"Airi\u00f1os, airi\u00f1os aires. Antolog\u00eda biling\u00fce de sus mejores poemas en gallego\" traducida por Rodolfo Alonso.\nNo ano 2012 sae a traduci\u00f3n ao ingl\u00e9s do libro completo, feita por Er\u00edn Moure co t\u00edtulo de \"Galician Songs\" publicada por Small Station Press, Col. Galician Classis."}
{"id": "1673", "revid": "6", "url": "https://gl.wikipedia.org/wiki?curid=1673", "title": "Eiffel", "text": ""}
{"id": "1674", "revid": "5312", "url": "https://gl.wikipedia.org/wiki?curid=1674", "title": "1837", "text": "1837 (MDCCCXXXVII) foi un ano com\u00fan comezado en domingo segundo o calendario gregoriano.\nOutros.\nHistoria ano a ano"}
{"id": "1675", "revid": "5312", "url": "https://gl.wikipedia.org/wiki?curid=1675", "title": "1885", "text": "1885 (MDCCCLXXXV) foi un ano com\u00fan comezado en xoves segundo o calendario gregoriano.\nOutros.\nHistoria ano a ano"}
{"id": "1676", "revid": "15490", "url": "https://gl.wikipedia.org/wiki?curid=1676", "title": "1880", "text": "Acontecementos.\nEuropa.\nRusia.\n\"Datas do calendario xuliano\"\nOutros.\nHistoria ano a ano"}
{"id": "1677", "revid": "5863", "url": "https://gl.wikipedia.org/wiki?curid=1677", "title": "1863", "text": "Outros.\nHistoria ano a ano"}
