{"id": "48861", "revid": "98629", "url": "https://gl.wikipedia.org/wiki?curid=48861", "title": "H\u00e1bitat", "text": "En ecolox\u00eda, un h\u00e1bitat \u00e9 o lugar ou o tipo de lugares onde vive unha especie de organismo particular ou onde a s\u00faa poboaci\u00f3n aparece de xeito natural. P\u00f3dese entender que \u00e9 tam\u00e9n o ambiente e o conxunto de condici\u00f3ns dese ambiente que permiten a especie estea presente al\u00ed.\nUn h\u00e1bitat est\u00e1 caracterizado por caracter\u00edsticas tanto f\u00edsicas como biol\u00f3xicas. Para unha especie os seus h\u00e1bitats son aqueles onde poden atopar os seus alimentos, un lugar onde acollerse ou medrar, protecci\u00f3n para a s\u00faa supervivencia ou un lugar onde propagarse ou reproducirse, como \u00e9 atopando parella. Os factores f\u00edsicos que determinan un h\u00e1bitat poden ser alg\u00fans como o tipo de solos ou augas, a humidade do ambiente, o abano de temperaturas dese espazo ou a intensidade de luz. Pola outra banda, os factores biol\u00f3xicos son aqueles como a dispo\u00f1ibilidade de nutrientes ou alimentos, ou a presenza ou ausencia de depredadores. Cada especie e cada organismo te\u00f1en certas necesidades e precisan duns ou doutros h\u00e1bitats para poder prosperar. Algunhas especies son tolerantes a grandes variaci\u00f3ns na presenza desas variables f\u00edsicas ou biol\u00f3xicas, namentres que outras especies est\u00e1n especializadas e precisan dunhas condici\u00f3ns concretas para persistir.\nUn h\u00e1bitat non \u00e9 necesariamente unha \u00e1rea xeogr\u00e1fica: pode ser o interior dun toro que podrece, o interior dunha rocha ou no musgo dun monte, o corpo ou un tracto dixestivo dun h\u00f3spede para aqueles organismos parasitos o corpo do seu h\u00f3spede etc. Os grandes tipos de h\u00e1bitat terrestres van desde condici\u00f3ns de rexi\u00f3ns polares, a temperadas, subtropicais e tropicais. O tipo de vexetaci\u00f3n terrestre pode ser bosque, estepas, prados, semi\u00e1rido ou des\u00e9rtico. Os h\u00e1bitats das augas fresca incl\u00faen a marismas, regatos, r\u00edos, r\u00edas, lagos e lagoas; e os h\u00e1bitats mari\u00f1os incl\u00faen a marismas, costa, as zonas intermareais, arrecifes, r\u00edas e ba\u00edas, o mar aberto, os leitos mari\u00f1os, as augas profundas e as augas submari\u00f1as.\nOs h\u00e1bitats mudan co paso do tempo, tanto por cambios estacionais como por outras causas que os fan mudar definitivamente. Nese \u00faltimo caso poden deberse a evento violentos como erupci\u00f3n de volc\u00e1ns, a terremotos, a tsunamis, a incendios forestais, a cambios nas correntes oce\u00e1nicas ou a morte dos h\u00f3spedes. Os outros cambios poden ser estacionais ou ser m\u00e1is gradual, que fan mudar os h\u00e1bitats. Esa mudanza p\u00f3dese dar ao longo de milenios por alteraci\u00f3ns no clima, xa que os xeos e os glaciares avanzan e retroceden, e por patr\u00f3ns clim\u00e1ticos diferentes que implican cambios das precipitaci\u00f3n e da radiaci\u00f3n solar. Outros cambios nos h\u00e1bitats son resultado directo das actividades humanas, como o son a deforestaci\u00f3n, o arado de pastos ou agricultura intensiva, os cambios nos caudais dos r\u00edos e r\u00edas, a drenaxe das marismas, o dragado do litoral ou dos fondos do mar. A introduci\u00f3n de especies ex\u00f3ticas pode ter un efecto devastador na fauna e flora nativa; por implicar unha maior depredaci\u00f3n, maior competencia polos recursos ou porque supo\u00f1an a introduci\u00f3n de pragas e enfermidades \u00e1s que as especies nativas non te\u00f1en inmunidade.\nUn dos maiores problema nas conservaci\u00f3ns dos ambientes e da biodiversidade \u00e9 a fragmentaci\u00f3n dos h\u00e1bitats. Ademais, ante a degradaci\u00f3ns dos h\u00e1bitats non todas as especies responden igual xa que algunhas dependen doutras nos ecosistemas, como \u00e9 o caso da dispersi\u00f3n de vexetaci\u00f3n en bosques ligada aos desprazamentos de animais.\nDefinici\u00f3n.\n\"H\u00e1bitat\" prov\u00e9n do verbo latino \"habit\u0101re\" en terceira persoa singular do presente, ou de \"habitatio\", e ref\u00edrese a \"vivir\" ou a \"morar\". As primeiras definici\u00f3ns de h\u00e1bitat fix\u00e9ronas os naturalistas cando cuestionaron porqu\u00e9 as especies est\u00e1n presentes nalg\u00fans lugares e noutros non.\nUnha das definici\u00f3ns de h\u00e1bitat argumenta que \u00e9 o conxunto de recursos e condici\u00f3ns ambientais, tanto bi\u00f3ticas como abi\u00f3ticas, que determinan se a poboaci\u00f3n dunha especie pode ter al\u00ed presenza, sobreviva ou se chegue a reproducir. Isto \u00e9, o conxunto de condici\u00f3ns que permiten que unha especie viva nalgunha das s\u00faas fases do seu ciclo vital. Por\u00e9n, outro tipo de definici\u00f3n para h\u00e1bitats argumenta que \u00e9 son cada unha das diferentes comunidades que existen cunha fisiolox\u00eda de vexetaci\u00f3n com\u00fan. Iso incluir\u00eda dentro dun mesmo h\u00e1bitat a \u00e1s masa vexetais ou outras entidades que existir\u00e1n sempre no espazo a\u00ednda que a fauna as aproveite dun xeito ou outro. Esta definici\u00f3n \u00e9 similar ao concepto de biotopo. Algunha revisi\u00f3n resalta que cabe achegar as d\u00faas posturas e definir os h\u00e1bitats considerando tanto o aproveitamento dos recursos que as especies fan como dos cambios no espazo e no tempo que se producen. Isto \u00e9, considerar os recursos que unha especie aproveita e consideralos como algo que cambia ao longo do espazo e do tempo.\nA directiva europea para a conservaci\u00f3n de h\u00e1bitats e fauna e flora salvaxe emprega a primeira definici\u00f3n, no que se consideran que a un h\u00e1bitat o definen as condici\u00f3ns que permiten a presenza das especies de interese. Outras convenci\u00f3ns internacionais como a Convenci\u00f3n para Diversidade Biol\u00f3xica e a Convenci\u00f3n de Especies Migratorias empregan un concepto de h\u00e1bitat m\u00e1is xen\u00e9rico, xa que a entenden tan s\u00f3 como aquelas \u00e1reas que lle dan \u00e1s especies de interese de conservaci\u00f3n, ou similar, un lugar axeitado para elas ocupar e sobrevivir.\nFactores ambientais.\nOs principais factores ambientais que afectan \u00e1 distribuci\u00f3n de organismos vivos son a temperatura, a humidade, o clima, o tipo de solo e a intensidade da luz, as\u00ed como a presenza doutros elementos limitantes que o organismo necesita para sobrevivir. Como norma xeral, as comunidades dun sistema tr\u00f3fico superior, como os animais, dependen das comunidades dos sistemas tr\u00f3ficos anteriores, como as masas vexetais.\nAlgunhas plantas e animais son xeralistas e os seus requisitos de h\u00e1bitat c\u00famprense nun amplo n\u00famero de lugares. Como exemplo, a pequena bolboreta branca \"Pieris rapae\" at\u00f3pase en todos os continentes ag\u00e1s na Ant\u00e1rtida. As s\u00faas larvas alim\u00e9ntanse dunha ampla variedade de \"Brassicas\" e outras especies vexetais, e prosperan en calquera lugar aberto con diversas asociaci\u00f3ns vexetais. Outras, como a gran bolboreta azul son moito m\u00e1is espec\u00edficas e te\u00f1en uns requisitos m\u00e1is espec\u00edficos. At\u00f3pase s\u00f3 en \u00e1reas nun tipo concreto de pastos, e al\u00ed as s\u00faas larvas alim\u00e9ntanse de especies de \"Thymus\". Ademais, por complexos requisitos do seu ciclo vital s\u00f3 habita en lugares onde vivan as formigas \"Myrmica\".\nAs perturbaci\u00f3ns nos ecosistemas son importantes para a creaci\u00f3n de h\u00e1bitats cunha alta diversidade. Coa falta de perturbaci\u00f3n, a sucesi\u00f3n da comunidade avanza e chega a unha estabilidade onde un grupo de especies domina, como poden ser de vexetaci\u00f3n de crecemento lento. Por\u00e9n, as perturbaci\u00f3ns constantes favorecen a entrada de especies e os cambios nas especies que dominan a comunidade. As especies pioneiras poden ocupar h\u00e1bitats desocupados, como espazos desocupados despois dun incendio, e posteriormente habitalas outras especies na sucesi\u00f3n. Do mesmo xeito, nos h\u00e1bitats costeiros poden chegar a estar dominados por algas mari\u00f1as ata acontezan tormentas ou outros procesos que arrastren o sedimento que no est\u00e1n, e estas se vexan substitu\u00eddas por outras especies.\nTipos.\nMacroh\u00e1bitats.\nTerrestres.\nOs h\u00e1bitats terrestres incl\u00faen a bosques, pastos, zonas h\u00famidas e desertos. Dentro destes amplos biomas hai h\u00e1bitats con condici\u00f3ns m\u00e1is espec\u00edficas: con diferentes tipos de clima, r\u00e9ximes de temperatura, solos, altitude ou tipos de vexetaci\u00f3n. Moitos destes h\u00e1bitats contin\u00faan uns cos outros, namentres que cada un ten as s\u00faas propias t\u00edpicas comunidades de vida. Un h\u00e1bitat pode prestarlle ben a unha especie en particular, mais a s\u00faa presenza ou ausencia nalg\u00fans deses lugares \u00e9 un proceso estoc\u00e1stico ou que depende das capacidades de dispersi\u00f3n e eficiencia de colonizaci\u00f3n das especies.\nAugas doces.\nOs h\u00e1bitats de auga doce incl\u00faen aos r\u00edos, regatos, lagos, lagoas, pantanos e mangleiros. A\u00ednda que alg\u00fans organismos se atopan na maior\u00eda destes h\u00e1bitats, case todas as especies te\u00f1en requisitos espec\u00edficos dalg\u00fans deses h\u00e1bitats. A velocidade da auga, a temperatura ou saturaci\u00f3n de os\u00edxeno son factores clave. Nos sistemas fluviais hai ademais secci\u00f3ns onde o fluxo da auga \u00e9 r\u00e1pidas ou lentas; onde se forman pozas ou estancamentos, ou bolsas de augas paralelas, que proporcionan un abano amplo de h\u00e1bitats. Do mesmo xeito, as plantas acu\u00e1ticas poden flotar, estar mergulladas en parte ou no seu total, ou medrar en solos saturados de auga de xeito permanente ou temporal. As plantas marxinais proporcionan un h\u00e1bitat importante para os invertebrados e os vertebrados, e as plantas mergulladas proporcionan oxixenaci\u00f3n na auga, absorben nutrientes e desempe\u00f1an un papel na reduci\u00f3n da contaminaci\u00f3n.\nMari\u00f1os.\nOs h\u00e1bitats mari\u00f1os incl\u00faen as masas de auga salobre, os estuarios, as r\u00edas, as ba\u00edas, a zona intermareal, o mar aberto, o leito mari\u00f1o, os arrecifes e as zonas de augas profundas. Outras variaci\u00f3ns incl\u00faen pozas intermareais, pradeiras mari\u00f1as baix\u00edos, chairas de mareas, lagoas salobres, praias de area fina ou cantos ou leitos mari\u00f1os, e nos que todos existen un ampla diversidade. A zona bent\u00f3nica ou o leito mari\u00f1o proporciona un fogar tanto para os organismos est\u00e1ticos, que viven ancorados ao substrato, como para unha gran variedade de organismos que se arrastran ou se pegan \u00e1 superficie. Algunhas especies, viven flotando entre as ondas da superficie da auga, ou entre os restos flotantes na superficie do mar, outros nadan a diferentes rangos de profundidades, inclu\u00edndo a organismos da zona demersal xa preto do fondo mari\u00f1o, e moitas especies que derivan coas correntes oce\u00e1nicas e que forman o plancto.\nDesertos e rexi\u00f3ns con secas.\nOs desertos non son un tipo de h\u00e1bitat que favoreza a presenza de grupos como os anfibios, porque estes precisan de auga para manter as s\u00faas peles h\u00famidas e para criar as s\u00faas larvas. Con todo, algunhas ras adapt\u00e1ronse e viven en desertos xa que crean h\u00e1bitats h\u00famidos subterr\u00e1neos e hibernan cando as condici\u00f3ns son adversas. O sapo \"Scaphiopus couchii\" sae da s\u00faa lapa cando se produce un choiva e pon os ovos nas pozas que se forman. Os c\u00e1gados medran r\u00e1pido, \u00e1s veces en tan s\u00f3 nove d\u00edas, e sofren unha metamorfose.\nOutros organismos afrontan a seca dos seus h\u00e1bitats acuosos doutros xeitos. Hai pozas que son ef\u00e9meras e que s\u00f3 se forman nunha \u00e9poca de choivas ao longo do ano. A s\u00faa flora \u00e9 caracter\u00edstica e est\u00e1 especialmente adaptada a elas. Est\u00e1 formada principalmente por especies anuais cuxas sementes sobreviven \u00e1 seca, pero tam\u00e9n por especies perennes que se adaptaron dun xeito \u00fanico. Os animais tam\u00e9n se adaptaron a estes h\u00e1bitats extremos. Algunhas especies de camar\u00f3ns depositan \"ovos de inverno\", que son resistentes ao desecamento e que \u00e1s veces se estenden co po e que se desprazan a novas pozas do chan. Estas especies sobreviven en estados latentes de ata quince anos. Algunhas especies de peixes de Ciprinodontiformes, que viven en auga doce, comp\u00f3rtanse dunha forma similar. Os seus ovos rompen axi\u00f1a e os xuven\u00eds axi\u00f1a medran al\u00ed, sempre que as condici\u00f3ns sexan boas. Por\u00e9n, cando as pozas se secan os ovos desas poboaci\u00f3ns entran nunha diapausa e resisten durante m\u00e1is tempo.\nUrbes.\nMoitos animais e plantas coexisten coa xente nos ambientes urbanos. Tenden a ser especies xeralistas, que se adaptan axi\u00f1a e que empregan lugares das casas e edificios para residir. As ratas e os ratos seguiron ao home ao redor do globo; as pombas, os peregrinos, os gorri\u00f3ns ou as andori\u00f1as usan os edificios para ani\u00f1ar; os morcegos empregan os ocos dos tellados para comer; os raposos visitan as hortas e alim\u00e9ntanse do tirado no lixo; e outras como os esqu\u00edos, os mapaches ou as mofetas vagan polas r\u00faas. Est\u00edmase que m\u00e1is de 2.000 coiotes viven adaptados aos arredores da cidade de Chicago. Un estudo sobre das vivendas das cidades no norte de Europa estimou que no s\u00e9culo XX hab\u00eda 75 especies de invertebrados vivindo dentro delas, inclu\u00edndo 53 especies de escaravellos, 21 moscas, 13 bolboretas e couzas, 13 \u00e1caros, 9 piollos, 7 abellas, 5 nespras, 5 cascudas, 5 ara\u00f1as, 4 formigas e outras tantas especies. En climas c\u00e1lidos, as termitas son pragas graves no h\u00e1bitat urbano. Co\u00f1\u00e9cese que 183 especies afectan a estrutura dos edificios e que 83 especies causan danos estruturais graves.\nMicroh\u00e1bitats.\nA aquelas condici\u00f3ns a pequena escala que precisa unha poboaci\u00f3n ou un organismo en particular cham\u00e1senlle microhabitat. Cada h\u00e1bitat, ou macroh\u00e1bitat, incl\u00fae un gran n\u00famero de microh\u00e1bitats que se diferencian por variaci\u00f3ns mi\u00fadas de exposici\u00f3n \u00e1 luz, da humidade, da temperatura, do movemento do aire ou doutros factores. As\u00ed, os liques que medran na aba cara o norte dunha rocha ou outeiro son diferentes dos que medran na cara ao sur, ou dos que se atopan no nivel superior ou preto do chan. Os liques que medran entre as fisuras das rochas de granito ou os das superficies expostas ao vento tam\u00e9n o son. Ademais, esa flora en cada microh\u00e1bitat conv\u00e9rtese nun pequeno espazo que acolle a diferentes especies da microfauna.\nTam\u00e9n hai numerosos microhabitats nas madeira, que non son iguais para os bosques de con\u00edferas, os bosques de \u00e1rbores caducifolias, nas cascas das \u00e1rbores ou no moamo que cobre o solo. Canto maior sexa a diversidade estrutural da madeira, maior ser\u00e1 o n\u00famero de microhabitats que acolle. Unha variedade de especies de \u00e1rbores con esp\u00e9cimes individuais de diferentes tama\u00f1os e idades, e unha variedade de caracter\u00edsticas como regatos, diferentes alturas do chan, pistas ou outras, proporcionan diferentes condici\u00f3ns axeitadas para acoller a un maior diversidade biol\u00f3xica. Por exemplo, en Gran Breta\u00f1a est\u00edmase que varios tipos de madeira podre conte\u00f1en m\u00e1is de 1700 especies de invertebrados.\nPara un organismo parasito, o seu h\u00e1bitat \u00e9 aquela parte exterior ou interior do seu hospede para a que est\u00e1 adaptado a vivir. O ciclo de vida dalg\u00fans parasitos implica a varias h\u00f3spedes diferentes, as\u00ed como tam\u00e9n un h\u00f3spede para cada etapas da s\u00faa vida, que \u00e1s veces son microhabitats moi diferentes. Un destes organismos \u00e9 do trematodo \"Microphallus turgidus\" que vive en augas doces lamacentas. O seu primeiro h\u00f3spede \u00e9 un caracol e o seu segundo unha gamba \"Palaemonetes pugio\". O anfitri\u00f3n final son aves acu\u00e1ticas ou mam\u00edferos, que consome esas gambas.\nH\u00e1bitats extremos.\nA\u00ednda que a gran maior\u00eda de organismos da Terra viven en ambientes mesof\u00edlicos (isto \u00e9, moderados), alg\u00fans organismos, case todos microorganismos, son quen de colonizar h\u00e1bitats de condici\u00f3ns extremas; que non son quen de ocupar a meirande parte das especies.\nComo exemplo, hai bacterias que viven no lago Whillans, que est\u00e1 a m\u00e1is de medio quil\u00f3metro de profundidade da Ant\u00e1rtida. Sendo un h\u00e1bitat sen luz e sen entrada de materia org\u00e1nica doutros lugares, a materia org\u00e1nica da que dependen esas bacterias sexa a que procede da materia en descomposici\u00f3n da auga de fusi\u00f3n do glaciar e de minerais das rochas do fondo do lago. Hai tam\u00e9n un grupo de bacterias que se atopan en abundancia na foxa das Marianas, que \u00e9 o lugar m\u00e1is profundo do oc\u00e9ano e da Terra. Nese lugar depos\u00edtase unha alta cantidade de \"neve mari\u00f1a\", que son os detritos que caen desde as capas superficiais da auga e que se acumulan no val submarino, e proporciona alimento a unha extensa comunidade de bacterias.\nOutros microorganismos viven en h\u00e1bitats onde non hai os\u00edxeno co que dependen de rutas qu\u00edmicas distintas da fotos\u00edntese. En pozos perforados a 300 m nos fondos do mar, en substratos rochosos, atop\u00e1ronse comunidades microbianas que aparentemente se sustentan en reacci\u00f3ns entre a auga e os compo\u00f1entes qu\u00edmicos das rochas. Inda que est\u00e1n a\u00ednda pouco estudadas, estas comunidades poder\u00edan ter un papel importante no ciclo global do carbono. Do mesmo xeito, atop\u00e1ronse microorganismos a m\u00e1is de dous quil\u00f3metros de profundidade asociadas a pequenas trazas de hidr\u00f3xeno, que se xeran por reacci\u00f3ns de oxidaci\u00f3n dentro das rochas.\nA zona intermareal e na capa f\u00f3tica dos oc\u00e9anos son h\u00e1bitats que acollen unha ampla diversidade. Por\u00e9n, o gran volume de augas por debaixo do l\u00edmite onde se pode realizar a fotos\u00edntese, que est\u00e1 arredor dos 100 e 200 metros, at\u00f3pase nunha escuridade total, de alta presi\u00f3n e pouco os\u00edxeno (dependendo da \u00e1rea do oc\u00e9ano), escasos recursos alimenticios e condici\u00f3ns de fr\u00edo. Eses h\u00e1bitat do oc\u00e9ano profundo son un desaf\u00edo para a investigaci\u00f3n xa que se estima que supo\u00f1en case o 79% do total da biosfera, mais que, en especial, non son accesibles a mergullo e por ser moitas as rexi\u00f3ns nas que superan mesmo 1000 metros de profundidade. Os animais nesta zona ou son detrit\u00edvoros e dependen dos alimentos que desaparecen das capas superficiais ou son depredadores que se alimentan uns dos outros. Alg\u00fans organismos son pel\u00e1xicos, nadan ou \u00e1 deriva no medio do oc\u00e9ano, namentres que outros son bent\u00f3nicos, viven preto ou preto do fondo do mar. As s\u00faas taxas de crecemento e o seu metabolismo adoita ser lento. Os seus ollos poden ser moi grandes para detectar a pouca iluminaci\u00f3n que hai, ou tam\u00e9n poden ser cegos e contar con outros receptores sensoriais. Hai unha serie de especies bet\u00f3nicas bioluminiscentes, que te\u00f1en esa caracter\u00edsticas para unha variedade de funci\u00f3ns, inclu\u00edndo a depredaci\u00f3n, a protecci\u00f3n e o reco\u00f1ecemento social. En xeral, os corpos de animais que viven a grandes profundidades est\u00e1n adaptados aos ambientes de alta presi\u00f3n grazas a que dispo\u00f1en de biomol\u00e9culas resistentes \u00e1 presi\u00f3n e unhas pequenas mol\u00e9culas org\u00e1nicas presentes nas s\u00faas c\u00e9lulas co\u00f1ecidas como piezolites, que lle dan a flexibilidade que precisan \u00e1s prote\u00ednas. Tam\u00e9n te\u00f1en graxas insaturadas nas s\u00faas membranas, que impiden que se solidifican a baixas temperaturas.\nOs afloramentos hidrotermais descubr\u00edronse por primeira vez no oc\u00e9ano en 1977. Xorden naqueles lugares onde a auga do mar quence nas fisuras do chan xa que hai unha calor de magma que est\u00e1 preto da superficie. O afloramento de auga pode chegar a temperaturas de m\u00e1is de 340\u00a0\u00b0C e a\u00ednda as\u00ed ser o lugar onde habitan amplas comunidades de microorganismos. A base desta vida \u00e9 a quimios\u00edntese un proceso polo cal os microbios converten substancias como sulfuro de hidr\u00f3xeno ou amon\u00edaco en mol\u00e9culas org\u00e1nicas. Estas bacterias e arqueas son os principais produtores destes ecosistemas, e soportan amplo abano de especies. T\u00e9\u00f1ense descuberto arredor de 350 especies de organismos, moitas end\u00e9micas, nesas comunidades: moluscos domin\u00e1ndoas, vermes, crust\u00e1ceos ou poliquetos.\nA atmosfera p\u00f3dese considerar un h\u00e1bitat de por si: \u00e9 un espazo polo que poden moverse especies aladas, como morcegos e aves, ou ser o medio de dispersi\u00f3n de pole, esporas ou sementes. Mesmo existen microorganismos metabolicamente activos, que se reproducen e aproveitan case toda a s\u00faa vida sendo aerotransportados. Est\u00edmase que hai centos de miles de c\u00e9lulas presentes nun s\u00f3 metro c\u00fabico de aire. A comunidade microbiana aerotransportada chega a ser tan diversa como a que se atopa no solo ou noutros ambientes terrestres. Incluso a s\u00faa distribuci\u00f3n non \u00e9 uniforme no aire: a s\u00faa densidade var\u00eda en funci\u00f3n da altitude e doutras condici\u00f3ns ambientais. Ata hai probas de fixaci\u00f3n do nitr\u00f3xeno nas nubes, e d\u00fabidas do seu papel no ciclo de carbono, mediado pola actividade microbiana.\nHai outros tantos exemplos de h\u00e1bitats extremos onde existen formas de vida especialmente adaptadas. Van desde pozos de petr\u00f3leo que conte\u00f1en organismos microbianos; fontes termais a temperaturas de 71\u00a0\u00b0C nas que habitan cianobacterias formando tapetes, fosas oce\u00e1nicas de augas fr\u00edas, con afloramentos de sulfuro de hidr\u00f3xeno e metanos, e nos que viven desde bacterias a mexill\u00f3ns asociados en simbiose cos organismos anaer\u00f3bicos; salinas con especies tolerantes ao sal como \"Wallemia ichthyophaga\", un fungo basidiomiceto; capas de xeo da Ant\u00e1rtida nas que habitan fungos de \"Thelebolus\" spp.; ou mesmo campos de neve nos que medran microalgas.\nCambios nos h\u00e1bitats.\nBen por procesos naturais, ben por actividades da humanidade as paisaxes e os h\u00e1bitats que te\u00f1en asociados cambian co paso do tempo. Os procesos xeol\u00f3xicos supo\u00f1en tanto mudanzas mi\u00fadas na xeomorfolox\u00eda do territorio, que xorden de procesos como o levantamento tect\u00f3nico como o afundimento, como mudanzas bruscas por terremotos, esvaramentos de terra, tormentas, inundaci\u00f3ns, incendios forestais, erosi\u00f3ns do litoral costeiro, deforestaci\u00f3n ou cambios no uso da terra. Tam\u00e9n se dan cambios nos h\u00e1bitats que os causan o uso agr\u00edcola do territorio, o turismo, a contaminaci\u00f3n, a fragmentaci\u00f3n ou os procesos ligados aos cambios clim\u00e1ticos.\nA perda do h\u00e1bitat \u00e9 a maior ameaza para calquera especie. Se a illa na que vive a poboaci\u00f3n dunha especie end\u00e9mica deixa de ser habitable por alg\u00fan motivo, esa poboaci\u00f3n da especie extinguirase (ag\u00e1s que haxa cambios posteriores). De feito, calquera tipo de h\u00e1bitat que estea rodeado por outro h\u00e1bitat diferente p\u00f3dese definir como unha illa, \u00e9 un h\u00e1bitat illado. Por cuesti\u00f3n de probabilidade, as pequenas poboaci\u00f3ns polo xeral te\u00f1en unha diversidade xen\u00e9tica menor e te\u00f1en un maior risco de verse ameazadas pola depredaci\u00f3n, a maior competencia interespec\u00edfica, por enfermidades ou cat\u00e1strofes. A fragmentaci\u00f3n de h\u00e1bitats vese mellorada, en certa medida, grazas a presenza de corredores para a fauna que conecten as illas, ou pezas do territorio. Eses corredores poden ser r\u00edos, gabias, li\u00f1as de \u00e1rbores ou mesmo pasos subterr\u00e1neo nas estradas. Sen os corredores as sementes da flora non pode dispersarse de igual xeito e os animais, en particular os pequenos, non poden viaxar por ese territorio, hostil para eles; co que son poboaci\u00f3ns m\u00e1is expostas ao risco de extinci\u00f3n local.\nA perturbaci\u00f3n dos h\u00e1bitats poden chegar a ter efectos a longo prazo nos ecosistemas. A herba americana \"Bromus tectorum\" introduciuse en Europa e converteuse en invasora. Produce unha alta cantidade de detritos inflamables e est\u00e1 adaptada aos lumes. Por iso, esta planta supera en taxas de supeviviencia a outras especies locais despois dos incendios, e conv\u00e9rtese en dominantes sobre destas. Un exemplo mari\u00f1o son as poboaci\u00f3ns dos ourizos de mar. Te\u00f1en taxas de crecemento elevadas en determinados momentos e son quen de desprazar as macroalgas dos fondos do litoral que ocupan. Cando dominan unha \u00e1rea do litoral son quen de permanecer ata anos dominando e iso ten un efecto na cadea tr\u00f3fica local. Incluso, cando as altas densidades do ourizo de mar fan que aparezan maiores taxas de mortaldade por enfermidades, as algas que os van a substitu\u00edr son aquelas con altas taxas de crecemento.\nH\u00e1bitat monot\u00edpico.\nUn h\u00e1bitat monot\u00edpico \u00e9 aquel o que unha soa especie de animal ou planta \u00e9 tan dominante que excl\u00fae practicamente a todas as demais especies. Un exemplo son as plantaci\u00f3ns de cana de azucre, que se plantan, queiman e colleitan e para as que se empregan herbicidas que matan as herbas e controlan os invertebrados.\nAlgunhas especies invasoras son quen de crear espazos monot\u00edpicos nos que substit\u00faen e/ou impiden que outras especies, especialmente as locais, medren. Unha colonia dominante pode ocorrer grazas \u00e1 liberaci\u00f3n de produtos qu\u00edmicos retardantes que exudan, pola monopolizaci\u00f3n do consumo ou aproveitamento de nutrientes ou espazo, a carencia de especies que as consuman. Outro h\u00e1bitat monot\u00edpico son aqueles producidos en lugares para a conservaci\u00f3n ou exposici\u00f3n de especies nun xard\u00edn bot\u00e1nico, un zool\u00f3xico ou similar. Malia a que o nome suxire a presenza dunha \u00fanica especie, esa especie pode crear h\u00e1bitats ou condici\u00f3ns que determinen que outras especies coexisten no h\u00e1bitat que ocupa. Como exemplo, nos h\u00e1bitats acu\u00e1ticos nos que aparecen leitos da planta acu\u00e1tica \"Hydrilla\" aparece unha fauna rica en macroinvertebrados, similar a doutro h\u00e1bitat polit\u00edpico ou variado. Por\u00e9n, esa especie afecta a macrofauna que as habita e varios h\u00e1bitats de Hydrilla poden acoller a diferentes conxuntos de especies."}
{"id": "48862", "revid": "17467", "url": "https://gl.wikipedia.org/wiki?curid=48862", "title": "Afonso VII de Le\u00f3n e Castela", "text": ""}
{"id": "48863", "revid": "23204", "url": "https://gl.wikipedia.org/wiki?curid=48863", "title": "Ratisbona", "text": "Ratisbona (en alem\u00e1n: \"Regensburg\", en b\u00e1varo Rengschburg) \u00e9 unha cidade alem\u00e1, situada no Land de Baviera. A cidade est\u00e1 na confluencia entre os r\u00edos Danubio e Regen e \u00e9 a capital tanto do distrito do Alto Palatinado (Oberpfalz en alem\u00e1n) como do Landkreis de Regensburg.\nA cidade, con 157.443 habitantes (2022) \u00e9, despois de M\u00fanic, Nuremberg e Augsbourg, a cuarta maior cidade de Baviera. Desde o 13 de xullo de 2006, a cidade vella de Ratisbona forma parte da Patrimonio da Humanidade da UNESCO. \u00c9 sede dun bispado cat\u00f3lico. Ratisbona est\u00e1 situada a 88\u00a0km de Nuremberg e a 103\u00a0km de M\u00fanic.\nClima.\nRatisbona ten clima continental.\nOs meses m\u00e1is c\u00e1lidos son xu\u00f1o e agosto con medias de temperaturas que oscilan de 16,2\u00a0\u00b0C a 18\u00a0\u00b0C. Os meses m\u00e1is fr\u00edos corresponden a decembro e febreiro con -0,9\u00a0\u00b0C e -2,7\u00a0\u00b0C como medias respectivas. Aos meses de xu\u00f1o e agosto corresponden as precipitaci\u00f3ns m\u00e1is baixas con 74 e 93\u00a0mm; marzo e novembro son os meses m\u00e1is chuviosos, con 33 e 39\u00a0mm.\nHistoria.\nSobre un asentamento c\u00e9ltico (Ratisbona), os romanos fundaron no 179 d.C. un campamento nas beiras do r\u00edo Regen, ao que denominaron Castro Regina (\u00e9 dicir, \"castro\" sobre o r\u00edo \"Regen\"). As fontes francas confirman a asistencia de bispos de Galiza ao s\u00ednodo de Ratisbona no ano 782. Durante a \u00e9poca merovinxia, a cidade foi residencia dos duques de Baviera. Acadar\u00eda o seu c\u00e9nit pol\u00edtico e econ\u00f3mico nos s\u00e9culos XII e XIII, por atoparse nunha encrucillada de cami\u00f1os centroeuropeos importantes. Dese per\u00edodo datan os grande monumentos da cidade, como a Steinerne Br\u00fccke (unha ponte de pedra de 310 m de longo, sobre o Danubio, erguido entre 1135 e 1146), a catedral g\u00f3tica (consagrada en 1276), a Altes Rathaus (Antiga Casa do Concello).\nEn 1245 o emperador Frederico II concedeu a Ratisbona o rango de Cidade Libre Imperial (\"Freie Reichsstadt\"), o que lle confer\u00eda certa autonom\u00eda pol\u00edtica. Nos s\u00e9culos seguintes, a importancia da cidade rev\u00e9lase no feito de ter sido numerosas veces, sede das reuni\u00f3ns da Dieta imperial (Reichstage). As\u00ed na celebrada en 1541, tentouse buscar un acordo entre reformados e cat\u00f3licos; a ela asistiran Felipe Melanchton e Bucero. No ano seguinte, Ratisbona uniuse oficialmente \u00e1 Igrexa reformada, a\u00ednda que subsistiu o bispado cat\u00f3lico. En 1663 converteuse na sede permanente da Dieta.\nO feito de non estar apenas industrializada durante a segunda guerra mundial, librouna de grandes bombardeos aliados que si afectaron a outras cidades a\u00ednda que si que foi bombardeada en d\u00faas ocasi\u00f3ns, conservando case intacta a zona antiga medieval. A maior perda destes bombardeos foi a igrexa rom\u00e1nica de Oberm\u00fcnster que nunca foi reconstru\u00edda. Ademais a recuperaci\u00f3n econ\u00f3mica non foi visible ata finais dos 60 e daquela escolleuse preservar os edificios antigo e non constru\u00edr novos no seu lugar."}
{"id": "48864", "revid": "1987", "url": "https://gl.wikipedia.org/wiki?curid=48864", "title": "Afonso VI de Castela", "text": ""}
{"id": "48865", "revid": "8758", "url": "https://gl.wikipedia.org/wiki?curid=48865", "title": "H\u00e1bitat (ecolox\u00eda)", "text": ""}
{"id": "48871", "revid": "27155", "url": "https://gl.wikipedia.org/wiki?curid=48871", "title": "Ret\u00edculo endoplasm\u00e1tico", "text": "O ret\u00edculo endoplasm\u00e1tico ou endopl\u00e1smico (RE) \u00e9 un org\u00e1nulo celular que forma unha rede de membranas interconectadas que semellan cisternas, tubos aplanados e s\u00e1culos comunicados entre si. Estes interve\u00f1en en funci\u00f3ns relacionadas coa s\u00edntese proteica, o metabolismo de l\u00edpidos e alg\u00fans esteroides, as\u00ed como o transporte intracelular. At\u00f3pase na c\u00e9lula eucariota pero non na procari\u00f3tica.\nDiv\u00eddese en d\u00faas porci\u00f3ns: ret\u00edculo endoplasm\u00e1tico rugoso e ret\u00edculo endoplasm\u00e1tico liso. O ret\u00edculo endoplasm\u00e1tico rugoso ten esa aparencia debido \u00f3s numerosos ribosomas que ten pegados \u00e1 s\u00faa membrana mediante unhas prote\u00ednas nomeadas riboforinas. Pos\u00fae uns s\u00e1culos m\u00e1is redondeados cuxo interior se co\u00f1ece como luz do ret\u00edculo ou lume onde caen as prote\u00ednas sintetizadas nel. Est\u00e1 moi desenvolvido nas c\u00e9lulas que pola s\u00faa funci\u00f3n deban realizar un activo labor de s\u00edntese, como as c\u00e9lulas hep\u00e1ticas ou as do p\u00e1ncreas. O ret\u00edculo endopl\u00e1smico liso non ten ribosomas e participa no metabolismo de l\u00edpidos.\nAs c\u00e9lulas musculares te\u00f1en un ret\u00edculo endoplasm\u00e1tico especial chamado ret\u00edculo sarcopl\u00e1smico. Nas neuronas os chamados corpos de Nissl do seu citoplasma conte\u00f1en cisternas do ret\u00edculo endoplasm\u00e1tico e moitos ribosomas. Durante o fraccionamento celular (separaci\u00f3n das partes da c\u00e9lula no laboratorio) feito por ultracentrifugaci\u00f3n diferencial, os fragmentos rotos do ret\u00edculo endoplasm\u00e1tico forman unha especie de ves\u00edculas chamadas microsomas, que sedimentan no tubo de ultracentrifugaci\u00f3n.\nTipos.\nO ret\u00edculo endoplasmatico rugoso enc\u00f3ntrase unido \u00e1 membrana nuclear externa mentres que o ret\u00edculo endoplasmatico liso \u00e9 unha prolongaci\u00f3n do ret\u00edculo endoplasmatico rugoso.\nO ret\u00edculo endoplasm\u00e1tico ten variedade de formas: tub\u00falos, ves\u00edculas, cisternas. Nalg\u00fans casos nunha mesma c\u00e9lula p\u00f3dense observar os tres tipos.\nRet\u00edculo endoplasm\u00e1tico rugoso.\nO ret\u00edculo endoplasm\u00e1tico rugoso (RER) ten esa aparencia debido aos numerosos ribosomas adheridos \u00e1 s\u00faa membrana mediante unhas prote\u00ednas denominadas \"riboforinas\". Ten uns s\u00e1culos m\u00e1is arredondados cuxo interior se co\u00f1ece como \"luz do ret\u00edculo\" ou \"lume\" onde caen as prote\u00ednas sintetizadas nel. Est\u00e1 moi desenvolvido nas c\u00e9lulas que pola s\u00faa funci\u00f3n deben realizar un activo labor de s\u00edntese, como as c\u00e9lulas hep\u00e1ticas ou as c\u00e9lulas do p\u00e1ncreas.\n Non obstante, os ribosomas unidos ao ret\u00edculo non son unha parte estable do mesmo, xa que se est\u00e1n unindo e liberando das s\u00faas membranas continuamente. Un ribosoma citos\u00f3lico s\u00f3 se une ao ribosoma se empezou a sintetizar unha prote\u00edna destinada \u00e1 v\u00eda secretora (para a exportaci\u00f3n), a cal ten unha secuencia de 5-15 amino\u00e1cidos hidrof\u00f3bicos precedida por un amino\u00e1cido cargado positivamente (p\u00e9ptido sinal), que \u00e9 reco\u00f1ecida por unha part\u00edcula de reco\u00f1ecemento do sinal, que une o ribosoma ao ret\u00edculo. A partir de ent\u00f3n o ribosoma contin\u00faa a s\u00edntese proteica introducindo a prote\u00edna dentro do ret\u00edculo endoplasm\u00e1tico, onde a secuencia hidrof\u00f3bica sinaladora \u00e9 eliminada. Cando acaba a s\u00faa misi\u00f3n o ribosoma lib\u00e9rase outra vez do ret\u00edculo.\nO ret\u00edculo endoplasm\u00e1tico est\u00e1 pr\u00f3ximo ao aparato de Golgi sen que haxa unha continuidade de membrana entre ambos, pero si hai un intercambio de ves\u00edculas entre os dous org\u00e1nulos. Estas ves\u00edculas est\u00e1n cubertas por prote\u00ednas e ch\u00e1manse COPI e COPII. As COPII est\u00e1n destinadas a ir ao aparato de Golgi, e as COPI van en sentido contrario, regresando do Golgi ao ret\u00edculo. O RER traballa concertadamente co aparato de Golgi para marcar o destino das novas prote\u00ednas, garantindo que estas cheguen aos lugares adecuados da c\u00e9lula. Un segundo m\u00e9todo de transporte implica \u00e1reas do ret\u00edculo chamadas sitios de contacto entre membranas, onde as membranas do ret\u00edculo est\u00e1n en contacto coas membranas doutros org\u00e1nulos, o que permite a transferencia de l\u00edpidos e outras pequenas mol\u00e9culas. Nalgunhas zonas hai \u00e1reas de contacto entre as membranas do ret\u00edculo e da mitocondria, que son importantes na funci\u00f3n mitocondrial (ver o cap\u00edtulo \"Membranas do RE asociadas \u00e1s mitocondrias\" na p\u00e1xina \"mitocondria\").\nAs funci\u00f3ns espec\u00edficas do ret\u00edculo endoplasm\u00e1tico rugoso son: sintetizar porte\u00ednas para a exportaci\u00f3n e prote\u00ednas de membrana (transportadas na membrana de ves\u00edculas), fabricaci\u00f3n dos encimas lisos\u00f3micos, e modificaci\u00f3n de prote\u00ednas por N-glicosilaci\u00f3n.\nRet\u00edculo endoplasm\u00e1tico liso.\nO ret\u00edculo endoplasm\u00e1tico liso (REL) non ten ribosomas e participa no metabolismo de l\u00edpidos.\nAdemais exerce outras funci\u00f3ns metab\u00f3licas, xa que interv\u00e9n no metabolismo de carbohidratos (por exemplo, cont\u00e9n o encima glicosa-6-fosfatase), na regulaci\u00f3n da concentraci\u00f3n do calcio, detoxificaci\u00f3n de drogas, uni\u00f3n de receptores nas prote\u00ednas de membrana da c\u00e9lula, e no metabolismo de esteroides. Pod\u00e9molo encontrar nunha gran variedade de tipos celulares animais e vexetais, nos que pode especializar as s\u00faas funci\u00f3ns. Consta principalmente de t\u00fabulos e ves\u00edculas que forman unha rede, pero nalgunhas zonas forma cisternas parecidas \u00e1s do ret\u00edculo endoplasm\u00e1tico rugoso.\nRet\u00edculo sarcopl\u00e1smico.\nNas c\u00e9lulas musculares atopamos un ret\u00edculo endoplasm\u00e1tico liso especial chamado ret\u00edculo sarcopl\u00e1smico, que almacena moito calcio e \u00e9 fundamental para a contracci\u00f3n muscular .\nA \u00fanica diferenza estrutural entre o ret\u00edculo sarcopl\u00e1smico (RS) e o ret\u00edculo endoplasm\u00e1tico liso doutras c\u00e9lulas \u00e9 o conxunto de prote\u00ednas que ten, tanto as unidas \u00e1s membranas coma as do seu lume. Entre elas hai abundantes bombas de calcio. Esta diferenza \u00e9 indicativa das s\u00faas funci\u00f3ns: O ret\u00edculo endoplasm\u00e1tico doutras c\u00e9lulas sintetiza mol\u00e9culas, mentres que o ret\u00edculo sarcopl\u00e1smico almacena e bombea i\u00f3ns calcio. O ret\u00edculo sarcopl\u00e1smico cont\u00e9n grandes cantidades de calcio almacenadas, onde est\u00e1 secuestrado, pero despois \u00e9 liberado cando a c\u00e9lula muscular \u00e9 estimulada. Exerce unha funci\u00f3n fundamental para o acoplamento excitaci\u00f3n-contracci\u00f3n na fibra muscular.\nO transporte de prote\u00ednas desde o RE.\nO RE \u00e9 un centro de clasificaci\u00f3n de mol\u00e9culas proteicas. A maior parte das prote\u00ednas do ret\u00edculo endoplasm\u00e1tico ret\u00e9\u00f1ense no org\u00e1nulo porque te\u00f1en unha secuencia de retenci\u00f3n. Esta secuencia est\u00e1 formada por catro amino\u00e1cidos situados no extremo da prote\u00edna. A secuencia de retenci\u00f3n m\u00e1is com\u00fan \u00e9 lys-asp-glu-leu (ou KDEL). Por\u00e9n, esta secuencia pode variar, polo que outras secuencias poden facer a mesma funci\u00f3n. Non se sabe se estas variaci\u00f3ns poden destinar a prote\u00edna a determinadas localizaci\u00f3ns dentro do RE. Hai tres receptores para esta secuencia nas c\u00e9lulas de mam\u00edferos, e te\u00f1en unha alto grao de homolox\u00eda na s\u00faa secuencia.\nAs prote\u00ednas secretoras, principalmente glicoprote\u00ednas, m\u00f3vense a trav\u00e9s da membrana do ret\u00edculo e son transportadas desde al\u00ed por toda a c\u00e9lula formando parte de ves\u00edculas, e est\u00e1n marcadas cunha etiqueta que indica o seu destino, que \u00e9 unha secuencia sinal (ou p\u00e9ptido sinal) de amino\u00e1cidos situada no extremo N-terminal do polip\u00e9ptido. Esta secuencia sinal ser\u00e1 eliminada cando a prote\u00edna chegue ao seu destino. Xeralmente, as ves\u00edculas dirixense ao aparato de Golgi.\nO ret\u00edculo endoplasm\u00e1tico facilita o pregamento das prote\u00ednas. O correcto pregamento das prote\u00ednas faise posible grazas a diversas prote\u00ednas do ret\u00edculo como chaperonas, entre as que est\u00e1n a prote\u00edn disulfuro isomerase (PDI), ERp29, o membro da familia das Hsp70 Grp78, calnexina, calreticulina, e a familia das peptidilpropil isomerases. S\u00f3 as prote\u00ednas que te\u00f1en un pregamento correcto ser\u00e1n transportadas do RER ao aparato de Golgi.\nAlgunhas prote\u00ednas quedan inseridas na membrana do org\u00e1nulo xa durante a s\u00faa traduci\u00f3n, para o cal te\u00f1en unha secuencia sinaladora."}
{"id": "48876", "revid": "23204", "url": "https://gl.wikipedia.org/wiki?curid=48876", "title": "Mercurio (deus)", "text": "Na relixi\u00f3n romana, Mercurio (lat\u00edn: Mercurius, -ii) era o deus dos mercadores, o lucro e o comercio. Fillo de Maia e X\u00fapiter. O seu nome est\u00e1 relacionado co lat\u00edn \"merx, mercis\". A denominaci\u00f3n etrusca era Turms. Foi asimilado ao deus grego Hermes.\nO seu nome, Mercurio, foi utilizado para nomear obxectos diversos, como o planeta Mercurio, ou o elemento qu\u00edmico hom\u00f3nimo.\nAtributos.\nOs atributos tradicionais, cos que era representado, son a bolsa -na man, o m\u00e1is com\u00fan-, o cabalo Pegaso alado ou non, o bast\u00f3n caduceo, as sandalias aladas, o chapeu ou \"petasus\", as\u00ed como o galo (s\u00edmbolo do novo d\u00eda e a esperteza) e/ou o macho cabr\u00edo (s\u00edmbolo da fertilidade) e, mesmo, a tartaruga (pois a lenda narraba que o deus inventara a lira, usando a concha dun destes animais).\nMitolox\u00eda.\nMercurio non aparece entre os numinosos \"dei indigetes\", da primitiva relixi\u00f3n romana. Mais ben, reasumiu os deuses Luceres, que sufrir\u00edan o sincretismo coa relixi\u00f3n grega, durante a \u00e9poca da Rep\u00fablica, a partir do s\u00e9culo III a.C. Mercurio, esencialmente, ti\u00f1a o mesmo aspecto que Hermes, co seu petasus, as \u00e1s nos tornecelos, apoi\u00e1base no caduceo, e \u00eda acompa\u00f1ado do galo, o bode ou o sapoconcho.\nComo Hermes, era tam\u00e9n o mensaxeiro dos deuses e deus do comercio, en particular do comercio de cereais. Era considerado as\u00ed mesmo como un deus da abundancia e do \u00e9xito nos negocios, especialmente na Galia. Ao igual que Hermes, Mercurio era tido por un deus psicopompo, \u00e9 dicir, gu\u00eda das \u00e1nimas no mundo de ultratumba. Como \"psicopompo\", xustif\u00edcase a presenza ao seu lado do can, animal vinculado \u00e1 noite, a l\u00faa e os mortos. A\u00ednda m\u00e1is, Ovidio, escribiu que Mercurio levou os so\u00f1os de Morfeo desde o val de Hypnos, o So\u00f1o, ata os durmidos humanos.\nO templo de Mercurio no Circo M\u00e1ximo, entre os outeiros do Aventino e o Palatino, foi erguido en -495. Este era un sitio apropiado para adorar a un veloz deus do comercio e as viaxes, dado que non s\u00f3 era un lugar para carreiras, sen\u00f3n tam\u00e9n un centro de comercio e negocios. A s\u00faa colocaci\u00f3n entre o Aventino, centro hist\u00f3rico da emerxencia da plebe, e o Palatino, centro da aristocracia, enfatizaba o papel de Mercurio, como mediador.\nDebido a que Mercurio non fora unha das deidades primarias sobreviventes do Reino de Roma, non lle fora asignado un \"flamen\" ou sacerdote, pero ti\u00f1a unha \u00f3ptima festa o 15 de maio, as Mercurialia. Durante as Mercurialia, os mercadores salpicaban auga sobre as cabezas propias, auga que sacaban do pozo sagrado do deus, sito preto da Porta Capena.\nNomes e ep\u00edtetos.\nMercurio, denominado entre os romanos Mercurius e, ocasionalmente, en primitivos escritos, Merqurius, Mirqurios ou Mircurios, ti\u00f1a varios ep\u00edtetos que representaban diferentes aspectos ou roles, ou mostraban o sincretismo con deidades non romanas. Vela\u00ed alg\u00fans dos m\u00e1is co\u00f1ecidos:"}
{"id": "48877", "revid": "1093", "url": "https://gl.wikipedia.org/wiki?curid=48877", "title": "Ch\u00e8vre (queixo)", "text": ""}
{"id": "48880", "revid": "1093", "url": "https://gl.wikipedia.org/wiki?curid=48880", "title": "Jarlsberg (queixo)", "text": ""}
{"id": "48884", "revid": "23204", "url": "https://gl.wikipedia.org/wiki?curid=48884", "title": "Basilea", "text": "Basilea ( ; ; ) \u00e9 a terceira cidade m\u00e1is poboada de Su\u00edza despois de Z\u00faric e Xenebra. No ano 2017 ti\u00f1a 176\u00a0117 habitantes e 537\u00a0100 habitantes na conurbaci\u00f3n, que se espalla a\u00ednda polos cant\u00f3ns veci\u00f1os.\nXeograf\u00eda.\nSituada ao Noroeste de Su\u00edza, sobre o r\u00edo Rin e fronteiriza con Alema\u00f1a e Francia, Basilea \u00e9 un centro industrial de importancia pola s\u00faa industria qu\u00edmica e farmac\u00e9utica. A rexi\u00f3n de Basilea, que culturalmente se estende ata Baden-W\u00fcrttemberg (Alema\u00f1a) e cara a Alsacia (Francia), reflicte a herdanza dos tres Estados, no nome moderno que ostenta en lat\u00edn: \"Regio TriRhena\". Disp\u00f3n da universidade m\u00e1is antiga da Confederaci\u00f3n Helv\u00e9tica (1460).\nHistoria.\nAs orixes de Basilea remontan ao asentamento romano de Augusta Raurica, a\u00ednda que se te\u00f1en descuberto asentamentos celtas m\u00e1is antigos. A posici\u00f3n estrat\u00e9xica da cidade, coa \u00fanica ponte sobre o Rin entre o lago Constanza e o mar, afirmou a s\u00faa importancia. A partir de 999 a cidade foi gobernada por bispos-pr\u00edncipes baixo o dominio nominal do emperador do Sacro Imperio Romano Xerm\u00e1nico. En 1225-1226 o bispo Heinrich von Thun constru\u00edu unha ponte sobre o Rin, fund\u00e1ndose o barrio de Kleinbasel (Pequena Basilea) como protecci\u00f3n da nova ponte.\nA cidade rexistrou unha importante actividade bibliogr\u00e1fica no s\u00e9culo XVI, sendo nela onde se publicaron o libro de Xo\u00e1n Calvino \"Christianae religionis institutio\", no cal exp\u00f3n a s\u00faa doutrina relixiosa, e o primeiro libro de anatom\u00eda humana, \"De humani corporis fabrica\", cuxo autor foi Andreas Vesalius.\nEn 1792 proclamouse a Rep\u00fablica de Rauracia en terreos do Macizo do Xura, abranguendo a cidade. A existencia desta brev\u00edsima rep\u00fablica, de tan s\u00f3 tres meses de vida, c\u00f3mpre enmarcala no proceso de creaci\u00f3n de estados sat\u00e9lites de Francia, todos eles cativos e de curta duraci\u00f3n, que se deu en territorios veci\u00f1os ao pa\u00eds galo no transcurso da Revoluci\u00f3n Francesa.\nCultura.\nDeporte.\nBasilea ten en Su\u00edza unha reputaci\u00f3n de cidade deportiva. O FC Basel \u00e9 un dos mellores equipos do campionato su\u00edzo de f\u00fatbol nos \u00faltimos anos. No estadio do FC Basel, St. Jakob-Park, realizouse a cerimonia de apertura da Eurocopa 2008, as\u00ed como tres partidos da primeira rolda, dous de cuartos de final e un de semifinal.\nO equipo profesional de baloncesto de Basilea, os Starwings, \u00e9 o \u00fanico equipo da Su\u00edza alem\u00e1 que participa na Liga de primeira divisi\u00f3n su\u00edza (LNBA), e en 2010 coroouse campi\u00f3n da Copa de Su\u00edza.\nO maior evento indoor de tenis do pa\u00eds cel\u00e9brase en Basilea cada mes de outubro: o Davidoff Swiss Indoors re\u00fane aos mellores tenistas do ATP.\nA Asociaci\u00f3n Internacional de Balonm\u00e1n ten a s\u00faa sede en Basilea. A UEFA fundouse o 15 de xu\u00f1o de 1954 en Basilea.\nO campionato europeo de Skateboard (European Skateboard Championships) ten lugar anualmente en Basilea."}
{"id": "48885", "revid": "10599", "url": "https://gl.wikipedia.org/wiki?curid=48885", "title": "Basel", "text": ""}
{"id": "48886", "revid": "624", "url": "https://gl.wikipedia.org/wiki?curid=48886", "title": "Gibrilla Bamba", "text": "Gibrilla Bamba, nado en Serra Leoa en 1975, \u00e9 un nadador, seleccionado polo seu pa\u00eds para participar en competici\u00f3ns internacionais.\nTraxectoria.\nBamba participou nos Mundiais de Montr\u00e9al de 2005, nas catro disciplinas da nataci\u00f3n (costas, bolboreta, libres e braza), sempre sobre a distancia de 50m. Por\u00e9n, en ningunha das catro chegou a entrar na piscina.\nEn 2007 participa nos Mundiais de Melbourne na proba de 50m braza. Quedou de \u00faltimo de todos os participantes, cun tempo de 55\"11, se ben acreditaba unha marca m\u00ednima de 36\"50. Tam\u00e9n participa na proba dos 50m libres, e queda de pen\u00faltimo (174\u00ba), cun tempo de 38\"00, malia ter acreditada unha marca de 26\"50. O outro representante de Serra Leoa nestes campionatos Abubakarr Jalloh, obtivo a 170\u00aa posici\u00f3n.\nO seu rexistro e o seu estilo pouco depurado de nadar lembran a Eric Moussambani, nadador ecuatoguineano que participou nos Xogos de Sydney."}
{"id": "48887", "revid": "785", "url": "https://gl.wikipedia.org/wiki?curid=48887", "title": "Os guerreiros de prata", "text": ""}
{"id": "48897", "revid": "5863", "url": "https://gl.wikipedia.org/wiki?curid=48897", "title": "Barr\u00e1n, Pi\u00f1or", "text": "San Xo\u00e1n de Barr\u00e1n \u00e9 unha das sete parroquias do concello ourens\u00e1n de Pi\u00f1or. En 2011, segundo o IGE, ti\u00f1a 255 habitantes (119 homes e 136 mulleres).\nMonumentos.\nA igrexa de San Xo\u00e1n de Barr\u00e1n \u00e9 un templo relixioso do s\u00e9culo XIII (1226) con nave \u00fanica. Destaca a s\u00faa fachada de porta alintelada con pin\u00e1culos \u00f3s lados sostida por pilastras. Sobre a porta, un grande \u00f3culo enche de luz o interior. A fachada est\u00e1 rematada por unha espadana dobre con balaustrada. O interior conta cun retablo barroco de tres r\u00faas separadas por columnas salom\u00f3nicas de decoraci\u00f3n vexetal no cal destacan as imaxes de San Roque, Santo Ant\u00f3n e San Francisco. Hai tam\u00e9n diversos obxectos de prata: un c\u00e1liz, unha custodia e un incensario, todos do s\u00e9culo XVIII, unha cruz parroquial barroca e un cop\u00f3n do s\u00e9culo XIX.\nA fonte da Igrexa de San X\u00f3an de Barr\u00e1n (1801) est\u00e1 detr\u00e1s da devandita igrexa. Tr\u00e1tase dunha fonte de pedra de forma rectangular feita de perpia\u00f1os gran\u00edticos, coroada cun front\u00f3n apuntado con tres pin\u00e1culos. O central deb\u00eda estar rematado cunha cruz, hoxe desaparecida. No pin\u00e1culo da esquerda figura a inscrici\u00f3n \"A\u00d1O\" e no da dereita \"1801\". A parte inferior da fonte conta cunha fornela na que aparecen as figuras de San Xo\u00e1n e Cristo (que porta nunha man a b\u00f3la que representa o mundo) nunha curiosa disposici\u00f3n, pois \u00e9 Cristo quen bautiza a San Xo\u00e1n. Enriba da fornela hai un escudo de pedra que representa unha man agarrando un cruceiro. Rodeando o escudo hai diversas inscrici\u00f3ns que compo\u00f1en o nome da persoa que mandou edificar a fonte: \"DON JOAQU\u00cdN BARROS\"."}
{"id": "48898", "revid": "27155", "url": "https://gl.wikipedia.org/wiki?curid=48898", "title": "Comunidade", "text": "A Comunidade en termos xerais pode ser entendida como un conxunto de seres vivos relacionados entre eles que habitan nun mesmo lugar ou pos\u00faen unha caracter\u00edstica com\u00fan.\nEste termo pode ter outras acepci\u00f3ns relacionadas coa idea anterior:"}
{"id": "48899", "revid": "1131", "url": "https://gl.wikipedia.org/wiki?curid=48899", "title": "Enxe\u00f1ar\u00eda de telecomunicaci\u00f3n", "text": "A enxe\u00f1ar\u00eda de telecomunicaci\u00f3n \u00e9 unha rama da enxe\u00f1ar\u00eda, que usa a electr\u00f3nica para resolver problemas de dese\u00f1o electr\u00f3nico, interconexi\u00f3n de redes e transmisi\u00f3n de sinais. O termo telecomunicaci\u00f3n ref\u00edrese \u00e1 comunicaci\u00f3n a distancia. Isto incl\u00fae moitas tecnolox\u00edas, como radio, telegraf\u00eda, televisi\u00f3n, tel\u00e9fono, comunicaci\u00f3ns de datos e redes inform\u00e1ticas.\nA definici\u00f3n dada pola ITU (International Telecommunication Union) para \"telecomunicaci\u00f3n\" \u00e9 toda emisi\u00f3n, transmisi\u00f3n e recepci\u00f3n de signos, sinais, escritos e imaxes, sons e informaci\u00f3ns de calquera natureza, por f\u00edo, radioelectricidade, medios \u00f3pticos ou outros sistemas electromagn\u00e9ticos.\nEn Galiza imp\u00e1rtese na Escola T\u00e9cnica Superior de Enxe\u00f1ar\u00eda de Telecomunicaci\u00f3ns de Vigo, da Universidade de Vigo, adaptada ao Espazo Europeo de Educaci\u00f3n Superior.\nHistoria.\nObviando posibles predecesores na mitolox\u00eda grega, a mensaxer\u00eda a cabalo e os sinais de fume, a Enxe\u00f1ar\u00eda de Telecomunicaci\u00f3n tal e como se concibe actualmente comezou coa telegraf\u00eda. Dende os seus inicios estivo profundamente vinculada \u00e1 electr\u00f3nica de sinal. Nalg\u00fans pa\u00edses co\u00f1\u00e9cese como enxe\u00f1ar\u00eda electr\u00f3nica.\nNos \u00faltimos anos, e aproveitando o desenvolvemento da inform\u00e1tica, experimentou un auxe moi notable, aparecendo novas ramas baseadas nos sistemas dixitais de emisi\u00f3n e recepci\u00f3n, con novas ramas como a telem\u00e1tica e a telefon\u00eda m\u00f3bil ou celular.\n\u00c1reas do co\u00f1ecemento.\nOs elementos dun sistema de telecomunicaci\u00f3n son un emisor, un medio e un receptor. O emisor \u00e9 un dispositivo que transforma ou codifica a mensaxe nun fen\u00f3meno f\u00edsico, o sinal. O medio de transmisi\u00f3n, pola s\u00faa natureza f\u00edsica, tende a modificar ou degrada-lo sinal no seu traxecto dende o emisor \u00f3 receptor. O receptor pode requirir un mecanismo de decodificaci\u00f3n para recupera-la mensaxe a partir do sinal recibido. Este mecanismo pode ser dese\u00f1ado para tolerar unha degradaci\u00f3n significativa do sinal. Nalg\u00fans casos o receptor \u00e9 o ollo ou o o\u00eddo humano (ou outro \u00f3rgano sensorial) e a recuperaci\u00f3n do sinal real\u00edzaa o cerebro\nA telecomunicaci\u00f3n pode ser punto a punto, punto a multipunto ou broadcast (difundida), que \u00e9 unha forma particular do punto a multipunto que vai s\u00f3 dende o transmisor \u00f3s receptores.\nCampos de acci\u00f3n.\nUns dos papeis do enxe\u00f1eiro de telecomunicaci\u00f3n en canto o dese\u00f1o de novos sistemas de comunicaci\u00f3ns \u00e9 analiza-las propiedades f\u00edsicas do medio de transmisi\u00f3n, e as propiedades estat\u00edsticas da mensaxe para dese\u00f1a-los mecanismos de codificaci\u00f3n e decodificaci\u00f3n m\u00e1is efectivos.\nA outra, e que m\u00e1is profesionais ocupan hoxe en d\u00eda, son as redes dixitais e anal\u00f3xicas \u00f3 longo do planeta (oc\u00e9anos inclu\u00eddos) onde existan persoas que precisen comunicarse. O traballo do enxe\u00f1eiro de telecomunicaci\u00f3n \u00e9 dese\u00f1ar, instalar, operar e manter redes de difusi\u00f3n de radio e televisi\u00f3n, redes telef\u00f3nicas fixas (pares e coaxiais de cobre), celulares (celas de radio) e globais mediante tel\u00e9fonos por sat\u00e9lite, redes de comunicaci\u00f3n de datos privadas e p\u00fablicas, utilizando t\u00f3dolos medios dispo\u00f1ibles (cobre, fibra \u00f3ptica, radios e sat\u00e9lites), logrando redes escalables e racionalizando os investimentos en infraestrutura.\nNos tres \u00faltimos anos, as redes que m\u00e1is creceron en capilaridade e capacidade de transporte son as redes de telefon\u00eda celular e de transporte de Internet, que empregan t\u00f3dalas tecnolox\u00edas antes citadas, creando unha revoluci\u00f3n nas comunicaci\u00f3ns entre persoas e instituci\u00f3ns sen precedentes. Outro aspecto das telecomunicaci\u00f3ns \u00e9 a progresiva informatizaci\u00f3n da actividade humana, que fai posible o crecemento das demais ramas do saber e actividade humanas.\nOs sistemas de comunicaci\u00f3ns est\u00e1n dese\u00f1ados para comunicarse a trav\u00e9s de \u00f3rganos sensorias humanos (principalmente os de Percepci\u00f3n visual e Percepci\u00f3n sonora), nos que se ten en conta as caracter\u00edsticas psicol\u00f3xicas e fisiol\u00f3xicas da percepci\u00f3n humana. O exemplo m\u00e1is com\u00fan que podemos citar \u00e9 o son de campa\u00ed\u00f1a que escoitamos cando chamamos por tel\u00e9fono, se ben tecnicamente non \u00e9 preciso a\u00ednda que si o \u00e9 para a persoa que espera ser atendida. Por outra banda, os sistemas des\u00e9\u00f1anse empregando a capacidade dos nosos \u00f3rganos sensoriais para integra-la informaci\u00f3n, como por exemplo a transmisi\u00f3n de televisi\u00f3n que emprega a remanencia visual dos ollos para transmitir menos informaci\u00f3n, abaratando o custo dos receptores e dos transmisores. O mesmo acontece coa telefon\u00eda celular e a comunicaci\u00f3n por VoIP (Voz por IP), que emprega internet como v\u00ednculo de baixo custo."}
{"id": "48900", "revid": "1131", "url": "https://gl.wikipedia.org/wiki?curid=48900", "title": "Guezos", "text": "Guezos \u00e9 unha banda de rock-pop-folk ourens\u00e1n, cuxas composici\u00f3ns son moi abertas a calquera estilo, valorando moito as melod\u00edas e as harmon\u00edas propias do folk e mestur\u00e1ndoas coa potencia do rock. O nome do grupo foi escollido ao chou dun dicionario de Galego/Barallete e significa \"Rapaces ou nenos duns 13/14 anos\". Tam\u00e9n \u00e9 o nome do seu primeiro \u00e1lbum, que viu a luz no 2001\nHistoria.\nGuezos (en barallete -antiga fala dos afiadores ourens\u00e1ns- rapaces, nenos, cativos) naceu en 1999 como proxecto de grupo musical tradicional. Pouco a pouco, o grupo comezou a evolucionar cara o folk, e no 2000 grava a maqueta \"Guezos\" (convertida posteriormente en \u00e1lbum), e d\u00e1 os seus primeiros concertos.\nA formaci\u00f3n inicial estaba composta por Arturo Fern\u00e1ndez, Xabier Dom\u00ednguez \"Morta\", Pablo Rodr\u00edguez, Roberto Reboiro,Anxo Fern\u00e1ndez e Carlos Rivera \"Puntxa\". Estes comezan a buscaren influencias novas en eidos musicais variados como o Rock ou o Pop, de onde xorde a incorporaci\u00f3n dunha guitarra el\u00e9ctrica ao grupo.\nDiscograf\u00eda.\nO grupo ten 7 \u00e1lbums publicados: \"Guezos\" (2001), \"Terradentro\" (2004), \"99-06\" (2007), \"Oito Destinos\" (2009), \"O hist\u00e9rico latexo\" (2011), \"Zapatos Novos\" (2018) e \"Un longo cami\u00f1o\" (2014). Sendo \"99-06\" un recompilatorio onde a maior\u00eda dos cortes son gravaci\u00f3ns de actuaci\u00f3ns en directo.\nDirectos.\nSegundo o historial da s\u00faa web os concertos do grupo comezan no ano 2001, con concertos unicamente na provincia -e cidade- de Ourense. Curiosamente, os primeiros dous concertos que figuran, son fora da cidade (en concreto, en Castro Caldelas o 28 de xullo de 2001 e Gra\u00edces, na Peroxa).\nPrimeira sa\u00edda fora da provincia.\nA primeira sa\u00edda fora da provincia foi a Vilaboa (Pontevedra). Logo diso, comezaron a facer concertos en toda Galicia, ag\u00e1s na provincia da Coru\u00f1a. Como curiosidade, dicir que mesmo deron o primeiro concerto fora de Galicia antes de recalar na provincia da Coru\u00f1a. O susodito concerto f\u00edxose no \"Palacio\" de Congresos de Barcelona, nun festival organizado pola escola de gaitas \"Toxos e Xestas\" da Cidade Condal. A actuaci\u00f3n foi o 8 de marzo do 2003.\nA que foi a s\u00faa primeira actuaci\u00f3n na provincia coru\u00f1esa ser\u00eda no XXV Festival do Mundo Celta de Ortigueira (Escenario Runas), o 13 de xullo do 2003.\nParticipaci\u00f3n en festivais e concursos.\nXa dende o ano 2002, Guezos ten participado en festivais e concursos. O primeiro, foi o 2 de agosto do mencionado ano, no \"Festival na Tralla III\" en Vilaboa (Pontevedra). Logo viron o II Festival Folk \"Serra de Queixa\" (Ourense) e o xa citado XXV Festival do Mundo Celta de Ortigueira (ambos no 2003).\nNo 2004, recuncaron no \"Serra de Queixa\" -na s\u00faa 3\u00aa edici\u00f3n-, pres\u00e9ntanse ao concurso EUROFOLK-J -dentro do Parapanda Folk 2004, celebrado en Montefr\u00edo (Granada)-, e a s\u00faa primeira participaci\u00f3n no Festival FEO (Folk En Ourense).\nLogo dun ano sen participaci\u00f3n en festivais ou concursos, no 2006, comezaron o ano coa participaci\u00f3n no concurso escenario PRAU en Santander (Cantabria), logo, cara o ver\u00e1n, participou no concurso \"A polo Ghit\" (organizado por Vieiros e mais o programa extrarradio da Radio Galega), quedando de 4\u00aa na votaci\u00f3n do xurado e 1\u00ba no \"ranquin\" de popularidade -votaci\u00f3n dos internautas, ao trav\u00e9s da p\u00e1xina do A polo Ghit, mentres que a canci\u00f3n ga\u00f1adora dese concurso ao trav\u00e9s da votaci\u00f3n do xurado, quedou en 15\u00aa posici\u00f3n na citada clasificaci\u00f3n.\nActuaci\u00f3ns en televisi\u00f3n.\nCo gallo da s\u00faa participaci\u00f3n en \"A polo Ghit\", Guezos actuou os d\u00edas 23 e 24 de xu\u00f1o do 2006 para a Televisi\u00f3n de Galicia. En concreto, o 23 de xu\u00f1o actuou para o programa Luar e o 24 de xu\u00f1o (en directo) para o programa En p\u00e9 de festa.\nTam\u00e9n, o 24 de setembro dese ano 2006 act\u00faa para o programa Mundoverbena.\nEn 2010, Guezos participou cunha entrevista a cargo do m\u00fasico Xurxo Souto e d\u00faas canci\u00f3ns en directo en formato ac\u00fastico para o programa da canle V Televisi\u00f3n \"M\u00fasica ambiente\".\nA primeira emisi\u00f3n deste cap\u00edtulo f\u00edxose o 22 de xullo de 2010, repet\u00edndose en varias ocasi\u00f3ns.\nNo ver\u00e1n do 2015, o grupo foi escollido para po\u00f1erlle m\u00fasica \u00e1 campa\u00f1a de Turgalicia de \u00e1mbito nacional. O seu tema \"Eu son\" composto para este anuncio soou en todas as radios e tvs nacionais durante os meses de xullo, setembro e Nadal de 2015.\nRelaci\u00f3ns con outros grupos.\nAmais da pertenza de varios dos seus compo\u00f1entes a Genu Varu, por coincidencia ou colaboraci\u00f3n en actuaci\u00f3ns e ademais, e o feito de ter unha bater\u00eda (eventual) pertencente a ese grupo, te\u00f1en vencellos cruzados co grupo Ergom e con Lamatumb\u00e1, onde militaban 2 exmembros do grupo: Rafa Ull\u00e1n e \"Puntxa\"."}
{"id": "48907", "revid": "56817", "url": "https://gl.wikipedia.org/wiki?curid=48907", "title": "Subclase (biolox\u00eda)", "text": "En biolox\u00eda, unha subclase \u00e9 un nivel intermedio, inmediatamente inferior \u00e1 categor\u00eda clase na taxonom\u00eda dos seres vivos.\nAs terminaci\u00f3ns latinas indican o rango taxon\u00f3mico.\nO nome das subclases remata no sufixo -idae nas plantas, -phycidae nas algas e -mycetidae nos cogomelos.\nPara o reino animal, os sufixos por defecto son postos por baixo do rango de superfamilia."}
{"id": "48908", "revid": "23204", "url": "https://gl.wikipedia.org/wiki?curid=48908", "title": "Christiaan Huygens", "text": "Christiaan Huygens, nado na Haia o 14 de abril de 1629 e finado na mesma cidade o 8 de xullo de 1695, foi un matem\u00e1tico, astr\u00f3nomo e f\u00edsico neerland\u00e9s. Estudou leis na Universidade de Leiden e no Colexio de Orange en Breda, antes de se dedicar \u00e1 ciencia. Os historiadores vinculan a Huygens coa Revoluci\u00f3n cient\u00edfica.\nTraxectoria.\nHuygens naceu na r\u00faa Lange Houtstraat da Haia. O seu pai Constantijn Huygens (1596-1687), era diplom\u00e1tico, conselleiro dos Orange e poeta. A s\u00faa nai era Suzanna van Baerle (1596-1637), \"Sterre\" nos poemas de Constantijn. Christiaan escribiu m\u00e1is tarde da nai: \"era unha grande afeccionada \u00e1s ciencias naturais\".\nChristiaan tivo un irm\u00e1n m\u00e1is vello, Constantijn, e unha irm\u00e1, Suzanna. Christiaan e Suzanna foron retratados por Caspar Netscher. Grazas aos seu pais, Christiaan tivo contactos con grandes sabios do seu c\u00edrculo como Ren\u00e9 Descartes.\nConstantijn, o pai, chamaba ao seu fillo \"o meu Arquimedes\".\nEstudos.\nHuygens estudou dereito e ciencias na Universidade de Leiden entre 1645 e 1647, co estimulante cient\u00edfico Frans van Schooten. Tam\u00e9n Johan de Witt e Hendrik van Heuraet estudaron ciencias con Van Schooten. Despois foi enviado polo seu pai ao Orange college (Collegium Arausiacum) en Breda, desde onde mantivo correspondencia con Van Schooten.\nObra.\nMatem\u00e1ticas.\nO seu primeiro traballo (1651) salientable estivo dedicado \u00e1 cuadratura dos conos. Despois ocupouse do n\u00famero pi, dos logaritmos e dos primeiros rudimentos do c\u00e1lculo infinitesimal, este posteriormente desenvolvido por Leibniz e Newton. En 1655 escribiu o primeiro tratado (\"De ludo aleae\": \"Sobre o xogo de dados\") concernente \u00e1 teor\u00eda dos dados, polo cal \u00e9 considerado hoxe como o fundador do c\u00e1lculo de probabilidades. Manter\u00eda correspondencia con Pascal e Fermat sobre o asunto.\n\u00d3ptica.\nOs seus intereses no \u00e1mbito das ciencias naturais, conduc\u00edrono a interesarse pola \u00f3ptica. Mantivo contactos con Leeuwenhoek, que era un pioneiro na preparaci\u00f3n de lentes e construtor de microscopios. Mesmo durante alg\u00fan tempo investigou Huygens pequenos obxectos con microscopio. En 1662 Huygens preparou unha combinaci\u00f3n de lentes, para tentar unha visi\u00f3n m\u00e1is clara e eliminar as aberraci\u00f3ns \u00f3pticas, conseguindo unha lente acrom\u00e1tica, o denominado \"ocular de Huygens\". O desenvolvemento destas lentes conduciu a unha maior nitidez das imaxes da c\u00e1mara escura e da lanterna m\u00e1xica. Para os seus estudos astron\u00f3mico, con axuda do seu irm\u00e1n Constantijn, constru\u00edu un telescopio de 4 metros (12 p\u00e9s). Christiaan desenvolveu a teor\u00eda das ondas para explicar a natureza da luz (explicada no seu \"Trait\u00e9 de la lumi\u00e8re\"), establecendo o concepto de que cada punto luminoso dunha fronte de onda pode considerarse unha nova fonte de ondas (Principio de Huygens-Fresnel).\nAstronom\u00eda.\nTit\u00e1n, os aneis de Saturno etc.\nO 25 de marzo de 1655 Huygens descubriu Tit\u00e1n, a maior das l\u00faas de Saturno (era a segunda vez que se descubr\u00eda un sat\u00e9lite; Galileo Galilei xa descubrira alg\u00fans dos de X\u00fapiter en 1610). Tam\u00e9n por medio do telescopio observou que Saturno estaba rodeado por aneis que o circundaban. En 1656 chegou a conclusi\u00f3n de que os aneis deb\u00edan estar formados de rochas. D\u00e9beselle tam\u00e9n o descubrimento das nebulosas e as estrelas dobres. En \"Systema Saturnium\" (1659) publicou unha detallada descrici\u00f3n da nebulosa de Ori\u00f3n, realizando mesmo os primeiros esbozos co\u00f1ecidos dunha nebulosa. Huygens aventurou que estaban formadas de estrelas. Na s\u00faa honra a zona m\u00e1is brillante de Ori\u00f3n \u00e9 denominada \"Rexi\u00f3n de Huygens\". Realizou tam\u00e9n un mapa simple do planeta Marte, describindo a rotaci\u00f3n dese planeta e a s\u00faa duraci\u00f3n, que calculou en aproximadamente 24 horas. Huygens observou tam\u00e9n o agora co\u00f1ecido como cometa van Halley.\nMec\u00e1nica.\nHuygens interesouse tam\u00e9n pola mec\u00e1nica. Traballou na construci\u00f3n dun reloxo, que fose pr\u00e1ctico para a navegaci\u00f3n. En 1658 publicou un libro sobre o asunto, titulado \"Horologium\", logo de obter o reloxo de p\u00e9ndulo. Este invento seu, patentado en 1657, foi unha revoluci\u00f3n na s\u00faa \u00e9poca. Como consecuencia do invento, Huygens descubriu que o cicloide era unha curva is\u00f3crona, aplic\u00e1ndoa aos reloxos de p\u00e9ndulo na forma de resortes cicloidais, para asegurar unha oscilaci\u00f3n regular fose cal fose a altura do p\u00e9ndulo. Os detalles matem\u00e1ticos e pr\u00e1cticos do achado foron publicados en \"Horologium Oscillatorium sive de motu pendulorum\", 1673. Huygens tam\u00e9n observou que dous p\u00e9ndulos montados na mesma barra poden chegar a oscilar en sentidos opostos perfectamente; chamoulle a esta observaci\u00f3n \"simpat\u00eda impar\".\nObra escrita.\nCiencia ficci\u00f3n.\nNo seu libro \"Cosmotheoros\" (1698) Huygens especulou detalladamente sobre a vida noutros planetas (asunto tratado xa en 1600 por Giordano Bruno), sostendo que poder\u00eda existir unha sorte de vida como na Terra."}
{"id": "48911", "revid": "96271", "url": "https://gl.wikipedia.org/wiki?curid=48911", "title": "Metilfenidato", "text": "O metilfenidato (MFD) \u00e9 unha droga psicoestimulante, m\u00e1is co\u00f1ecido pola marca comercial \"Ritalin\".\nO MFD existe dende hai xa m\u00e1is de 60 anos. Por\u00e9n, cobrou especial notoriedade a partir dos anos 90. Isto debeuse \u00e1 difusi\u00f3n do diagn\u00f3stico do trastorno por d\u00e9ficit de atenci\u00f3n con hiperactividade (\"ADHD\" o \"TDAH\") na infancia. Dito fen\u00f3meno asociouse \u00e1 prescrici\u00f3n do MFD, f\u00e1rmaco de elecci\u00f3n para este tratamento. Por exemplo, o \"Concerta\" (unha das marcas de MFD) acadou nos EUA volumes de vendas superiores aos 720 mill\u00f3ns de d\u00f3lares durante 2004."}
{"id": "48912", "revid": "1833", "url": "https://gl.wikipedia.org/wiki?curid=48912", "title": "Ritalin", "text": ""}
{"id": "48913", "revid": "131827", "url": "https://gl.wikipedia.org/wiki?curid=48913", "title": "Modafinilo", "text": "O modafinilo \u00e9 un estimulante moderado do sistema nervioso central. \u00c9 unha droga sint\u00e9tica, non anfetam\u00ednica, que promove o despertar e o estado de vixilia. Tam\u00e9n se considera un axente \"nootr\u00f3pico\", \u00e9 dicir, a s\u00faa acci\u00f3n selectiva sobre o cerebro habilitar\u00eda un maior rendemento das funci\u00f3ns cognitivas superiores, en particular, a memoria e a atenci\u00f3n. Por isto, suxeriuse o seu potencial farmacol\u00f3xico para o tratamento procesos neurodexenerativos, como a enfermidade de Alzheimer e tam\u00e9n a de Parkinson. Por\u00e9n, estas propiedades nootr\u00f3picas non foron a\u00ednda obxecto de estudos sistem\u00e1ticos."}
{"id": "48915", "revid": "1131", "url": "https://gl.wikipedia.org/wiki?curid=48915", "title": "Raz\u00f3n (Lal\u00edn)", "text": "Raz\u00f3n foi un peri\u00f3dico quincenal que se editou en Lal\u00edn entre 1933 e 1934.\nHistoria e caracter\u00edsticas.\nSubtitulado \"Peri\u00f3dico independiente\", apareceu o 18 de xullo de 1933. De tendencia republicana e galeguista, estaba dirixido por Jes\u00fas Iglesias Surribas. Entre os seus redactores figurou Xes\u00fas Froiz. Ram\u00f3n de Valenzuela e Manuel Gonz\u00e1lez Rodr\u00edguez foron alg\u00fans dos seus colaboradores. Edit\u00e1base na imprenta de Celso Carr\u00f3n. Cesou a s\u00faa publicaci\u00f3n nos primeiros meses de 1934."}
{"id": "48916", "revid": "127505", "url": "https://gl.wikipedia.org/wiki?curid=48916", "title": "Fernando P\u00e9rez de Traba", "text": "Fernan Peres de Trava (como se escrib\u00eda na \u00e9poca) foi un nobre galego do s\u00e9culo XII, Conde de Traba e de Trast\u00e1mara. Foi l\u00edder da nobreza galaico-portuguesa e titor de Fernando II de Le\u00f3n e Galicia.\nTraxectoria.\nLevantamento galaico-portugu\u00e9s.\nPertencente \u00e1 estirpe m\u00e1is poderosa do Reino de Galicia, era fillo de Pedro Froilaz de Traba. Participou na revolta galaico-portuguesa liderada polo seu pai contra Urraca de Le\u00f3n. Tal levantamento, producido en 1116, fac\u00edase en alianza con Tereixa de Portugal. Pretend\u00edan os insurxentes defender os dereitos do coroado rei de Galicia Afonso Raim\u00fandez, o futuro Afonso VII, as\u00ed como garantir a autonom\u00eda do condado portucalense fronte \u00e1 ra\u00ed\u00f1a leonesa.\nOs triunfos de Vilasobroso e Lanhoso selaron a alianza entre os Traba e Tareixa de Portugal. Fernando P\u00e9rez de Traba pasou as\u00ed a gobernar Porto e Co\u00edmbra e a asinar importantes disposici\u00f3ns e documentos conxuntamente con Tareixa de Portugal.\nAdiantado de Afonso VII.\n\u00c1 morte de Urraca, erixiuse nun dos baluartes do rei Afonso VII no Reino de Galicia. Tanto foi as\u00ed que se lle confiou a tarefa de ser preceptor do seu fillo, o futuro Fernando II de Le\u00f3n e Galicia. A \"Cr\u00f3nica Latina de Castilla\" considera que a s\u00faa influencia foi determinante para que no testamento de Afonso VII de Galicia e Le\u00f3n se separasen de Castela e Toledo. Xa antes da morte de Afonso VII, aparece coasinando documentos con Pr\u00edncipe Fernando, aparecendo co t\u00edtulo de \"rex\".\nDerrota en Portugal.\nTareixa exerceu a rexencia durante a minor\u00eda de idade do seu fillo Afonso Henriques, o primeiro monarca portugu\u00e9s. Este aglutinou os cabaleiros portugueses e o apoio da Igrexa de Braga contra o dominio de Fernando P\u00e9rez de Traba e a s\u00faa propia nai. Estes \u00faltimos acabaron sendo derrotados na batalla de San Mamede (1128) cando pretend\u00edan facerse coa soberan\u00eda do espazo galaico-portugu\u00e9s. Determinada historiograf\u00eda portuguesa fai desta batalla o nacemento da s\u00faa naci\u00f3n.\nLiderado en Galicia.\nA partir dese momento concentra a s\u00faa influencia na Galicia propiamente dita, asinando como \"Comes Fernandus de Gallecie\". Aqu\u00ed realiza un labor de apoio aos mosteiros cisterciences, pod\u00e9ndoselle atribu\u00edr a refundaci\u00f3n do mosteiro de Sobrado dos Monxes. Disputou o seu liderado sobre o Reino de Galicia co arcebispo de Santiago de Compostela Diego Xelm\u00edrez, con quen mantivo un tenso entendemento.\nLabor militar.\nComanda as tropas galegas ao servizo do monarca Afonso VII o Emperador nas s\u00faas incursi\u00f3ns contra os almohades. As cr\u00f3nicas salientan o seu valor na conquista de Almer\u00eda.\nDefendeu o val do Mi\u00f1o a duras penas contra as acometidas de Afonso Henriques ata a paz de Zamora de 1143. Serviu en varias campa\u00f1as andaluzas, a da toma de C\u00f3rdoba (1146) e Almer\u00eda (1147)\nCo\u00f1\u00e9censelle d\u00faas estad\u00edas en peregrinaci\u00f3n \u00e1 Terra Santa ao f\u00edo da segunda cruzada. Cedeu terreos aos templarios na actual costa coru\u00f1esa. Foi introdutor desta orde militar no Reino de Galicia.\nPervivencia.\nMorto probablemente en 1161, recibiu sepultura no mosteiro de Sobrado dos Monxes. A s\u00faa neta Sancha (filla do conde Nu\u00f1o de Lara e da s\u00faa filla Tareixa Fern\u00e1ndez) casou con Fernando II. Os seus descendentes mantiveron o seu protagonismo na corte de Le\u00f3n. A s\u00faa irm\u00e1, Estefan\u00eda P\u00e9rez de Traba, contraer\u00eda matrimonio con Rodrigo Fern\u00e1ndez de Castro, da familia, os Castro, que non tardar\u00eda en tomar o relevo dos Traba no seu dominio de Galicia."}
{"id": "48917", "revid": "1131", "url": "https://gl.wikipedia.org/wiki?curid=48917", "title": "Jes\u00fas Iglesias Surribas", "text": "Jes\u00fas Iglesias Surribas, nado en Anse\u00e1n (Lal\u00edn) o 7 de marzo de 1891 e finado na Habana o 5 de maio de 1978, foi un xornalista e editor galego.\nTraxectoria.\nAos catorce anos marchou a Cuba, onde traballou como impresor. En 1922, xa de regreso en Lal\u00edn, fundou con M\u00e1ximo L\u00f3pez Carral o peri\u00f3dico agrarista \"Verdad y Justicia\". A fins de 1924 regresou \u00e1 Habana.\nRetorna de novo a Lal\u00edn en 1933 para crear o xornal \"Raz\u00f3n\". En febreiro de 1934 afiliouse ao Partido Galeguista. En maio de 1935 embarcou en Vigo cara a Cuba. Na Habana converteuse en administrador da revista \"Cultura Gallega\".\nMorre en 1978 na Habana."}
{"id": "48918", "revid": "23204", "url": "https://gl.wikipedia.org/wiki?curid=48918", "title": "Aparato de Golgi", "text": "O aparato de Golgi, tam\u00e9n chamado aparello de Golgi, complexo de Golgi ou corpo de Golgi, \u00e9 un org\u00e1nulo celular formado por conxunto de dictiosomas. Cada dictiosoma est\u00e1 formado por de 4 a 8 s\u00e1culos aplanados rodeados de membrana e colocados uns enriba doutros. Funciona como unha planta empaquetadora, modificando o contido de ves\u00edculas procedentes do ret\u00edculo endopl\u00e1smico rugoso, que despois env\u00eda en novas ves\u00edculas formadas nas cisternas do Golgi. At\u00f3pase no citoplasma da c\u00e9lula. Dentro das funci\u00f3ns que pos\u00fae o aparato de Golgi at\u00f3panse a glicolizaci\u00f3n de prote\u00ednas, selecci\u00f3n, destinaci\u00f3n, glicolizaci\u00f3n de l\u00edpidos e a s\u00edntese de polisac\u00e1ridos da matriz extracelular. Debe o seu nome a Camillo Golgi, Premio Nobel de Medicina en 1906 xunto a Santiago Ram\u00f3n y Cajal.\nPartes do aparato de Golgi.\nEst\u00e1 formado polas seguintes partes:\nNo interior dos s\u00e1culos do dictiosoma a prote\u00edna pode sufrir unha serie de modificaci\u00f3ns ata a s\u00faa composici\u00f3n final. Cando chega \u00e1 zona interna, transf\u00f3rmase nunha ves\u00edcula de secreci\u00f3n pod\u00e9ndose unir a outras formando un gr\u00e1nulo de secreci\u00f3n para sa\u00edr mediante exocitose \u00f3 espazo extracelular.\nFunci\u00f3ns xerais.\nPor exemplo, no RER das c\u00e9lulas acinosas do p\u00e1ncreas sintet\u00edzase a proinsulina que debido \u00e1s transformaci\u00f3ns que sofre o Aparato de Golgi, tomar\u00e1 a forma ou conformaci\u00f3n definitiva da insulina.\nVes\u00edculas de transporte.\nAs ves\u00edculas formadas no ret\u00edculo endoplasm\u00e1tico liso forman, un\u00edndose entre elas, agregados t\u00fabulo-vesiculares, que son transportados ata a rexi\u00f3n cis do aparato de Golgi por prote\u00ednas motoras guiadas por microt\u00fabulos, e al\u00ed fusi\u00f3nanse coa membrana deste, baleirando o seu contido no interior do lume. Unha vez dentro, as mol\u00e9culas son modificadas, marcadas e dirixidas cara ao seu destino final. O aparato de Golgi tende a ser maior e m\u00e1is numeroso naquelas c\u00e9lulas que sintetizan e secretan continuamente substancias, como poden ser os linfocitos B activados (c\u00e9lulas secretoras de anticorpos).\nAquelas prote\u00ednas destinadas a zonas afastadas do aparato de Golgi son transportadas cara \u00e1 rexi\u00f3n trans, intern\u00e1ndose nunha complexa rede de membranas e ves\u00edculas asociadas denominadas rexi\u00f3n trans-Golgi. Esta rexi\u00f3n \u00e9 onde moitas prote\u00ednas son marcadas e enviadas cara aos seus correspondientes destinos por medio dalg\u00fan destes tres tipos diferentes de ves\u00edculas, segundo o marcador que presenten:\nMecanismo de transporte.\nOs mecanismos de transporte que utilizan as prote\u00ednas para trasladarse a trav\u00e9s do aparato de Golgi non est\u00e1n moi claros a\u00ednda, polo que existen varias hip\u00f3teses para explicalo. Actualmente, existen dous modelos predominantes que non son exclu\u00edntes, ata o punto de que se fala moitas veces de \"modelo combinado\".\nO aparato de Golgi durante a mitose.\nNas c\u00e9lulas animais o aparato de Golgi disgr\u00e9gase e desaparece ao comezo da divisi\u00f3n celular. Na telofase da mitose reaparece, pero non se sabe ben como sucede. Polo contrario, nas plantas e l\u00e9vedos o aparato de Golgi permanece intacto durante todo o ciclo celular. A raz\u00f3n desta diferenza de comportamento non se co\u00f1ece."}
{"id": "48919", "revid": "25871", "url": "https://gl.wikipedia.org/wiki?curid=48919", "title": "Xeraci\u00f3n do 36", "text": "A Xeraci\u00f3n de 1936 estivo formada por escritores nados nas d\u00e9cadas de 1910 e 1920 e que comezaron a publicar as s\u00faas obras na d\u00e9cada de 1950.\n\u00d3 comezo estes escritores consider\u00e1ronse herdeiros da Xeraci\u00f3n N\u00f3s de 1925, pero m\u00e1is adiante foron desenvolvendo as s\u00faas propias li\u00f1as creativas. As s\u00faas principais li\u00f1as po\u00e9ticas foron o clasicismo, o intimismo, o ruralismo e o hilozo\u00edsmo. A s\u00faa maior contribuci\u00f3n \u00e1 literatura galega foi a poes\u00eda socialrealista, poes\u00eda de car\u00e1cter social cuxo maior representante foi Celso Emilio Ferreiro.\nAutores destacados e obras da xeraci\u00f3n de 1936.\nAquilino Iglesia Alvari\u00f1o.\nAquilino Iglesia Alvari\u00f1o foi o \u00fanico membro da xeraci\u00f3n que non cultivou a poes\u00eda socialrealista, por\u00e9n a s\u00faa obra principal \"C\u00f3maros verdes\" foi unha das m\u00e1is importantes da xeraci\u00f3n. En \"C\u00f3maros Verdes\" a paisaxe conv\u00e9rtese no n\u00facleo principal da obra, sendo empregada como pretexto para a expresi\u00f3n dos sentimentos ou como descrici\u00f3n.\nA obra remata cunha serie de odas onde fai unha homenaxe a t\u00f3dolos grandes poetas (galegos ou non) do pasado.\n\u00c1lvaro Cunqueiro.\nA pesar de que foi nos tempos da preguerra cando m\u00e1is cultivou a s\u00faa poes\u00eda vangardista, foi na d\u00e9cada dos anos 50 cando \u00c1lvaro Cunqueiro publicou \"Herba aqu\u00ed ou acol\u00e1\", obra cumio da s\u00faa carreira e da poes\u00eda galega do s\u00e9culo XX. A obra estrut\u00farase en d\u00faas partes: \"As Historias\", onde recrea personaxes hist\u00f3ricos e literarios, e \"Vellas sombras e novos cantos\" onde publica os seus versos m\u00e1is melanc\u00f3licos, xa cando presaxia a s\u00faa morte.\nCelso Emilio Ferreiro.\nCelso Emilio Ferreiro \u00e9 considerado un dos mellores poetas da xeraci\u00f3n de 1936 e o maior representante da socialrealista. As s\u00faas obras m\u00e1is importantes, encadradas na xeraci\u00f3n son: \"O so\u00f1o sulagado\", Obra de cr\u00edtica social e poes\u00eda intimista onde mostra a s\u00faa saudade polo para\u00edso perdido identificado coa s\u00faa nenez en Celanova; \"Longa noite de pedra\", Obra de denuncia social contra a opresi\u00f3n franquista; \"Viaxe ao pa\u00eds dos ananos\" e \"Cantigas de escarnio e maldicir\", obras onde fai un axuste de contas con determinados sectores da emigraci\u00f3n galega en Caracas pola s\u00faa falta de interese pola cultura galega e o mal trato os seus compatriotas; e \"Onde o mundo se chama Celanova\" constit\u00fae o seu \u00faltimo poemario publicado en vida, nel dedica os seus derradeiros poemas \u00e1 s\u00faa muller Moraima."}
{"id": "48922", "revid": "23204", "url": "https://gl.wikipedia.org/wiki?curid=48922", "title": "Promoci\u00f3n de enlace", "text": "Ch\u00e1maselle Promoci\u00f3n de Enlace \u00e1 xeraci\u00f3n de escritores galegos que fai de enlace entre a Xeraci\u00f3n de 1936 e a Xeraci\u00f3n das Festas Minervais.\nDescrici\u00f3n.\nA esta xeraci\u00f3n pertencen os escritores nados entre as d\u00e9cadas de 1920 e 1930, escritores autodidactas que nos seus comezos careceron de informaci\u00f3n sobre o Nacionalismo galego e doutrinas como o Anarquismo e o Marxismo.\nEstes escritores tomaron os seus modelos da literatura castel\u00e1 e \u00e1s veces escribiron nesta lingua.\nOs escritores desta xeraci\u00f3n son Ram\u00f3n Gonz\u00e1lez-Alegre, Faustino Rey, Ant\u00f3n Tovar, Tom\u00e1s Barros, Luz Pozo Garza, Xavier Costa Clavell, Eliseo Alonso, Cu\u00f1a Nov\u00e1s, Mar\u00eda Carmen Kruckenberg, Xos\u00e9 Neira Vilas, Jos\u00e9 \u00c1ngel Valente, Manuel Blanco Mari\u00f1o e Ant\u00f3n Santamarina Delgado."}
{"id": "48923", "revid": "1308", "url": "https://gl.wikipedia.org/wiki?curid=48923", "title": "Xeraci\u00f3n de enlace", "text": ""}
{"id": "48924", "revid": "1308", "url": "https://gl.wikipedia.org/wiki?curid=48924", "title": "Xeraci\u00f3n de entre dous s\u00e9culos", "text": ""}
{"id": "48930", "revid": "1093", "url": "https://gl.wikipedia.org/wiki?curid=48930", "title": "Isca (organizaci\u00f3n pol\u00edtica xuvenil)", "text": ""}
{"id": "48935", "revid": "89787", "url": "https://gl.wikipedia.org/wiki?curid=48935", "title": "Marcado de datas (na etiquetaxe dos alimentos)", "text": "Na etiquetaxe de t\u00f3dolos produtos alimenticios envasados, salvo contadas excepci\u00f3ns, debe indicarse a data de caducidade ou a data de consumo preferente.\nA data de caducidade aplicarase sobre aqueles alimentos microbioloxicamente moi perecedoiros, \u00e9 dicir, aqueles que \u00f3 cabo dun breve per\u00edodo de tempo poden ser causa de intoxicaci\u00f3ns alimentarias. Tr\u00e1tase dunha informaci\u00f3n necesaria para a seguridade alimentaria dos consumidores.\nA data de consumo preferente aplicarase sobre aqueles alimentos non perecedoiros nun breve prazo e que, superado este, non representan un perigo sanitario sen\u00f3n unha perda de calidade \u00f3 poderse altera-las caracter\u00edsticas organol\u00e9pticas propias do alimento.\nA forma de expresa-lo marcado de datas nos alimentos est\u00e1 definida polo RD 1334/1999, de 31 de xullo, polo que se aproba a \"Norma xeral de etiquetaxe, presentaci\u00f3n e publicidade dos produtos alimenticios\" (BOE n\u00ba 202, 24.08.1999).\nA indicaci\u00f3n das datas deber\u00e1 estar impresa de forma clara, perfectamente lexible e ben visible. Nunca se deber\u00e1n admitir produtos alimenticios nos que estea manipulada ou tapada con calquera outra marca ou etiqueta (como tal, coa etiqueta do prezo).\nFabricantes, distribuidores e inspecci\u00f3n oficial son os responsables de que se cumpra a Norma, pero son os consumidores quen deben exercita-lo seu dereito de comprar un produto cando cumpra as s\u00faas esixencias ou de rexeitalo cando se lle negue unha informaci\u00f3n \u00e1 que ten dereito.\nA denominaci\u00f3n de venda, a cantidade neta e o marcado de datas deber\u00e1n figurar no mesmo campo visual do envase, ag\u00e1s nos pequenos envases (menores de 10 cent\u00edmetros cadrados na s\u00faa cara maior) nos que s\u00f3 ser\u00e1 obrigatorio a cantidade neta e o marcado de datas.\nPode indicarse a continuaci\u00f3n das expresi\u00f3ns anteditas ou cunha referencia \u00f3 lugar onde se indica na etiqueta.\nDeterminados produtos est\u00e1n exentos de indica-lo marcado de datas:\nNotas.\nA indicaci\u00f3n das datas de caducidade ou de consumo preferente \u00e9 obrigatoria para os alimentos envasados. Qu\u00e9rese dicir que nos alimentos non envasados (presentaci\u00f3n habitual da carne fresca, do peixe fresco, froitas, verduras e hortalizas, conxelados a granel etc.) non te\u00f1en a obriga de indicalas.\nDebe terse presente, igualmente, que o envoltorio no que se entregan estes alimentos \u00f3 consumidor (papel, bolsas pl\u00e1sticas etc.) non se considera envase, e polo tanto non ten por qu\u00e9 inclu\u00edr esta informaci\u00f3n.\nNo caso dos moluscos bivalvos vivos (mexill\u00f3n, ameixas, ostra, navalla etc.) a Norma obriga a indica-la data de envasado e permite substitu\u00ed-la data de caducidade pola expresi\u00f3n \"\u201cEstes moluscos estar\u00e1n vivos no momento da s\u00faa venda\u201d\".\nCanto \u00e1 idioma da etiquetaxe, a Norma imp\u00f3n expresa-la informaci\u00f3n obrigatoria (entre outras, o marcado de datas) en castel\u00e1n, como m\u00ednimo, polo que o habitual ser\u00e1 que a forma na que poidamos ler esta informaci\u00f3n nos produtos que adquirimos habitualmente ser\u00e1 \"\u201cFecha de caducidad\u201d\" ou \"\u201cConsumir preferentemente antes del / antes del fin de\u201d\"."}
{"id": "48936", "revid": "98629", "url": "https://gl.wikipedia.org/wiki?curid=48936", "title": "Data de caducidade", "text": "En boa parte dos alimentos envasados debe indicarse na etiquetaxe o prazo que establece o fabricante durante o cal o alimento resulta seguro para o consumidor. A data l\u00edmite deste prazo \u00e9 o que denominamos data de caducidade.\nNoutros casos, nos que non existe ese perigo sanitario, o fabricante debe indicar a data de consumo preferente, tam\u00e9n chamada \"data de duraci\u00f3n m\u00ednima\", que expresa o per\u00edodo de tempo durante o cal o fabricante garante que o alimento mant\u00e9n as caracter\u00edsticas organol\u00e9pticas propias. Neste caso pret\u00e9ndese informar \u00f3 consumidor de aspectos de calidade do produto, non de seguridade alimentaria.\nA lexislaci\u00f3n europea e nacional obriga a indica-la data de caducidade no caso dos produtos alimenticios microbioloxicamente moi perecederos, polo que poden supor un perigo inmediato para a sa\u00fade humana despois dun curto per\u00edodo de tempo.\nA forma de expresa-la data de caducidade est\u00e1 definida polo Regulamento (UE) 1169/2011 do Parlamento Europeo e do Consello de 25 de outubro de 2011, sobre a informaci\u00f3n alimentaria facilitada \u00f3 consumidor (DOUE L 304, de 22.11.2011) .\nDebe estar indicada mediante a lenda \u201cdata de caducidade\u201d, seguida da mesma data ou dunha referencia \u00f3 lugar onde estea impresa na etiqueta. A expresi\u00f3n da data de caducidade constar\u00e1 do d\u00eda, mes e, eventualmente, ano, nesta orde.\nA data de caducidade ir\u00e1 sempre acompa\u00f1ada da descrici\u00f3n das condici\u00f3ns de conservaci\u00f3n que deben respectarse (nos circu\u00edtos de distribuci\u00f3n e no domicilio do consumidor). Refer\u00edmonos \u00e1s temperaturas de conservaci\u00f3n (refrixeraci\u00f3n ou conxelaci\u00f3n) e integridade do envase.\nA indicaci\u00f3n da data de caducidade deber\u00e1 estar impresa de forma clara, perfectamente lexible e ben visible. Nunca se deber\u00e1n admitir produtos alimenticios nos que estea manipulada ou tapada con calquera outra marca ou etiqueta (como tal, coa etiqueta do prezo).\nFabricantes, distribuidores e inspecci\u00f3n oficial son os responsables de que se cumpra a Norma, pero son os consumidores quen deben exercita-lo seu dereito de comprar un produto cando cumpra as s\u00faas esixencias ou de rexeitalo cando se lle negue unha informaci\u00f3n \u00e1 que ten dereito.\nNotas.\nA indicaci\u00f3n das datas de caducidade ou de consumo preferente \u00e9 obrigatoria para os alimentos envasados. Qu\u00e9rese dicir que nos alimentos non envasados (presentaci\u00f3n habitual da carne fresca, do peixe fresco, froitas, verduras e hortalizas, conxelados a granel etc.) non te\u00f1en a obriga de indicalas.\nDebe terse presente, igualmente, que o envoltorio no que se entregan estes alimentos \u00f3 consumidor (papel, bolsas pl\u00e1sticas etc.) non se considera envase, e polo tanto non ten por qu\u00e9 inclu\u00edr esta informaci\u00f3n.\nNo caso dos moluscos bivalvos vivos (mexill\u00f3n, ameixas, ostra, navalla etc.) a Norma obriga a indica-la data de envasado e permite substitu\u00ed-la data de caducidade pola expresi\u00f3n \"\u201cEstes moluscos estar\u00e1n vivos no momento da s\u00faa venda\u201d\".\nCanto \u00e1 idioma da etiquetaxe, a Norma imp\u00f3n a expresa-la informaci\u00f3n obrigatoria (entre outras, o marcado de datas) en castel\u00e1n, como m\u00ednimo, polo que o habitual ser\u00e1 que a forma na que poidamos ler esta informaci\u00f3n nos produtos que adquirimos habitualmente ser\u00e1 \"\u201cFecha de caducidade\u201d\" ou \"\u201cConsumir preferentemente antes del / antes del fin de\u201d\"."}
{"id": "48938", "revid": "25871", "url": "https://gl.wikipedia.org/wiki?curid=48938", "title": "Data de consumo preferente", "text": "Nos produtos alimenticios non perecedoiros nun breve prazo, o fabricante debe indicar na etiqueta o per\u00edodo de tempo durante o cal o garante que o alimento mant\u00e9n as caracter\u00edsticas organol\u00e9pticas propias. A data l\u00edmite deste prazo expresa a data de consumo preferente, tam\u00e9n chamada \u2013dunha forma certamente confusa- \"data de duraci\u00f3n m\u00ednima\".\nDebe diferenciarse da data de caducidade, que expresa o l\u00edmite do per\u00edodo durante o cal o alimento resulta seguro para o consumidor. Un alimento que superara a data de caducidade pode representar un risco sanitario para o consumidor, mentres que supera-la data de consumo preferente representar\u00e1 perdas de calidade, pero non un perigo para a s\u00faa sa\u00fade.\nA forma de expresa-la data de consumo preferente est\u00e1 definida polo Regulamento (UE) 1169/2011 do Parlamento Europeo e do Consello de 25 de outubro de 2011, sobre a informaci\u00f3n alimentaria facilitada \u00f3 consumidor (DOUE L 304, de 22.11.2011).\nDeber\u00e1 estar indicada mediante a lenda \"\u201cConsumir preferentemente antes do...\u201d\", cando a data incl\u00faa a indicaci\u00f3n do d\u00eda, ou \"\u201cConsumir preferentemente antes do fin de...\u201d\" nos demais casos. A data concreta pode indicarse a continuaci\u00f3n das expresi\u00f3ns anteditas ou cunha referencia \u00f3 lugar onde se estea impresa na etiqueta.\nCando o prazo de consumo preferente sexa inferior \u00f3s tres meses abonda con indica-lo d\u00eda e o mes. Cando sexa superior \u00f3s tres meses pero menor a dezaoito, abonda con indicar mes e ano. E cando sexa superior \u00f3s dezaoito meses, bastar\u00e1 con indicar o ano.\nCando a data de consumo preferente poida estar condicionada polas condici\u00f3ns de conservaci\u00f3n (por exemplo, cando o produto deba conservarse en refrixeraci\u00f3n ou conxelaci\u00f3n) a indicaci\u00f3n da data completarse coa descrici\u00f3n das temperaturas de conservaci\u00f3n \u00e1s que debe manterse o produto para asegura-la duraci\u00f3n indicada.\nA indicaci\u00f3n da data deber\u00e1 estar impresa de forma clara, perfectamente lexible e ben visible. Nunca se deber\u00e1n admitir produtos alimenticios nos que estea manipulada ou tapada con calquera outra marca ou etiqueta (como tal, coa etiqueta do prezo).\nFabricantes, distribuidores e inspecci\u00f3n oficial son os responsables de que se cumpra a Norma, pero son os consumidores quen deben exercita-lo seu dereito de comprar un produto cando cumpra as s\u00faas esixencias ou de rexeitalo cando se lle negue unha informaci\u00f3n \u00e1 que ten dereito.\nA lexislacion non determina tempos l\u00edmites de vida \u00fatil dos produtos alimenticios, que deben ser establecidos pola empresa alimentaria que os fabricara base\u00e1ndose nos estudos realizados sobre os produtos que comercialice ou na bibliograf\u00eda cient\u00edfica publicada \u00f3 respecto.\nNotas.\nA indicaci\u00f3n das datas de caducidade ou de consumo preferente \u00e9 obrigatoria para os alimentos envasados. Qu\u00e9rese dicir que nos alimentos non envasados (presentaci\u00f3n habitual da carne fresca, do peixe fresco, froitas, verduras e hortalizas, conxelados a granel etc.) non te\u00f1en a obriga de indicalas.\nDebe terse presente, igualmente, que o envoltorio no que se entregan estes alimentos \u00f3 consumidor (papel, bolsas pl\u00e1sticas etc.) non se considera envase, e polo tanto non ten por qu\u00e9 inclu\u00edr esta informaci\u00f3n.\nNo caso dos moluscos bivalvos vivos (mexill\u00f3n, ameixas, ostra, navalla etc.) a Norma obriga a indica-la data de envasado e permite substitu\u00ed-la data de caducidade pola expresi\u00f3n \"\u201cEstes moluscos estar\u00e1n vivos no momento da s\u00faa venda\u201d\".\nCanto \u00e1 idioma da etiquetaxe, a norma obriga a expresa-la informaci\u00f3n obrigatoria (entre outras, o marcado de datas) en castel\u00e1n, como m\u00ednimo, polo que o habitual ser\u00e1 que a forma na que podemos ler esta informaci\u00f3n nos produtos que adquirimos habitualmente ser\u00e1 \"\u201cFecha de caducidad\u201d\" ou \"\u201cConsumir preferentemente antes del / antes del fin de\u201d\"."}
{"id": "48943", "revid": "25871", "url": "https://gl.wikipedia.org/wiki?curid=48943", "title": "Jan Steen", "text": "Jan Havickszoon Steen, nado en Leiden cara a 1626 e sepultado na mesma vila o 3 de febreiro de 1679, foi un pintor neerland\u00e9s de obras x\u00e9nero painter do s\u00e9culo XVII (a Idade de Ouro de Holanda). Os seus trazos distintivos son a visi\u00f3n psicol\u00f3xica, o sentido do humor e o colorido.\nTraxectoria.\nA s\u00faa familia cat\u00f3lica era ben co\u00f1ecida na vila natal, onde rexentaron a taberna \"The Red Halbert\" durante varias xeraci\u00f3ns. Ao mesmo que o seu m\u00e1is famoso contempor\u00e1neo Rembrandt van Rijn, Jan Steen asistiu \u00e1 Escola Latina de Leiden. Foi educado pictoricamente por Nicolaes Knupfer (1603-1660), un pintor alem\u00e1n especializado en escenas hist\u00f3ricas e figurativas, en Utrecht. A influencia de Knupfer pode atoparse nos usos compositivos e na cor. Outra fonte de inspiraci\u00f3n foi Adriaen van Ostade (1610 - 1685), pintor de escenas rurais e de interior, que viv\u00eda en Haarlem. Desco\u00f1\u00e9cese se Steen estudou con Ostade.\nEn 1648 Jan Steen entrou na \"Sint Lucas Guild\" (Confrar\u00eda de San Lucas) de pintores en Leiden, mais axi\u00f1a se converteu no axudante do renomeado pintor paisaxista Jan van Goyen (1596-1656), traslad\u00e1ndose \u00e1 s\u00faa casa da Bierkade na Haia. O 3 de outubro de 1649 casou coa filla de Jan van Goyen, Margriet, con quen tivo sete fillos. Steen traballou co seu sogro ata 1654, ano no que se trasladou a Delft, onde abriu a cervexar\u00eda \"De Roscam\", sen grande \u00e9xito. Viviu en Warmond de 1656 a 1660 e en Haarlem desde 1660 ata 1670, per\u00edodo no que foi especialmente produtivo. En 1670, logo do pasamento da s\u00faa muller en 1669 e do seu pai en 1670, Steen regresou a Leiden, onde permaneceu o resto da s\u00faa vida. En abril de 1673 casou de novo, con Maria van Egmont, que lle deu un outro fillo. En 1674 foi presidente da Sint Lucas Guild. Faleceu en Leiden en 1679 e foi enterrado na tumba familiar na Pieterskerk.\nActividade art\u00edstica.\nSteen \u00e9 un dos pintores m\u00e1is apreciados do Barroco holand\u00e9s, ata o punto que hai quen pensa que a s\u00faa fama s\u00f3 foi superada por Rembrandt e Vermeer. Foi un autor prol\u00edfico; est\u00edmase que pintou uns 800 cadros, dos que subsisten arredor de 350. Con frecuencia os membros da s\u00faa familia posaron como modelos. Nos seus varios autorretratos adoitou representarse modestamente.\nUn dos asuntos preferidos de Steen foron as \u201cescenas de x\u00e9nero\u201d, nas que monta un ambiente vivaz e desordenado, cheo de nenos barulleiros. Por\u00e9n, era un mestre pintando meni\u00f1os.\nOutro dos seus temas preferidos era o do m\u00e9dico que visita unha muller doente; son polo menos vinte os lenzos seus en que representa este tema. A dona \u00e9 case sempre nova e ap\u00e1tica, e de seguro o seu mal \u00e9 de amores.\nOutros cadros est\u00e1n dedicados a representaci\u00f3ns er\u00f3ticas, \u00e1s veces en forma de farsa e noutros casos en forma tr\u00e1xica. No entanto, os temas paisax\u00edsticos son escasos e sempre con temas rurais.\nNon abunda nas composici\u00f3ns relixiosas nin mitol\u00f3xicas."}
{"id": "48944", "revid": "197", "url": "https://gl.wikipedia.org/wiki?curid=48944", "title": "Convento de San Domingos de Bonaval", "text": "O convento de San Domingos de Bonaval \u00e9 un antigo convento dominico do s\u00e9culo XIII cunha f\u00e1brica composta de elementos g\u00f3ticos, barrocos e neocl\u00e1sicos.\nSituaci\u00f3n.\nSit\u00faase na cidade de Santiago de Compostela, extramuros na aba do monte da Alm\u00e1ciga, preto do lugar co\u00f1ecido como a Porta do Cami\u00f1o.\nHistoria.\nO convento foi fundado por san Domingos de Guzm\u00e1n, que peregrinou a Santiago no ano 1219. O documento m\u00e1is antigo no que se cita o convento, coa primitiva advocaci\u00f3n de santa Mar\u00eda, data de 1228. Desde o s\u00e9culo XV aparece xa co t\u00edtulo de San Domingos, e baixo o patrocinio da casa de Altamira.\nCoa exclaustraci\u00f3n das ordes relixiosas, o convento pasou a mans do Concello. En cumprimento dun Real Decreto de 1836, unha comisi\u00f3n nomeada pola Deputaci\u00f3n da Coru\u00f1a propuxo o derribo de trinta edificios, e destinou San Domingos \"para cuarteis dos Rexementos de Compostela e Santiago, coa demolici\u00f3n da igrexa\". Por fortuna, este ditame non se chegou a executar.\nEn 1841, por mediaci\u00f3n do arcebispo V\u00e9lez, o Concello destinou o convento a hospicio; al\u00f3 polo ano 1945, o hospicio ocupaba a\u00ednda a parte norte; e a sur, \u00e1 dereita da igrexa, acoll\u00eda un colexio de persoas xordomudas e cegas. Ao ser suprimidas estas instituci\u00f3ns, quedou por un tempo desocupado, ata que o Concello decidiu acondicionar e destinar unha parte das dependencias a Museo Municipal, que se inaugurou en decembro de 1963.\nEn 1977, a petici\u00f3n do Padroado do Museo do Pobo Galego, recentemente constitu\u00eddo, o Concello cedeu o edificio para a creaci\u00f3n do museo do mesmo nome.\nDescrici\u00f3n.\nA igrexa.\nA igrexa, constru\u00edda en estilos g\u00f3tico e renacentista, na actualidade non se atopa aberta ao culto e alberga o Pante\u00f3n de Galegos Ilustres. Constru\u00edda seguindo os canons do g\u00f3tico dominico con naves luminosas a e di\u00e1fanas, e desprazando o punto de interese lit\u00farxico desde a \u00e1bsida ata o p\u00falpito situado no cruceiro.\nNeste templo enterr\u00e1ronse as familias dos Moscoso e dos Castro, grazas a autorizaci\u00f3n dada polo papa Inocencio IV a esta orde para enterrar segrares nos seus conventos.\nAs b\u00f3vedas cobren todo o templo.\nImaxiner\u00eda.\nO retablo maior foi constru\u00eddo a partir de 1687 por Domingo de Andrade na igrexa parroquial de Santiago do Carril, e tras ser montado no seu lugar definitivo non se mantivo a estrutura orixinal. Estrut\u00farase a base da superposici\u00f3n de corpos, forma claramente renacentista.\nA escultura encarg\u00f3uselle a Esteban de Cend\u00f3n, al\u00f3 polo ano 1689, relacionado co estilo de Mateo de Prado. Representa a san Francisco, santo Agosti\u00f1o, San Bieito, santo Ignacio, san Pedro de Nolasco e san Domingos. Na actualidade at\u00f3panse espallados en diferentes lugares do convento.\nO convento.\nNo ano 1695 in\u00edciase a s\u00faa reconstruci\u00f3n, ao parecer debido as malas condici\u00f3ns nas que se atopaba. Baixo o mecenado do arcebispo Monroy, foi Domingo de Andrade o que se encargou das obras. Deste modo a imaxe que hoxe podemos observar \u00e9 na s\u00faa maior\u00eda produto destas reformas ordenadas polo arcebispo frei Antonio de Monroy, que ocupou o seu cargo entre os anos 1685 a 1715.\nA fachada principal.\nPres\u00eddea o escudo dos condes de Altamira con coroa real, patr\u00f3ns do convento, e vense nela claras referencias a obra \"Arte e uso da Arquitectura\" de frei Lorenzo de San Nicol\u00e1s. \u00c9 de pequenas proporci\u00f3ns, dividida en tres partes, horizontal e verticalmente.\nA portada componse de d\u00faas pilastras toscanas decoradas con feixes de froitas t\u00edpicas no quefacer de Andrade, que soportan un front\u00f3n curvo partido enmarcando a porta alintelada, presidida pola imaxe do santo fundador. A \u00e1mbolos lados da porta \u00e1brense vans rectangulares. Sobre os linteis, en cartelas, a\u00ednda se pode ler nitidamente o seguinte texto:\n\"\"Esa portada i quarto que le sigue mando hacer el ylustrissimo sr don frai Antonio de Monroy arzobispo i se\u00f1or de esta ciudad i genera de esta sagrada religi\u00f3n con las himagines i dorado a\u00f1o de 1699\".\"\nA tripla escaleira helicoidal.\nDestaca no seu interior a extraordinaria escaleira tripla de caracol helicoidal dos s\u00e9culos XVII e XVIII, obra tam\u00e9n do arquitecto Domingo de Andrade. Componse de tres espirais independentes. A estudosa Mar\u00eda Teresa R\u00edos Miramontes relacionouna coa que se atopa no franc\u00e9s castelo de Chambord. No mesmo espazo desenv\u00f3lvense tres ramplas independentes, que conducen a diferentes pisos; s\u00f3 unha delas chega ao miradoiro. Os pasos da escaleira est\u00e1n feitos dunha peza enteira, encrav\u00e1ndose por un nervio exterior sen necesidade de encaixar no muro nin unirse uns \u00f3s outros.\nFoi restaurada por Xos\u00e9 Cervi\u00f1o Garc\u00eda, o Mestre Cervi\u00f1o.\nA torre.\nTam\u00e9n obra de Domingo de Andrade, e de novo baixo o mecenado de Monroy, estrut\u00farase no esencial seguindo o xa feito polo autor na Torre do reloxo da catedral de Santiago, e real\u00edzase nos principios do s\u00e9culo XVIII.\nOutras estancias.\nNo ano 1712 enc\u00e1rgaselle a Pedro Garc\u00eda a realizaci\u00f3n da sancrist\u00eda."}
{"id": "48945", "revid": "23204", "url": "https://gl.wikipedia.org/wiki?curid=48945", "title": "Salamanca", "text": "Salamanca \u00e9 unha cidade espa\u00f1ola, capital da provincia hom\u00f3nima, na Comunidade Aut\u00f3noma de Castela e Le\u00f3n. Est\u00e1 situada na comarca do Campo de Salamanca, xunto ao r\u00edo Tormes, e forma parte da rexi\u00f3n hist\u00f3rica do Reino de Le\u00f3n.\nTi\u00f1a unha poboaci\u00f3n de 154.462 habitantes, e a s\u00faa \u00e1rea metropolitana acadaba os 213.399 (datos de 2010), sendo a segunda \u00e1rea m\u00e1is poboada da comunidade, tras Valladolid. Un estudo demogr\u00e1fico realizado no 2005 dic\u00eda que era a quinta capital de provincia m\u00e1is densamente poboada por km\u00b2 de Espa\u00f1a.\nSalamanca \u00e9 famosa sobre todo por dous motivos: por posu\u00edr unha das universidades m\u00e1is antigas e prestixiosas de Espa\u00f1a (de a\u00ed o refr\u00e1n \"O que a natureza non d\u00e1, Salamanca non presta\", \"Quod natura non dat, Salamantica non prestat\") e polo seu espl\u00e9ndido patrimonio hist\u00f3rico-art\u00edstico, intrinsecamente ligado \u00e1 c\u00e1lida e \u00e1urea pedra arenita de Villamayor.\nA Universidade de Salamanca, \u00e9 a universidade, en activo, m\u00e1is antiga de Espa\u00f1a, fundada en 1218 por Afonso IX de Le\u00f3n, e foi a primeira de Europa que ostentou o t\u00edtulo de Universidade polo edicto de 1253 de Afonso X o Sabio e a bula do Papa Alexandre IV en 1255.\nEn 1988 a cidade foi declarada Patrimonio da Humanidade pola Unesco. Dentro do patrimonio arquitect\u00f3nico destacan as s\u00faas d\u00faas catedrais, a Catedral Vella e a Nova, a Casa das Cunchas, a Praza Maior, o Convento de San Esteban e as Escolas Maiores. Desde o 2003, a Semana Santa en Salamanca est\u00e1 declarada de Interese Tur\u00edstico Internacional. No 2002 foi Capital Europea da Cultura. No 2005 acolleu a celebraci\u00f3n do XV Cumio Iberoamericano de Xefes de Estado e de Goberno.\nPola s\u00faa parte, o sector servizos (co turismo cultural e a Universidade) \u00e9 a principal fonte de ingresos da cidade. \u00c9 especialmente relevante a actividade educativa durante o ver\u00e1n, xa que conta cunha grande afluencia de estudantes procedentes de moitos pa\u00edses, que na s\u00faa maior\u00eda ve\u00f1en para aprender ben o castel\u00e1n e asistir a diversos cursos estivais.\nHistoria.\nAntig\u00fcidade.\nM\u00e1is presenza que os vacceos tiveron os vet\u00f3ns, que imprimiron unha forte personalidade na zona das actuais provincias de \u00c1vila, Toledo e Salamanca.\nNo s\u00e9culo III\u00a0a.\u00a0C., An\u00edbal, no seu avance por Iberia, sitia e toma a antiga cidade de Helmantica (Salamanca). Coa ca\u00edda dos cartaxineses ante os romanos, consol\u00eddase a ocupaci\u00f3n e a cidade comeza a adquirir certa importancia. Pronto se converte nun enclave comercial b\u00e1sico debido \u00e1 s\u00faa situaci\u00f3n como vado sobre o r\u00edo Tormes, que \u00e1 s\u00faa vez a converte en paso dunha das m\u00e1is importantes calzadas romanas de Hispania, a V\u00eda da Prata. Para esta calzada constr\u00faese a ponte romana (s\u00e9culo I) da que a\u00ednda hoxe se conserva en p\u00e9 a metade norte (a outra metada tivo que ser reconstru\u00edda no s\u00e9culo XVII tras a R\u00edada de San Policarpo).\nHistoria medieval.\nCoa fin do Imperio Romano, os alanos establ\u00e9cense en Lusitania e a cidade pasa a formar parte desta rexi\u00f3n. Posteriormente, os visigodos conquistan a cidade e anexi\u00f3nana ao seu territorio. T\u00e9\u00f1ense poucos datos sobre Salamanca na \u00e9poca visigoda. Pouco m\u00e1is se sabe que no s\u00e9culo IV a muralla romana se ampl\u00eda con torre\u00f3ns sobre o mesmo trazado, e que a f\u00e1brica da muralla anterior acabou destru\u00edda practicamente na s\u00faa totalidade. S\u00e1bese que no 589 a cidade era sede episcopal, pois figuraba entre as cidades que enviaban bispos aos concilios de Toledo.\nNo ano 712, coa invasi\u00f3n musulm\u00e1 da pen\u00ednsula, Musa ibn Nusair conquista a cidade. Durante a Alta Idade Media, a zona ficou como terra de ningu\u00e9n e os seus n\u00facleos de poboaci\u00f3n resultaban destru\u00eddos con frecuencia polas habituais incursi\u00f3ns (algaradas) dos \u00e1rabes. Salamanca quedou reducida a un n\u00facleo carente de importancia e case despoboado. Os sucesivos intentos dos reinos cristi\u00e1ns de estabilizar esta \u00e1rea orixinan non poucos choques coas expedici\u00f3ns musulm\u00e1s, que provocaron diversas escaramuzas e batallas, como a de Afonso I en 754, que acaban por arrasar o que queda de urbano. A zona permanece practicamente deshabitada at\u00e9 que despois da importante vitoria cristi\u00e1, na batalla de Simancas do ano 939, se inicia unha t\u00edmida repoboaci\u00f3n das ribeiras do Tormes, que non ter\u00e1 moito \u00e9xito ante a\u00ednda o poderoso Califato.\nTras a conquista de Toledo por Afonso VI, no ano 1085, prod\u00facese a repoboaci\u00f3n definitiva da cidade. En 1102, Raimundo de Borgo\u00f1a dirixiuse \u00e1 cidade cun nutrido grupo de poboadores de diversas orixes, por desexo de seu sogro Afonso VI. Cada un destes grupos instalouse nunha zona diferente da cidade. Francos, serranos (das serran\u00edas de Asturias, Galicia e Le\u00f3n), castel\u00e1ns (de Burgos, Soria e a Rioxa), portugueses, moz\u00e1rabes (poboaci\u00f3ns hispano romanas ou hispano godas que abandonaran o dominio musulm\u00e1n), toresanos, xudeus e galegos fundaron as s\u00faas respectivas igrexas e parroquias. Rest\u00e1urase a s\u00faa Diocese (sendo o primeiro bispo Xer\u00f3nimo de Perigord) e com\u00e9zase a constru\u00edr a catedral, a car\u00f3n da cal nacen unhas escolas que ser\u00e1n o xermolo da Universidade.\nNo ano 1230, baixo o reinado de Fernando III o Santo, \u00fanense definitivamente os reinos de Castela e Le\u00f3n.\nNo s\u00e9culo XIII, o monarca Afonso IX de Le\u00f3n outorga \u00e1s escolas catedralicias o rango de Estudo Xeral que, en 1253, se converter\u00eda en Universidade de Salamanca por real c\u00e9dula de Afonso X, posteriormente ratificada polo papa Alexandre IV (1255).\nO 12 de agosto de 1311 naceu entre os seus muros o \u00fanico rei de Castela e Le\u00f3n que deu a cidade, Afonso XI \"o Xusticeiro\". Accedeu ao trono con catorce anos e conquistou Xibraltar ao mando das milicias castel\u00e1n-leonesas, nas que destacaba a numerosa presenza de continxentes salmantinos.\nDurante o s\u00e9culo XV, Salamanca foi escenario de grandes rivalidades nobiliarias, articuladas en d\u00faas bandas, que se repartiron a cidade: unha banda \u00eda por San Benito e outra por Santo Tom\u00e9. Co auxe da Mesta, Salamanca adquiriu importancia como centro de manufacturas de panos e como exportador de la.\nHistoria moderna.\nComo o resto de n\u00facleos hist\u00f3ricos da Coroa que ti\u00f1an representaci\u00f3n en Cortes, Salamanca uniuse ao movemento das Comunidades de Castela (1520) contra os novos impostos que reclamaba Carlos I nas Cortes e en defensa das s\u00faas manufacturas t\u00e9xtiles contra os privilexios dos exportadores de la. Tras a derrota dos Comuneiros, o rei Carlos I fixo desmoucar as torres dos palacios dos salmantinos que se adheriran \u00e1 revolta.\nO s\u00e9culo XVI foi a \u00e9poca de maior esplendor da cidade, tanto na demograf\u00eda como na vida universitaria, grazas ao prestixio dos seus profesores, coa chamada Escola de Salamanca (calc\u00falase que Salamanca ti\u00f1a uns 24.000 habitantes e polo 1580 matricul\u00e1banse cada ano 6.500 estudantes). Despois pasou a decadencia xeneralizada das cidades da Coroa de Castela na meseta norte (12.000 habitantes en 1651).\nNo s\u00e9culo XVIII tivo un importante renacemento econ\u00f3mico e cultural, que propiciou o remate da catedral Nova (as s\u00faas obras estiveran paradas durante case un s\u00e9culo), como a construci\u00f3n da s\u00faa praza maior barroca en 1729, como tam\u00e9n permitiu refacer moitos dos edificios monumentais que foran danados polo terremoto de Lisboa de 1755. No aspecto cultural, tam\u00e9n se notou o influxo da Ilustraci\u00f3n dos Borb\u00f3ns na Universidade no \u00faltimo terzo do s\u00e9culo.\nHistoria contempor\u00e1nea.\nDurante a guerra da independencia, Salamanca foi ocupada polas tropas do mariscal Soult en 1809 e ficou en mans francesas at\u00e9 a batalla de Arapiles (1812), na que venceron os ex\u00e9rcitos aliados baixo o mando de Wellington. Durante a ocupaci\u00f3n, os franceses constru\u00edron defensas e, para obter materiais, destru\u00edron unha importante parte dos edificios salmantinos, especialmente do barrio chamado de Ca\u00eddos, onde se levantaban co\u00f1ecidos colexios maiores da Universidade, dos que xa non queda nada. O peor momento chegou cando Fernando VII pechou as universidades espa\u00f1olas. A partir da reapertura, a de Salamanca quedou reducida a unha universidade de provincias.\nEn 1873, tras proclamarse a Primeira Rep\u00fablica, en Salamanca produciuse un levantamento cantonalista que foi sufocado.\nDurante o resto do s\u00e9culo XIX a cidade experimentou unha leve recuperaci\u00f3n ao ser feita capital de provincia e ao ser tam\u00e9n constru\u00eddo o ferrocarril que un\u00eda Francia con Portugal, e que pasaba pola Meseta (Medina del Campo e Salamanca, 1877).\nA sublevaci\u00f3n do ex\u00e9rcito contra a Segunda Rep\u00fablica triunfa en Salamanca desde o primeiro momento. Durante a guerra civil, entre outubro de 1936 e novembro de 1937, o Palacio Episcopal foi residencia e centro de mando do xeneral Franco. A cidade foi tam\u00e9n sede das organizaciones falanxistas e dalg\u00fans ministerios.\nTras a guerra concentr\u00e1ronse en Salamanca os documentos incautados polo ex\u00e9rcito sublevado a medida que \u00edan ocupando o territorio que era defendido pola Rep\u00fablica, co que se creou un grande arquivo documental sobre a guerra civil espa\u00f1ola (Arquivo Xeral da Guerra Civil Espa\u00f1ola). A parte deste arquivo pertencente a Catalu\u00f1a foi trasladado a Barcelona na primavera de 2006, tras grandes disputas entre o concello salmantino e o goberno espa\u00f1ol, acompa\u00f1adas de manifestaci\u00f3ns populares. O concello de Salamanca, presidido por Juli\u00e1n Lanzarote (PP), cambiou o nome da r\u00faa na que se encontra o arquivo, de \u00abGibraltar\u00bb (nome que homenaxeaba as milicias salmantinas que foran con Afonso XI \u00e1 conquista de Xibraltar) a r\u00faa de \u00ab\"El Espolio\"\u00bb, como sinal de protesta tras o traslado dos \u00abpapeis de Salamanca\u00bb a Catalu\u00f1a.\nEn 1940, P\u00edo XII funda a Universidade Pontificia de Salamanca como continuaci\u00f3n dos antigos estudos de teolox\u00eda.\nEn 1988 Salamanca \u00e9 declarada Cidade Patrimonio da Humanidade pola Unesco. En 1998, por acordo dos Ministros de Cultura da Uni\u00f3n Europea, Salamanca \u00e9 designada xunto con Bruxas, Capital Europea da Cultura para o ano 2002.\nA poboaci\u00f3n da capital salmantina, estancada desde hai unhas tres d\u00e9cadas, rolda os 160.000 habitantes, a\u00ednda que no 2006 descendeu en m\u00e1is de 11.000 persoas con respecto ao ano 1994. Isto d\u00e9bese fundamentalmente ao traslado de parte da s\u00faa poboaci\u00f3n \u00e1 \u00e1rea metropolitana, fen\u00f3meno com\u00fan a moitas outras cidades espa\u00f1olas, a\u00ednda que tam\u00e9n hai un elevado \u00edndice de emigraci\u00f3n a lugares como Madrid. \u00c9 significativo comprobar que a provincia de Salamanca ten un alto \u00edndice de poboaci\u00f3n envellecida respecto a datos do Estado espa\u00f1ol en xeral.\nEscudo.\nNo escudo da cidade de Salamanca aparecen recollidos elementos her\u00e1ldicos atribu\u00eddos ao primeiro Se\u00f1or de Ayala, a Ponte Romana e o touro que se cr\u00eda nas devesas da provincia, e tras el unha aci\u00f1eira. No xefe (parte superior do escudo) aparecen representados dous le\u00f3ns mornados.\nA Deputaci\u00f3n Provincial de Salamanca elaborou unha versi\u00f3n que pode considerarse como escudo provincial, no que se engaden os escudos dos municipios cabeceira de Partido Xudicial da provincia aos elementos do escudo da cidade que ocupan un escus\u00f3n central.\nDemograf\u00eda.\nA poboaci\u00f3n da cidade de Salamanca disp\u00e9rsase polos municipios da contorna, onde o terreo \u00e9 m\u00e1is econ\u00f3mico, para instalar novas actividades econ\u00f3micas ou mudarse a algunha das numerosas urbanizaci\u00f3ns circundantes.\nEvoluci\u00f3n demogr\u00e1fica de Salamanca durante o s\u00e9culo XX.\nEconom\u00eda.\nA econom\u00eda salmantina est\u00e1 ligada principalmente \u00e1 Universidade e ao turismo, a\u00ednda que outros sectores como a agricultura e a gandar\u00eda, a industria ou a construci\u00f3n te\u00f1en a s\u00faa importancia puntual. Mais segundo un estudo de decembro de 2007, un 82.69% da poboaci\u00f3n activa ocup\u00e1base dentro do sector servizos, con 55.838 traballadores.\nAgricultura e gandar\u00eda.\nDentro da agricultura encadr\u00e1banse 839 traballadores, s\u00f3 o un 1.24% da poboaci\u00f3n activa da cidade, repartidos en 125 empresas.\nIndustria.\nA industria ocupaba un 5% da poboaci\u00f3n activa, con 3.340 traballadores repartidos en 360 empresas. D\u00faas das cales se encontran entre as 100 maiores empresas por facturaci\u00f3n de Castela e Le\u00f3n, Laboratorios Intervet, fabricante de vacinas de uso veterinario, e S.A. Mirat, especializada na fabricaci\u00f3n de abonos e fertilizantes, fundada en 1812 como f\u00e1brica de amid\u00f3ns, \u00e9 a industria m\u00e1is antiga da cidade.\nSector servizos.\nO sector servizos \u00e9 o m\u00e1is habitual na cidade, con m\u00e1is do 82% dos postos de traballo e das empresas da cidade (2007). A Universidade de Salamanca move m\u00e1is de 4.000 profesores universitarios, e m\u00e1is de 40.000 estudantes.\nTurismo.\nSalamanca \u00e9 o principal enclave tur\u00edstico de Castela e Le\u00f3n, sendo a cidade que m\u00e1is visitantes recibe ao ano. Na cidade hab\u00eda (no 2007) 32 hoteis, 66 hostais ou pensi\u00f3ns, 21 fondas, 229 restaurantes, 77 cafeter\u00edas e 1202 caf\u00e9s ou bares.\nSalamanca, ademais, est\u00e1 considerada como gran referente mundial na ensinanza do espa\u00f1ol, co co\u00f1ecido como \"turismo idiom\u00e1tico\", e que concentra o 78% da oferta existente en Castela e Le\u00f3n, e do 16% de Espa\u00f1a.\nMonumentos e lugares de interese.\nA cidade vella de Salamanca foi declarada Patrimonio da Humanidade pola Unesco en 1988.\nLugares de interese da cidade, moitos deles dentro do \u00abBarrio Vello\u00bb, son:"}
{"id": "48946", "revid": "98629", "url": "https://gl.wikipedia.org/wiki?curid=48946", "title": "Beltr\u00e1n de la Cueva", "text": "Beltr\u00e1n de la Cueva, nado en \u00dabeda (Xa\u00e9n) en 1443 e finado en Cu\u00e9llar o 1 de novembro de 1492, foi un nobre castel\u00e1n.\nTraxectoria.\nEn 1456, o rei Henrique IV hospedouse na casa do seu pai, Diego Fern\u00e1ndez de la Cueva, que era rexedor e cabeza da s\u00faa li\u00f1axe en \u00dabeda. Como agradecemento \u00e1s atenci\u00f3ns recibidas, o monarca ofreceu ao fillo m\u00e1is vello de Diego un posto na Corte, pero Diego rogoulle que ocupase o seu lugar Beltr\u00e1n, por ter o outro que atender o morgado familiar, e as\u00ed chegou como paxe Beltr\u00e1n de la Cueva a corte castel\u00e1.\nUnha vez no seu novo destino, Beltr\u00e1n de la Cueva ascendeu rapidamente grazas \u00e1s s\u00faas excelentes relaci\u00f3ns co rei. En 1458 foi nomeado mordomo de palacio e se\u00f1or de Xa\u00e9n, e en 1461 entrou no Consello Real, desprazando a Juan Pacheco, Marqu\u00e9s de Villena, como home de confianza (valido) de Henrique IV. Paralelamente, o seu irm\u00e1n Gutierre foi nomeado bispo de Palencia. En 1462 conced\u00e9ronselle os cargos de Conde de Ledesma e Mestre da Orde de Santiago. Tam\u00e9n posu\u00eda por ent\u00f3n a cidade de Huelma, concedida en 1460 como dote pola s\u00faa voda con Mencia de Mendoza y Luna, sobri\u00f1a do poderoso cardeal andaluz Pedro Gonz\u00e1lez de Mendoza. Diego Fern\u00e1ndez de la Cueva foi obsequiado co Vizcondado de Huelma, que, \u00e1 morte deste, pasou a Beltr\u00e1n de la Cueva, sendo elevado o t\u00edtulo a Condado, cham\u00e1ndose primeiro Conde de Huelma.\nEsta fulgurante carreira desatou as envexas e rancores de numerosos cortes\u00e1ns e nobres, en especial o Marqu\u00e9s de Villena. Co fin de desacreditalo politicamente, comezaron a difundirse rumores sobre supostas aventuras de Beltr\u00e1n de la Cueva coa ra\u00ed\u00f1a, Xoana de Portugal, e ata chegou a asegurarse que a princesa Xoana non era filla do rei (ao que se xulgaba impotente), sen\u00f3n do propio Beltr\u00e1n. Por esta raz\u00f3n, no futuro comezar\u00edase a alcu\u00f1ar \u00e1 herdeira ao trono como \"Xoana a Beltranexa\". As cr\u00edticas chegaron ao seu nivel m\u00e1is alto tralo seu nomeamento como Maestre de Santiago, ata o punto de que Henrique IV viuse obrigado por primeira vez a tomar medidas contra De la Cueva co fin de calalas. En 1463 foille retirado o cargo de Mestre e orden\u00f3uselle que se afastase da Corte, pese a que foi recompensado coa concesi\u00f3n do t\u00edtulo de Duque de Alburquerque (creado especificamente para el) as\u00ed como a entrega do castelo de Anguix e o goberno das poboaci\u00f3ns de Roa, Aranda, Molina de Arag\u00f3n, Cu\u00e9llar e Atienza.\nEn 1465 p\u00faxose ao lado do rei na chamada Farsa de \u00c1vila, conxura na que destacados nobres (entre eles o Marqu\u00e9s de Villena e o Arcebispo de Toledo, Alfonso Carrillo) pretend\u00edan derrocar ao rei, e participou na Segunda Batalla de Olmedo (1467) que puxo fin \u00e1 intentouna. Como premio engadiu \u00e1s s\u00faas posesi\u00f3ns as vilas de Mijares, A Adrada e Colmenar, que ser\u00eda rebautizada posteriormente como Mombeltr\u00e1n na s\u00faa honra.\nContra o que se puidera imaxinar, Beltr\u00e1n de la Cueva nunca tomou partido pola s\u00faa suposta filla durante a Guerra Civil Castel\u00e1 que enfrontou a Xoana coa s\u00faa t\u00eda Isabel entre 1474 e 1479, logo da morte de Henrique. Ao contrario, combateu nas filas isabelinas durante varios anos, tanto na guerra sucesoria como no asedio de Granada de 1491. Morreu o d\u00eda de Todos os Santos de 1492 no seu castelo de Cu\u00e9llar.\nBeltr\u00e1n de la Cueva dedicou parte do seu tempo a glosar o \"Libro de cetrer\u00eda\"de Xo\u00e1n de Sahag\u00fan, cetrero do rei Xo\u00e1n II de Castela. Desta obra co\u00f1\u00e9cense catro copias: dous cons\u00e9rvanse na Biblioteca Nacional de Espa\u00f1a, outra na Universidade de Yale e recentemente descubriuse unha cuarta na Biblioteca Statale de Montevergine (Italia), a\u00ednda que esta versi\u00f3n omite as glosas de D. Beltr\u00e1n."}
{"id": "48947", "revid": "1093", "url": "https://gl.wikipedia.org/wiki?curid=48947", "title": "Convento de Santo Domingo de Bonaval", "text": ""}
{"id": "48948", "revid": "98629", "url": "https://gl.wikipedia.org/wiki?curid=48948", "title": "Viaxe no tempo", "text": "A viaxe no tempo \u00e9 un concepto de desprazamento cara a diante ou cara a atr\u00e1s en diferentes puntos do tempo, do mesmo xeito que se fai no espazo. Adicionalmente, algunhas interpretaci\u00f3ns da viaxe no tempo suxiren a posibilidade de viaxes entre realidades ou universos paralelos.\nAs viaxes a trav\u00e9s do tempo na f\u00edsica.\nMovementos no tempo e no espazo.\nAlgunhas teor\u00edas suxiren o feito de que nos movemos cara a adiante no tempo, e cara a adiante e cara a atr\u00e1s no espazo. Por mor de que o espazo e o tempo est\u00e1n dalg\u00fan xeito ligados, viaxar cara a adiante ou cara a atr\u00e1s no tempo teoricamente non ser\u00eda un impos\u00edbel.\nSegundo un aspecto xa demostrado da teor\u00eda da relatividade, viaxar a velocidades pr\u00f3ximas \u00e1 velocidade da luz pode ocasionar a dilataci\u00f3n do tempo, o que provoca que o tempo do individuo que viaxa a esa velocidade corra m\u00e1is devagar. Dende a perspectiva do viaxeiro, o tempo \u00abexterno\u00bb parece flu\u00edr m\u00e1is rapidamente, causando que o viaxeiro chegue a un lugar m\u00e1is adiante no futuro.\nNa f\u00edsica, o concepto de viaxe no tempo foi frecuentemente utilizado para examina-las consecuencias de teor\u00edas f\u00edsicas coma a relatividade especial, a relatividade xeral e a mec\u00e1nica cu\u00e1ntica. Non existe evidencia experimental da viaxe no tempo, e non se entenderon perfectamente as teor\u00edas actuais da f\u00edsica que permitir\u00edan calquera clase de viaxe no tempo. A\u00ednda que existen teor\u00edas sobre a posibilidade de saltar lapsos de tempo a partir dun punto a outro.\nA posibilidade das viaxes no tempo.\nA teor\u00eda especial da relatividade de Albert Einstein (e por extensi\u00f3n a teor\u00eda xeral) permite explicitamente un tipo de dilataci\u00f3n temporal que ordinariamente se poder\u00eda denominar \u00abviaxe no tempo\u00bb. A teor\u00eda sost\u00e9n que para un observador estacionario, o tempo parece flu\u00edr m\u00e1is devagar para os corpos que se desprazan rapidamente: por exemplo, un reloxo que se despraza parecer\u00e1 correr m\u00e1is lento; \u00f3 incrementa-la s\u00faa velocidade e achegarse \u00e1 velocidade da luz parecer\u00e1 deterse completamente.\nCon todo, este efecto s\u00f3 permite a \u00abviaxe no tempo\u00bb cara a adiante no futuro, nunca cara a atr\u00e1s. Este tipo de viaxe non \u00e9 t\u00edpico da ficci\u00f3n cient\u00edfica, e t\u00e9\u00f1ense poucas d\u00fabidas sobre a s\u00faa existencia; con todo, de aqu\u00ed en diante \u00abviaxe no tempo\u00bb referirase \u00f3 percorrido con alg\u00fan grao de liberdade cara \u00f3 pasado ou cara \u00f3 futuro.\nNa comunidade cient\u00edfica moitos cren que a viaxe a trav\u00e9s do tempo \u00e9 impos\u00edbel. Esta crenza \u00e9 en gran parte por mor da teor\u00eda da navalla de Occam. Calquera teor\u00eda que permita a viaxe no tempo require que algunhas situaci\u00f3ns de causalidade sexan resoltas. Que pasar\u00eda se algu\u00e9n trata de viaxar no tempo e mata o seu propio av\u00f3? (Ve-lo \u00abparadoxo do av\u00f3\u00bb).\nAdemais, en ausencia de calquera evidencia experimental da posibilidade da viaxe no tempo, \u00e9 teoricamente m\u00e1is simple supor que non pode ocorrer. De feito, o f\u00edsico Stephen Hawking suxeriu que a ausencia de turistas do futuro constit\u00fae un forte argumento en contra da existencia da viaxe no tempo. Iso ser\u00eda unha variante do paradoxo de Fermi (\u00abse non hai visitantes extraterrestres \u00e9 porque os extraterrestres non existen\u00bb), onde se falar\u00eda de \u00abviaxeiros do tempo\u00bb no canto de \u00abvisitantes extraterrestres\u00bb. Dadas estas circunstancias, outros suxiren \u2014\u00f3s que soste\u00f1en a posici\u00f3n de Stephen Hawking\u2014 que no caso de que nun futuro o ser humano puidera viaxar \u00f3 pasado, este non poder\u00eda regresar a un espazo temporal anterior \u00f3 momento da revisi\u00f3n da devandita m\u00e1quina do tempo.\nTam\u00e9n suxiren que \u00f3 viaxar \u00f3 pasado estariamos \u00aba crear\u00bb un universo paralelo e non viaxariamos a un pasado determinado sen\u00f3n a unha copia deste pero cunha diferenza: un turista espacial. Teriamos as\u00ed dous espazos temporais simult\u00e1neos: un onde aparece un turista do tempo e outro onde non aparece. Esta ser\u00eda unha hip\u00f3tese para discutirmo-lo paradoxo de \u00abSe ma\u00f1\u00e1 programo unha viaxe a hoxe para me dicir \u201cola\u201d, \u00bfpor que hoxe non te\u00f1o un dobre \u00f3 meu car\u00f3n a me dicir \u201cola\u201d\u00bb? Con todo, asumindo que a viaxe temporal non puidese ocorrer, tam\u00e9n ser\u00eda un tema interesante para os f\u00edsicos porque lles ofrecer\u00eda a pregunta de por que e que leis f\u00edsicas evitan que ocorra a viaxe temporal.\nA visi\u00f3n \u00abpresentista\u00bb.\nO presentismo sost\u00e9n que nin o futuro nin o pasado existen, que a materia do universo s\u00f3 existe no presente, e que o tempo \u00e9 simplemente un concepto do ser humano utilizado para describir o que acontece no seu arredor. Deste xeito non haber\u00eda un lugar onde o viaxeiro do tempo puidese ir, o que anula o tema da viaxe a trav\u00e9s do tempo.\nCon todo, a teor\u00eda da relatividade na simultaniedade (dentro do marco da f\u00edsica moderna) pon en cuesti\u00f3n o presentismo e favorece a visi\u00f3n co\u00f1ecida coma tetradimensionalismo (relacionado coa idea dos bloques de tempo), no cal os eventos pasados, presentes e futuros coexisten todos nun mesmo espazo-tempo.\nOs equivalentes de viaxe temporal e viaxe \u00e1 velocidade da luz.\nPrimeiro de nada, se algu\u00e9n \u00e9 capaz de mover informaci\u00f3n dun punto a outro m\u00e1is r\u00e1pido que a velocidade da luz, de acordo coa relatividad especial, poderase observa-la transferencia de informaci\u00f3n viaxando \u00f3 pasado.\nA teor\u00eda xeral da relatividade de Einstein ampl\u00eda a teor\u00eda especial para cubri-la gravidade. Faise isto postulando que a materia \u00abcurva\u00bb o espazo que se atopa no seu redor. Pero baixo a relatividade, as propiedades do espazo son permut\u00e1beis coas propiedades do tempo, dependendo da perspectiva do observador, de xeito que unha traxectoria curvada a trav\u00e9s do espazo pode ser unha traxectoria curvada a trav\u00e9s do tempo.\nNunha medida moderada, isto permite que traxectorias li\u00f1ais de diferentes lonxitudes poidan conecta-los mesmos puntos no espazo; nunha medida extrema, teoricamente, poder\u00e1 permitir que li\u00f1as temporais se curven \u00f3 redor dun c\u00edrculo e se reconecten co seu propio pasado.\nA relatividade xeral describe o universo coma un sistema complexo de \u00abecuaci\u00f3ns do campo\u00bb, e existen soluci\u00f3ns para estas ecuaci\u00f3ns que permiten as chamadas \u00abcurvas temporais pechadas\u00bb, e polo tanto a viaxe a trav\u00e9s do tempo cara \u00f3 pasado.\nA primeira e m\u00e1is famosa foi proposta por Kurt G\u00f6del, pero t\u00f3dolos exemplos actuais requiren que o universo te\u00f1a certas caracter\u00edsticas f\u00edsicas que non parece posu\u00edr. Desco\u00f1\u00e9cese se a relatividad xeral prohibe curvas temporais pechadas para t\u00f3dalas condici\u00f3ns realistas. A maior\u00eda dos f\u00edsicos cren que as\u00ed \u00e9, en gran parte porque se se asume un certo principio en contra da viaxe temporal prevense o acontecemento de situaci\u00f3ns paradoxais.\nViaxes \u00f3 futuro.\nA m\u00e1quina do tempo (unidireccional).\nViaxar \u00f3 futuro non ten, na realidade, nada de particular. O tempo fl\u00fae sempre na mesma direcci\u00f3n e s\u00f3 temos que sentar a agardar a que o futuro chegue ata n\u00f3s. Con todo, esa viaxe pode ser un chisco longa para unha vida humana. Se queremos co\u00f1ece-lo que acontecer\u00e1 ma\u00f1\u00e1, s\u00f3 temos que ter un chisco de paciencia, pero a cuesti\u00f3n compl\u00edcase se queremos ve-los nosos tataranetos e parece f\u00f3ra de toda posibilidade contempla-la nosa civilizaci\u00f3n dentro de mil anos. O efecto relativista da dilataci\u00f3n do tempo ofr\u00e9cenos, polo menos teoricamente, a posibilidade de viaxar \u00f3 futuro evitando envellecer.\nNo paradoxo dos xemelgos, os dous irm\u00e1ns atop\u00e1banse no futuro pero percorreran cami\u00f1os diferentes, e un deles, o que se acelerara ata viaxar a gran velocidade nunha nave espacial, reducir\u00e1 o seu envellecemento. Canto podemos limita-lo envellecemento? Teoricamente pod\u00e9molo limitar tanto como queiramos xa que segundo a f\u00f3rmula da dilataci\u00f3n temporal podemos facer que o tempo transcorra tan devagar como desexemos, sempre que a velocidade da nave se aproxime dabondo \u00e1 da luz. Se conseguimos que a velocidade da nave sexa un 90% da da luz, s\u00f3 ga\u00f1ariamos un modesto factor dous na nosa viaxe \u00f3 futuro. Pero para facer viaxes interesantes \u00f3 futuro necesitamos que o foguete vaia a velocidades realmente consider\u00e1beis. Por exemplo, se a velocidade do foguete for un 99,99% a da luz, cando o tempo transcorrido no foguete for dun ano na Terra transcorrer\u00eda un s\u00e9culo. E o foguete ter\u00eda que viaxar a unha velocidade dun 99,9999% da da luz para poder viaxar \u00f3 futuro dentro de mil anos envellecendo s\u00f3 un.\nPara viaxar a futuros m\u00e1is afastados \u00abs\u00f3\u00bb ser\u00eda preciso facer que a velocidade for a\u00ednda m\u00e1is pr\u00f3xima \u00e1 da luz. A nosa nave viaxando a gran velocidade nun cami\u00f1o con orixe e regreso \u00e1 Terra \u00e9 unha m\u00e1quina do tempo para viaxar \u00f3 futuro que, na medida en que sexamos capaces de incrementa-la s\u00faa velocidade, p\u00f3denos levar sen envellecer para calquera tempo posterior \u00f3 noso.\n\u00c9 evidente que a construci\u00f3n desta nave, desta m\u00e1quina do tempo, est\u00e1 f\u00f3ra das posibilidades t\u00e9cnicas da nosa civilizaci\u00f3n. Con todo, hai exemplos que demostran que a idea \u00e9 correcta. Na Terra recibimos part\u00edculas que ve\u00f1en do centro da nosa galaxia a distancias que a luz tarda milleiros de anos en percorrer. \u00c9 dicir, foron producidas hai milleiros de anos terrestres. Con todo, estas part\u00edculas non poden resistir unha viaxe nin sequera dun minuto xa que se desintegran en cuesti\u00f3n de segundos logo de ser creadas. Como explicar este paradoxo? Facendo uso da dilataci\u00f3n temporal: as part\u00edculas foron aceleradas a velocidades tan pr\u00f3ximas \u00e1 da luz, que s\u00f3 envelleceran segundos mentres que na Terra transcorr\u00edan milleiros de anos.\nA nosa m\u00e1quina do tempo \u00e9 unidireccional, s\u00f3 nos permite viaxar \u00f3 futuro. Isto, sen d\u00fabida, limita moito o encanto da viaxe. Non ser\u00eda pos\u00edbel, por exemplo, viaxar \u00f3 futuro para botar unha ollada \u00f3s resultados dun xogo de azar e volver atr\u00e1s... A posibilidade de viaxar \u00f3 pasado, que \u00e9 o que fai realmente interesante unha m\u00e1quina do tempo, \u00e9 moi dubidosa e pode afectar a principios moi xerais. Sen perder de vista estas restrici\u00f3ns, m\u00e1is adiante discutiremos como poderiamos transforma-la nosa m\u00e1quina do tempo unidireccional baseada no paradoxo dos xemelgos nunha m\u00e1quina do tempo de d\u00faas direcci\u00f3ns usando un \u00abburato de verme\u00bb.\nAs viaxes no tempo requiren moita imaxinaci\u00f3n. Fundamentalmente ficci\u00f3n. Por moito que se viaxe \u00e1 velocidade da luz, o noso desprazamento ser\u00eda efectuado a raz\u00f3n de 300.000\u00a0km/s. Teriamos percorrido unha distancia de 300.000\u00a0km nun s\u00f3 segundo, o mesmo segundo que transcorrer\u00eda na Terra. En consecuencia, o viaxeiro envellecer\u00eda o mesmo que o que non viaxa: \u00e1mbolos dous ser\u00e1n o mesmo segundo m\u00e1is vellos. A \u00fanica diferenza \u00e9 que no mesmo segundo un estivo en movemento e o outro non. Por m\u00e1is que se fagan as contas, o resultado sempre \u00e9 o mesmo. A velocidade da luz \u00e9 un par\u00e1metro de espazo e movemento que permite calcular distancias astron\u00f3micas. Significa que se queremos viaxar \u00e1 constelaci\u00f3n de Tucano, necesitarase emprega-la cifra de 12.000 mill\u00f3ns de anos viaxando \u00e1 velocidade da luz, e outro tanto en volver. No c\u00f3mputo global para completa-lo percorrido de ida e volta, para o viaxeiro e o non-viaxeiro ter\u00edan que transcorrer 24.000 mill\u00f3ns de anos. \u00c9 dicir, impos\u00edbel (de momento). As\u00ed pois, non hai oportunidades para pos\u00edbeis paradoxos. Outro asunto \u00e9 que matem\u00e1tica ou metafisicamente se pretenda traducir en ecuaci\u00f3ns o que s\u00f3 \u00e9 froito dun desexo.\nO uso dos buratos de verme.\nUnha m\u00e1quina de viaxe temporal proposta que utilice un burato de verme funcionar\u00eda (hipoteticamente) do seguinte xeito: cr\u00e9ase dalg\u00fan xeito un burato de verme. Un extremo do t\u00fanel \u00e9 acelerado a unha velocidade pr\u00f3xima \u00e1 da luz, quizais cunha nave espacial avanzada, e daquela regr\u00e9sase de volta \u00f3 momento de orixe. Por mor da dilataci\u00f3n temporal (por mor da velocidade), o extremo acelerado do t\u00fanel envelleceu menos que o extremo estacionario (dende o punto de vista dun observador externo).\nCon todo, o tempo vese diferente a trav\u00e9s do t\u00fanel que f\u00f3ra del: dous reloxos sincronizados postos en cada extremo do t\u00fanel manteranse sempre sincronizados (dende o punto de vista dun observador dentro do t\u00fanel), sen importa-la diferenza de velocidade.\nIsto significa que un observador que entrase \u00f3 extremo acelerado sair\u00eda polo extremo estacionario cando o extremo estacionario ti\u00f1a a mesma idade que o extremo acelerado no momento antes de entrar. Por exemplo, se antes de entrar \u00f3 burato de verme o observador notou que o reloxo no extremo acelerado amosaba 2006 mentres que o reloxo no extremo estacionario xa dic\u00eda 2007, daquela o observador poder\u00eda sa\u00edr polo extremo estacionario cando o reloxo estacionario a\u00ednda dic\u00eda 2006.\nUnha limitaci\u00f3n significativa de tal m\u00e1quina \u00e9 que s\u00f3 \u00e9 pos\u00edbel viaxar cara \u00f3 pasado no punto inicial cando foi creada a m\u00e1quina; en esencia, consid\u00e9rase m\u00e1is coma unha pasaxe a trav\u00e9s do tempo que un dispositivo que se move a trav\u00e9s do tempo: non permite que a propia tecnolox\u00eda en si mesma viaxe a trav\u00e9s do tempo. Isto pode permitir unha explicaci\u00f3n alternativa do paradoxo de Hawking: alg\u00fan d\u00eda poderase constru\u00edr unha destas m\u00e1quinas \u00f3 pasado, pero a\u00ednda non foron constru\u00eddas, polo que os turistas temporais nunca poder\u00e1n chegar \u00f3 noso presente.\nCrear un burato de verme dun tama\u00f1o apropiado para unha nave macrosc\u00f3pica, mantelo est\u00e1bel e mover un dos seus extremos coa nave requirir\u00eda un nivel significativo de enerx\u00eda nunha orde moito maior que a cantidade de enerx\u00eda que un sol coma o noso pode xerar en todo o seu per\u00edodo de vida. A creaci\u00f3n dun burato de verme tam\u00e9n requirir\u00eda a existencia dunha substancia chamada \u00abmateria ex\u00f3tica\u00bb, que \u2014a\u00ednda cando non \u00e9 impos\u00edbel\u2014 non se sabe se existe en formas \u00fatiles para a xeraci\u00f3n dun burato de verme (Ver por exemplo o efecto Casimir).\nPolo tanto \u00e9 inveros\u00edmil que tal dispositivo sexa constru\u00eddo, ata con tecnolox\u00eda altamente avanzada. Por outra banda, buratos de verme microsc\u00f3picos a\u00ednda poden ser \u00fatiles para enviar informaci\u00f3n de regreso \u00f3 pasado a trav\u00e9s do tempo.\nEn 1993, Matt Visser argumentou que os dous extremos dun t\u00fanel de verme con tal diferenza temporal inducida non poder\u00edan ser reunidas sen xerar un campo cu\u00e1ntico e uns efectos gravitacionais que provocar\u00edan que o t\u00fanel colapsara ou que os dous extremos se repelesen .\nPor mor disto, os dous extremos non se poder\u00edan achegar dabondo porque ter\u00eda lugar unha violaci\u00f3n da causalidade. Con todo, en 1997, Visser conxeturou que a complexa configuraci\u00f3n dun \u00abanel Roman\u00bb (as\u00ed nomeado en honor a Tom Roman) dun n\u00famero N de buratos de verme ali\u00f1ados nun pol\u00edgono sim\u00e9trico poder\u00eda actuar coma unha m\u00e1quina do tempo, a\u00ednda que conclu\u00edu que isto non ser\u00eda tanto un defecto na teor\u00eda cl\u00e1sica da gravidade cu\u00e1ntica, sen\u00f3n a proba de que \u00e9 pos\u00edbel viola-la causalidade .\nUtilizaci\u00f3n de cilindros rotatorios xigantescos.\nOutra teor\u00eda, desenvolvida por Frank Tipler, implica un cilindro rotatorio. Se un cilindro \u00e9 longo e denso dabondo, e xira r\u00e1pido dabondo en relaci\u00f3n \u00f3 seu eixo lonxitudinal, daquela unha nave que voase \u00f3 redor do cilindro nunha traxectoria espiral poder\u00eda viaxar atr\u00e1s no tempo (ou cara a adiante, dependendo do sentido do movemento da nave). Con todo, a lonxitude, a densidade e a velocidade requirida son tan grandes que a materia ordinaria non \u00e9 forte dabondo para constru\u00edla.\nUtilizaci\u00f3n dunha corda c\u00f3smica.\nP\u00f3dese constru\u00edr un dispositivo similar a partir dunha corda c\u00f3smica, pero non se sabe da existencia de ningunha, e non parece que sexa pos\u00edbel crear unha nova.\nUtilizaci\u00f3n dun n\u00facleo at\u00f3mico pesado.\nO f\u00edsico Robert Forward notou que unha aplicaci\u00f3n inxenua da relatividade xeral \u00e1 mec\u00e1nica cu\u00e1ntica permitir\u00eda constru\u00edr unha m\u00e1quina do tempo. Un n\u00facleo at\u00f3mico pesado situado dentro dun forte campo magn\u00e9tico poder\u00edase alongar ata formar un cilindro, cuxa densidade e rotaci\u00f3n ser\u00edan dabondo para viaxar no tempo. Os raios gamma proxectados poder\u00edan permitir enviar informaci\u00f3n (a\u00ednda que non materia) de regreso \u00f3 pasado. Con todo, precisou que ata que non te\u00f1amos unha soa teor\u00eda que combine a relatividade e a mec\u00e1nica cu\u00e1ntica, non teremos idea se tales especulaci\u00f3ns son absurdas.\nUtilizaci\u00f3n do envolvemento cu\u00e1ntico.\nOs fen\u00f3menos da mec\u00e1nica cu\u00e1ntica tales coma o teletransporte cu\u00e1ntico, o paradoxo EPR (nomeado polas iniciais de Albert Einstein, B. Podolsky e Nathan Rosen), ou envolvemento cu\u00e1ntico pode parecer que xera un mecanismo que permite a comunicaci\u00f3n FTL (\"faster than light\": m\u00e1is r\u00e1pida que a luz) ou viaxe temporal. De feito algunhas interpretaci\u00f3ns da mec\u00e1nica cu\u00e1ntica (tales coma a interpretaci\u00f3n de Bohm) presumen que as part\u00edculas trocan informaci\u00f3n de xeito instant\u00e1neo para poder mante-la correlaci\u00f3n entre elas. Einstein refer\u00edase a este efecto como a \u00abarrepiante \"[spooky]\" acci\u00f3n a distancia\u00bb.\nCuriosamente, as regras da mec\u00e1nica cu\u00e1ntica parecen impedi-la transmisi\u00f3n de informaci\u00f3n \u00fatil por estes medios, e polo tanto parece que non \u00abpermitise\u00bb a viaxe no tempo ou a comunicaci\u00f3n FTL. Este feito \u00e9 esaxerado e mal interpretado por certo tipo de libros e revistas de pretendida divulgaci\u00f3n cient\u00edfica sobre os experimentos de teleportaci\u00f3n. Na actualidade, o xeito no que traballa a mec\u00e1nica cu\u00e1ntica para mante-la causalidade \u00e9 unha \u00e1rea moi activa de investigaci\u00f3n cient\u00edfica.\nA posibilidade dos paradoxos.\nO principio de auto-coherencia de Novikov e c\u00e1lculos recentes de Kip S. Thorne indican que simples masas pasando no tempo a trav\u00e9s de buratos de verme non poder\u00edan xerar paradoxos, xa que non existen condici\u00f3ns iniciais que induzan un paradoxo unha vez que \u00e9 introducido a viaxe no tempo. Se os seus resultados poden ser xeneralizados suxerir\u00edan, curiosamente, que ning\u00fan dos paradoxos formulados nas historias de viaxe temporal poidan ser realmente formuladas nun nivel f\u00edsico: \u00e9 dicir, que calquera situaci\u00f3n que se provoque nunha historia de viaxe temporal pode permitir moitas soluci\u00f3ns coherentes. As circunstancias poder\u00edan con todo, tornarse case incribelmente estra\u00f1as.\nOs universos paralelos poden prover unha v\u00eda que permita evitar paradoxos. A interpretaci\u00f3n de mundos m\u00faltiplos de Everett suxire que t\u00f3dolos eventos cu\u00e1nticos pos\u00edbeis poden ocorrer simultaneamente en historias exclusivas. Estas historias alternas ou paralelas, formar\u00edan unha \u00e1rbore ramificada que simbolizar\u00eda t\u00f3dolos pos\u00edbeis resultados de calquera interacci\u00f3n.\nPor mor de que t\u00f3dalas posibilidades existen, calquera paradoxo pode ser explicado \u00f3 ocorre-los eventos paradoxais nun universo diferente. Este concepto \u00e9 frecuentemente utilizado na ficci\u00f3n cient\u00edfica. Con todo, na actualidade, os f\u00edsicos cren que dita interacci\u00f3n ou interferencia entre estas historias alternativas non \u00e9 pos\u00edbel (ve-la conxectura de protecci\u00f3n cronol\u00f3xica).\nA viaxe no tempo e o principio antr\u00f3pico.\nF\u00edsicos coma Max Tegmark suxeriron que a ausencia da viaxe no tempo e a existencia de causalidade p\u00f3dense dar por mor do principio antr\u00f3pico. O argumento \u00e9 que un universo que permite viaxes no tempo e ciclos pechados de tempo \u00e9 un no que a intelixencia non evoluir\u00eda por mor de que ser\u00eda impos\u00edbel para unha entidade determinar (clasificar) os eventos nun pasado ou nun futuro, facer predicci\u00f3ns ou comprende-lo mundo \u00f3 seu redor.\nIsto non impor\u00eda ningunha restrici\u00f3n perante axentes supernaturais (coma Deus) os cales non son confinados polos l\u00edmites do espazo-tempo.\nDistancia nas viaxes a trav\u00e9s do tempo.\nDe acordo coa relatividade especial, as leis f\u00edsicas poden ser invari\u00e1beis durante as transformaci\u00f3ns Lorentz. Estas mesturas de dimensi\u00f3ns espaciais como tempo, poden ser comparadas a unha relaci\u00f3n de distancia pola velocidade da luz.\nAs\u00ed que a segunda \u00e9 compar\u00e1bel a unha unidade de distancia igual a 299.792,458 km. Inversamente, a distancia de 1 m \u00e9 compar\u00e1bel a preto de 3,34 nanosegundos. Tam\u00e9n se pode comparar un \u00abano\u00bb cun \u00abano luz\u00bb (xa que o cadrado dunha distancia sinala o oposto \u00f3 cadrado dunha \u00e9poca, o tempo e o espazo non son realmente id\u00e9nticos).\nAgora, se se sup\u00f3n que as mesmas distancias en espazo e tempo presentan o mesmo nivel de dificultade t\u00e9cnica, daquela moverse no tempo tan s\u00f3 por un segundo, adiante ou atr\u00e1s, ser\u00eda coma voar \u00e1 l\u00faa. Moverse alg\u00fans anos ser\u00eda coma desprazarse a algunha das estrelas pr\u00f3ximas. E se se quixera visita-la \u00e9poca dos dinosauros, quizais ser\u00eda coma viaxar a unha galaxia afastada. Sobre a base deste argumento, algunhas persoas pensan que a viaxe a trav\u00e9s do tempo requirir\u00eda un nivel moi avanzado de tecnolox\u00eda (a non ser que se utilizase algo similar \u00e1 teleportaci\u00f3n).\nAsemade, observadores remotos suxiren que todo o espazo-tempo est\u00e1 conectado, quizais a trav\u00e9s das caracter\u00edsticas cu\u00e1nticas do condensado Bose-Einstein, e que se pode ter aceso a calquera punto instantaneamente a trav\u00e9s dunha conciencia dirixida.\nA viaxe no tempo na ficci\u00f3n.\nLiteratura.\nA primeira menci\u00f3n na literatura dunha m\u00e1quina para viaxar no tempo prov\u00e9n da imaxinaci\u00f3n de Enrique Gaspar y Rimbau, un escritor espa\u00f1ol que a describe minuciosamente na s\u00faa obra \"El Anacron\u00f3pete\".\n\"A m\u00e1quina do tempo\" de H. G. Wells \u00e9 considerada como unha obra mestra da literatura no seu x\u00e9nero. \"A Connecticut Yankee in King Arthur's Court\" (\u00abUn ianqui na corte do rei Artur\u00bb) de Mark Twain \u00e9 outro cl\u00e1sico de viaxes no tempo.\nPero probabelmente as m\u00e1is elaboradas supostas demostraci\u00f3ns das viaxes temporais at\u00f3panse en \"All You Zombies\" e en \"By His Bootstraps\" de A. Heinlein.\nNos nove libros \"Caballo de Troya\" do espa\u00f1ol J. J. Ben\u00edtez, o personaxe principal viaxa \u00e1 Palestina do ano 30. Al\u00ed descr\u00edbese a viaxe no tempo en gran detalle, explicando como funcionar\u00eda exactamente unha hipot\u00e9tica m\u00e1quina do tempo; curiosamente esta mesma tecnolox\u00eda, a\u00ednda que con nomes diferentes, aparece en distintos libros publicados con anterioridade que tratan dos presuntos \"extraterrestres\" provenientes do planeta Ummo (un \"affaire\" que se demostrou completamente falso, inventado por \u00abuf\u00f3logos\u00bb espa\u00f1ois): toda esta tecnolox\u00eda (inversi\u00f3n dos eixos das part\u00edculas elementais) \u00e9, pois, completamente falsa e inventada de principio a fin.\nFrecuentemente en moitas pel\u00edculas ou libros de ficci\u00f3n cient\u00edfica pres\u00e9ntase a historia dun personaxe que viaxa a un tempo distinto \u00f3 seu, onde se explora a interacci\u00f3n do personaxe coas persoas e tecnolox\u00edas dese tempo como parte dun impacto cultural. Outras ramificaci\u00f3ns exploran as mudanzas en situaci\u00f3ns que xeran reacci\u00f3ns, universos paralelos e historia alternativa onde alg\u00fan insignificante evento que se supu\u00f1a que ti\u00f1a que ocorrer en determinado tempo non tivo lugar, e polo tanto causa grandes mudanzas no futuro.\nEntre as famosas m\u00e1quinas do tempo da ficci\u00f3n incl\u00faense a TARDIS da serie \"Doutor Who\" da BBC, cuxo aspecto exterior asemellaba unha cabina da polic\u00eda londiniense da d\u00e9cada do cincuenta. Na saga de \"Back to the Future\", os protagonistas utilizaban un autom\u00f3bil De Lorean alterado, que viaxaba a trav\u00e9s do tempo grazas \u00f3 condensador de fluxo. En \"Bill and Ted's Excellent Adventure\" util\u00edzase unha cabina telef\u00f3nica. En \"Army of Darkness\" existe un portal espazo-temporal.\nTam\u00e9n na serie de televisi\u00f3n Stargate SG-1 util\u00edzase un presunto dispositivo alien\u00edxena que xera buratos de verme para, baixo certas condici\u00f3ns, efectuar viaxes no tempo (cap\u00edtulos \u00ab1969\u00bb e \u00ab2010\u00bb). Na mesma serie am\u00f3sanse outros dispositivos en forma de naves espaciais capaces de realizar este tipo de viaxes, a\u00ednda que en t\u00f3dolos casos se amosan as complicaci\u00f3ns e paradoxos que este tipo de viaxes poder\u00edan ocasionar.\nIsaac Asimov na s\u00faa novela \"The End of Eternity\" (\u00abA fin da eternidade\u00bb) manexa un concepto de viaxe no tempo onde existen uns axentes chamados \u00abtemporais\u00bb que se sit\u00faan nunha zona espec\u00edfica do tempo e desde al\u00ed poden ir cara a diante ou cara a atr\u00e1s no tempo realizando mudanzas para axudar a humanidade e deste xeito evitar cat\u00e1strofes.\nCine e televisi\u00f3n.\nA idea de viaxes no tempo en pel\u00edculas e televisi\u00f3n \u00e9 un tema que se utilizou frecuentemente a trav\u00e9s da historia do entretemento.\nExemplos de filmes recentes son:\nA viaxe a trav\u00e9s do tempo foi representada na televisi\u00f3n, con programas coma \"Rocky &amp; Bullwinkle's\" (1959-1964), \"WABAC Machine\", \"Doutor Who\" (1963-1989, 2005-), \"The Time Tunnel\" (O t\u00fanel do tempo) (1966-1967), \"Tomorrow's People\" e \"Quantum Leap\" (1989-1993). Varios episodios de \"Red Dwarf\", \"Star Trek\" , \"The Outer Limits\" e \"Stargate SG-1\" amosan extensamente a viaxe no tempo. Tam\u00e9n se representou na serie de manga e anime Dragon Ball, no personaxe de Toranks, e noutros mangas coma Doraemon, grazas \u00e1 s\u00faa m\u00e1quina agochada nun caix\u00f3n de escritorio.\nTipos de viaxe a trav\u00e9s do tempo na ficci\u00f3n.\nAs viaxes no tempo da ficci\u00f3n cient\u00edfica e outros medios p\u00f3dense agrupar polo regular en dous tipos (xa que baseados na variedade de m\u00e9todos ser\u00edan extremadamente numerosos), que \u00e1 s\u00faa vez son subdivididos. Este tipo de clasificaci\u00f3n non se relaciona cos m\u00e9todos para viaxar a trav\u00e9s do tempo, sen\u00f3n coas diferentes regras da li\u00f1a de tempo.\nLi\u00f1as de tempo inmut\u00e1beis.\nA viaxe no tempo no caso 1 non permite paradoxos, a\u00ednda que no 1.3, os eventos poidan parecer paradoxais.\nNo 1.1 a viaxe no tempo est\u00e1 constrinxida, para imposibilita-la xeraci\u00f3n de paradoxos. Se algu\u00e9n tenta retornar \u00f3 pasado para crear un paradoxo, ter\u00e1 unha viaxe temporal involuntaria ou f\u00f3ra de control. Michael Moorcock utiliza este xeito coma un principio e ch\u00e1mao o Efecto Morphail. Por exemplo, unha persoa viaxa a Alema\u00f1a en 1930 para matar a Hitler, aparece involuntariamente en Montana.\nNo 1.2, o principio de auto-coherencia de Novikov (as\u00ed nomeado polo Dr. \u00cdgor Dmitrievich Novikov, profesor de astrof\u00edsica na Universidade de Copenhague) afirma que a existencia dun m\u00e9todo de viaxe no tempo mant\u00e9n os eventos para permanecer auto-coherente (isto \u00e9, sen paradoxos). Isto provoca que falle calquera tentativa de violar dita coherencia, ata se se requiriren eventos extremadamente improb\u00e1beis.\nExemplo n.\u00ba 1\nTense un aparello que pode mandar unha soa porci\u00f3n de informaci\u00f3n de regreso a un preciso momento do tempo. Rec\u00edbese unha porci\u00f3n \u00e1s 22:00:00, e daquela non se recibe nada durante 30 s despois; logo se se manda informaci\u00f3n \u00e1s 22:00:00, todo funcionar\u00e1. Con todo, se se tenta mandar informaci\u00f3n \u00e1s 22:00:15 (un tempo no que se sup\u00f3n non se recibiu nada), o transmisor fallar\u00e1 misteriosamente, ou alg\u00fan can crear\u00e1 unha distracci\u00f3n durante 15 s, ou quizais o transmisor si enviou a informaci\u00f3n pero este mesmo non funcionou exactamente \u00e1s 22:00:15 etc.\nDous excelentes exemplos deste tipo de universo at\u00f3panse en \"Timemaster\", unha novela do Dr. Robert Forward, e no filme de 1980 \"Algures no tempo\" de Jeannot Szwarc, con Christopher Reeve (baseada na novela \"Bid Time Return\" de Richard Matheson).\nExemplo n.\u00ba 2\nNo caso da pel\u00edcula \"Algures no tempo\", o filme trata sobre eventos que xa pasaron ou est\u00e1n a piques de lle ocorrer \u00f3 personaxe principal Richard Collier (actuado por Christopher Reeve) e que este non pode controlar.\nUnha anci\u00e1 desco\u00f1ecida (pero que declara telo co\u00f1ecido no pasado) entr\u00e9galle un reloxo a Collier. M\u00e1is tarde Collier est\u00e1 fascinado por unha fotograf\u00eda dunha nova actriz, tomada en 1912. Finalmente descobre que a moza na fotograf\u00eda \u00e9 a mesma anci\u00e1 que lle deu o reloxo, e que el estivo no pasado para co\u00f1ecela. Collier escolle por propia vontade viaxar 68 anos atr\u00e1s \u00f3 pasado para cumprir co que xa est\u00e1 escrito polos libros de historia. Daquela co\u00f1\u00e9cea e nam\u00f3rase dela.\nPero un d\u00eda toma unha moeda do seu peto que \u00e9 de 68 anos no futuro (e rompe unha regra de non levar nada anacr\u00f3nico cara \u00f3 pasado), daquela \u00e9 levado de retorno \u00f3 presente, e polo tanto todo o que el realizou/realiza/realizar\u00e1 est\u00e1 escrito na historia e Collier xa non pode facer nada para modificala. Se permanecera en 1912, a historia alterar\u00edase, e todo o que ocorreu no principio da pel\u00edcula non ocorrer\u00eda.\nOutro exemplo que pode caer concibibelmente na opci\u00f3n 1.1 ou 1.2 pode ser vista nas d\u00faas versi\u00f3ns (filme e novela) de \"Harry Potter e o Preso de \u00c1zkaban\". Harry e Hermione Granger viaxan atr\u00e1s no tempo para modifica-la historia. \u00d3 facelo faise aparente que s\u00f3 realizan acci\u00f3ns que se viron previamente na historia. Con todo, no seu momento, ning\u00fan dos personaxes estaban informados das causas desas acci\u00f3ns.\nEste \u00e9 outro exemplo dun paradoxo predestinado. Con todo, \u00e9 discut\u00edbel que a mec\u00e1nica da viaxe no tempo poida realmente evita-los paradoxos, en primeiro lugar, evitando que se realicen a priori cando ocorre a viaxe no tempo e en segundo lugar, permit\u00edndolles lembrar a acci\u00f3n exacta, executala no momento exacto e manter as\u00ed a historia coherente.\nNun universo que permite a viaxe no tempo retr\u00f3grado pero que non permite paradoxos, calquera momento presente \u00e9 o pasado ou o futuro dun observador, polo tanto t\u00f3dolos eventos/historia arr\u00e1nxanse. A historia p\u00f3dese pensar coma un filme onde xa todo est\u00e1 previamente arranxado.\nNo 1.3 (calquera evento que parece modifica-la li\u00f1a de tempo s\u00f3 creou unha nova li\u00f1a de tempo), calquera evento que parece ser causado por un paradoxo creou no seu lugar unha nova li\u00f1a temporal. O pasado da li\u00f1a temporal orixinal fica sen modificaci\u00f3ns, coa informaci\u00f3n ou o viaxeiro do tempo simplemente esva\u00eddos, sen que poidan retornar.\nUnha dificultade para esta explicaci\u00f3n \u00e9 que a observaci\u00f3n de masa-enerx\u00eda ser\u00eda violada pola li\u00f1a temporal orixinal e a li\u00f1a temporal de destino. Unha pos\u00edbel soluci\u00f3n a isto \u00e9 que a mec\u00e1nica da viaxe no tempo require un troco de masa-enerx\u00eda nun equilibrio preciso entre pasado e futuro durante o momento da viaxe, ou que simplemente se expanda o alcance da lei de conservaci\u00f3n para abranguer t\u00f3dalas li\u00f1as temporais.\nAlg\u00fans exemplos deste tipo de viaxe a trav\u00e9s do tempo p\u00f3dense atopar no libro \"The Man Who Folded Himself\" (\u00abO home que se auto-dobrou\u00bb) de David Gerrold, o filme \"Back to the Future (II)\" de Robert Zemeckis (1989), e o filme \"Star Trek: Generations\" (1994).\nExemplo: na segunda parte de \"Back to the Future\", Marty McFly e o doutor Brown (despois de que o Doc retornara a 1985 dende o s\u00e9culo XXI) deciden viaxar a 2015 para salva-lo fillo futuro de Marty. Cando est\u00e1n a\u00ed Marty merca un almanaque de eventos deportivos con datos dende 1951 ata o 2000, e dec\u00eddeo usar para obter ganancias en apostas. Doc Brown proh\u00edbelle leva-lo libro con el, pero inadvertidamente d\u00e9ixao preto do malvado Biff Tannen, agora anci\u00e1n.\nDurante esa noite, sen o co\u00f1ecemento de Marty nin do Doutor, Biff rouba o auto DeLorean (a m\u00e1quina do tempo) para modifica-la historia (utilizando o almanaque deportivo para obte-lo seu propio \u00e9xito financeiro).\nDende o punto de vista da audiencia, Tannen retorna \u00f3 ano 2015 logo de rouba-lo DeLorean e d\u00e9ixao para que Marty e o Dr. Brown o poidan usar para retornar a 1985. Con todo, axi\u00f1a descobren o que Biff provocou: Biff viaxou a certo punto de 1955, onde se atopou consigo mesmo m\u00e1is novo e onde ficou co almanaque.\nDaquela o ano 1985 \u00f3 que Marty e o Dr. Brown chegaron era o futuro dunha li\u00f1a de tempo que empezou no 1955 alternativo. Neste novo 1985 \"a\" (\"a\" por 'alternativo'), Hill Valley tornouse un lugar corrupto e as vidas dos seus cidad\u00e1ns foron arruinadas por mor de Biff. Pero agora Marty e o Dr. Brown xa non poden tan s\u00f3 retornar \u00f3 2015 \"a\" para dete-lo vello Biff, porque ese ser\u00eda o 2015 desa li\u00f1a de tempo en particular.\nAqu\u00ed aparecer\u00eda un erro do gui\u00f3n: unha vez que o vello Biff modificou o ano 1955, el (en teor\u00eda) xa non poder\u00eda retornar \u00f3 2015 \"n\" (de normal) \u2014no que est\u00e1n Doc e Marty Senior novo\u2014, sen\u00f3n que chegar\u00eda \u00f3 2015 \"a\", no cal o Dr. Brown e Marty probabelmente non poder\u00edan realiza-la viaxe a trav\u00e9s do tempo (xa que provir\u00edan dun Hill Valley perverso, con poucas oportunidades). En poucas palabras, unha vez que se viaxa de regreso no tempo para modifica-la historia nese momento en particular, calquera cousa que ocorra ser\u00e1 o futuro desa li\u00f1a de tempo en particular que se alterou.\nCuriosamente, entre as escenas eliminadas da pel\u00edcula que se poden ver na versi\u00f3n DVD de \"Back to the Future 2\" at\u00f3pase que o vello Biff, \u00f3 chegar de novo \u00f3 2015 \"n\" e baixar da m\u00e1quina do tempo, vese dorido, e tras cami\u00f1ar uns poucos pasos caena r\u00faa e esva\u00e9cese. Nos comentarios, o director explica que esta escena foi eliminada \u00f3 principio para evitar confusi\u00f3ns que se puidesen xerar nos espectadores, pero das conclusi\u00f3ns que se poden sacar \u00e9 que as cousas que Biff modificou no pasado tiveron consecuencias desastrosas para el, xa que \u00f3 modifica-lo pasado e casar coa nai de Marty, ela matouno dun disparo no seu novo pasado. As\u00ed, d\u00e1se a entender que o futuro ir\u00edase actualizando \u00f3s poucos.\nLi\u00f1as de tempo mut\u00e1beis.\n\u00c9 m\u00e1is dif\u00edcil de explica-la viaxe a trav\u00e9s do tempo nun universo tipo 2 (\u00aba li\u00f1a de tempo \u00e9 flex\u00edbel e est\u00e1 suxeita \u00e1s modificaci\u00f3ns\u00bb). O meirande problema \u00e9 como explica-las modificaci\u00f3ns no pasado. Un m\u00e9todo de explicaci\u00f3n \u00e9 que unha vez que se modifica o pasado, tam\u00e9n o fan as lembranzas de t\u00f3dolos observadores. Isto significa que ning\u00fan observador se pode decatar das modificaci\u00f3ns no pasado (por mor de que non lembrar\u00e1 a modificaci\u00f3n). Isto ser\u00eda m\u00e1is dif\u00edcil de explicar se se est\u00e1 nun universo tipo 1 ou tipo 2.\nCon todo, p\u00f3dese deducir que xa se co\u00f1ece que: \"a\") a comunicaci\u00f3n co pasado \u00e9 pos\u00edbel e \"b\") parece que a li\u00f1a de tempo nunca foi alterada como resultado dunha acci\u00f3n que algu\u00e9n lembre realizar, a\u00ednda que exista a evidencia de que outra xente est\u00e1 a modifica-las li\u00f1as de tempo. Un exemplo desta clase de universo pres\u00e9ntase nunha novela de James P. Hogan, \"Thrice Upon a Time\" (\u00abEran tres veces\u00bb, parafraseando o principio dos contos \u00abEra unha vez...\u00bb).\nLarry Niven suxire que nun universo tipo 2.1, o xeito m\u00e1is eficiente para que un universo corrixa unha modificaci\u00f3n \u00e9 que a viaxe no tempo non sexa descuberta, e nun tipo 2.2, o gran n\u00famero (ou infinito n\u00famero) de viaxeiros do tempo dos intermin\u00e1beis futuros provocar\u00edan modificaci\u00f3ns na li\u00f1a de tempo ata chegar a unha historia onde a viaxe no tempo nunca fose descuberta. Con todo, moitas outras situaci\u00f3ns \u00abest\u00e1beis\u00bb tam\u00e9n existen nas que a viaxe no tempo ocorre sen que se xeren paradoxos. Se a li\u00f1a de tempo, que se pode trocar, do universo se atopa nun estado onde xa non ter\u00e1 m\u00e1is modificaci\u00f3ns, \u00f3s habitantes deste universo pareceralles un escenario id\u00e9ntico \u00f3 1.2.\nEn \"Harry Potter\" a escritora non resolveu o problema do ciclo creado cando Harry e Hermione retornan \u00f3 presente e case se topan consigo mesmos volvendo \u00f3 pasado, \u00e9 dicir, volver\u00e1n no tempo e aparecer\u00e1n outra vez, infinitamente.\nInstant\u00e1neo e gradual.\nNa literatura existen dous tipos de viaxe no tempo como m\u00e9todos:\n1. N\"'A m\u00e1quina do tempo\", H. G. Wells explica que nos estamos a mover a trav\u00e9s do tempo a unha velocidade constante. Daquela, en palabras de Wells, a viaxe a trav\u00e9s do tempo basear\u00edase en deter ou aumenta-la aceleraci\u00f3n dalgu\u00e9n a trav\u00e9s da dimensi\u00f3n temporal, ou ata dar volta de retorno e viaxar no outro sentido.\nEste tipo de viaxe no tempo gradual ax\u00fastase mellor na f\u00edsica cu\u00e1ntica, pero non \u00e9 moi popular na ficci\u00f3n cient\u00edfica moderna. Quizais o exemplo m\u00e1is vello deste exemplo est\u00e1 en \"Through the Looking Glass\" (1871) de Lewis Carroll: a Ra\u00ed\u00f1a Branca est\u00e1 a vivir \u00e1 inversa, a\u00ednda que a s\u00faa memoria funciona en \u00e1mbalas direcci\u00f3ns. O seu tipo de viaxe temporal \u00e9 incontrol\u00e1bel: ela m\u00f3vese a trav\u00e9s do tempo a unha velocidade constante de -1 e non o pode mudar. Isto poder\u00eda facer a Lewis Carroll o primeiro inventor da viaxe no tempo.\nNa primeira parte da novela de \"Arthur - The Once and Future King, The Sword in the Stone\" (1938), de T. H. White, util\u00edzase a mesma idea: o mago Merl\u00edn vive en reversa, porque naceu no \u00abextremo trabucado do tempo\u00bb e t\u00e9n que vivir de adiante cara a atr\u00e1s. Algunhas persoas ch\u00e1mano \u00abte-la segunda visi\u00f3n\u00bb.\n2. O tipo m\u00e1is com\u00fan de viaxe no tempo da ficci\u00f3n cient\u00edfica \u00e9 o movemento instant\u00e1neo dun punto a outro, como trocar de lugar a agulla nun disco de vinilo en movemento. Non existe sequera unha explicaci\u00f3n cient\u00edfica para isto; pero a s\u00faa popularidade d\u00e9bese probabelmente \u00f3 feito de que \u00e9 m\u00e1is espectacular e fai que a viaxe no tempo se vexa m\u00e1is doada.\nViaxe no tempo ou viaxe espacial no tempo?\nO problema m\u00e1is cl\u00e1sico co concepto de \u00abnaves que viaxan a trav\u00e9s do tempo\u00bb na ficci\u00f3n cient\u00edfica \u00e9 que invariabelmente tr\u00e1tase a Terra no mesmo marco de referencia que o espazo. A idea de que un viaxeiro poida entrar nunha m\u00e1quina en Poughkeepsie que o manda a 1865 e saia dela no mesmo punto en Poughkeepsie ignora o feito de que un punto calquera sobre a Terra constantemente est\u00e1 a se mover \u00f3 redor do eixo do planeta (a uns 400 m/s), e que se move a Terra a trav\u00e9s do espazo arredor do Sol (a 29 km/s), e que o Sol \u00e1 s\u00faa vez est\u00e1 a se mover a trav\u00e9s da galaxia, e que a galaxia se move tam\u00e9n, afast\u00e1ndose de t\u00f3dalas demais (ag\u00e1s daquelas coas que est\u00e1 unida gravitacionalmente, coma as do Grupo Local) como consecuencia do Big Bang etc.\nEnt\u00f3n, dado que o espazo-tempo ten catro dimensi\u00f3ns e que a \u00abviaxe a trav\u00e9s do tempo\u00bb se refire s\u00f3 a \u00abmoverse\u00bb nunha destas dimensi\u00f3ns, un viaxeiro non poder\u00eda ficar no mesmo lugar respecto da superficie da Terra, por mor de que a Terra \u00e9 unha plataforma acelerada cunha traxectoria altamente complexa.\nUnha nave que se mova dous ou tres segundos no futuro materializar\u00edase a uns 100 km no espazo, ou quizais dentro do planeta (dependendo do punto onde se situaba a Terra antes e despois). Se se move un ano antes, acabar\u00edase no espazo exterior, onde a \u00f3rbita da Terra \u00f3 redor do Sol situouse un ano antes...\n\u00bfPero como se pode desliga-la nave da inercia? Se se tenta mover adiante no tempo, \u00bfa nave ser\u00e1 automaticamente impulsada pola inercia adquirida \u00f3 estar na Terra? Ou ser\u00e1 desligada? Pero, \u00bfseica isto non trai a idea dun marco absoluto de referencia?\nUnha vez m\u00e1is, ata o se mover un milisegundo adiante ou atr\u00e1s no tempo, a nave ter\u00eda que aparecer m\u00e1is al\u00f3 de calquera cousa que os seres humanos poidan constru\u00edr, sen mencionar que a aceleraci\u00f3n e a desaceleraci\u00f3n no espazo-tempo desaf\u00ede a integridade estrutural non s\u00f3 da nave sen\u00f3n tam\u00e9n dos corpos dos pasaxeiros. Un te\u00f3rico pode ata utilizar isto para discutir (\u00f3 estilo dos paradoxos de Zen\u00f3n), sobre a imposibilidade das m\u00e1quinas do tempo.\nNaturalmente, unha refutaci\u00f3n pos\u00edbel a esta cr\u00edtica, \u00e9 o feito de que os coches e os aeroplanos constru\u00eddos por seres humanos m\u00f3vense \u00f3 redor da superficie da Terra xunto con ela, malia que a superficie mesma m\u00f3vese a unha velocidade astron\u00f3mica. \u00c9 razo\u00e1bel asumir que un viaxeiro do tempo experimenta a combinaci\u00f3n da inercia temporal espacial xunto coa cal faille moverse canda a Terra.\nEn 1980 Robert Heinlein publicou unha novela titulada \"The Number of the Beast\" (\u00abO n\u00famero da besta\u00bb), sobre unha nave que permite marcar nas seis (non catro) coordenadas do espazo e tempo e instantaneamente move o usuario a esas coordenadas sen explicar como tal dispositivo pode funcionar.\nA serie de televisi\u00f3n \"Seven Days\" (\u00abSete d\u00edas\u00bb) tam\u00e9n se ocupou deste problema; o crononauta pilota unha m\u00e1quina do tempo f\u00f3ra da superficie da Terra, por medio dun \"joystick\".\nOutros puntos de vista e os seus exemplos.\nNa banda dese\u00f1ada \"Al Feldstein and Joe Orlando's Weird Science\" de Bill Gaines, a historia \"Why Papa left Home\" (de 1952, baseada en \"Child by Chronos\" de Charles L. Harness) un cient\u00edfico viaxeiro do tempo est\u00e1 moi impactado \u00f3 se decatar de que \u00e9 o seu propio pai. Con todo, n\"'O restaurante na fin do universo\" de Douglas Adams, non ven ning\u00fan problema no feito de se-lo seu propio pai, xa que iso non \u00e9 nada co que unha familia ben axustada non poida lidar. O problema maior \u00e9 ilustra-la tensi\u00f3n dos viaxeiros do tempo. Outro problema nos libros \u00e9 que a viaxe no tempo \u00e9 tan complexa, que para entender completamente as ecuaci\u00f3ns relacionadas deb\u00edase ter unha ducia de vidas. E como iso era pos\u00edbel s\u00f3 despois de que se inventase a viaxe no tempo, ningu\u00e9n sab\u00eda quen era capaz de inventalo.\nNa escena culminante da pel\u00edcula \"Superman\" (1978), Lois Lane morre como resultado de que o seu auto cai nunha fenda creada por un terremoto e \u00e9 enterrado polos entullos que caen. Dominado pola angustia, Superman decide desafia-los consellos do seu pai kriptoniano e interferir coa historia terr\u00edcola. Daquela Superman viaxa velozmente \u00f3 redor do eixo da Terra para retornar \u00f3 intre en que se iniciou o terremoto e anulalo fisicamente. Como resultado, Lois (e a poboaci\u00f3n de California) s\u00e1lvase como se este evento non ocorrese.\nNa pel\u00edcula \"Timerider: The Adventure of Lyle Swan\", o personaxe Lyle Swan (Fred Ward) \u00e9 un motociclista de cross country que se sai de curso e chega a un terreo de proba dun dispositivo para viaxar no tempo que o manda a 1882. Nese tempo monta a trav\u00e9s do Vello Oeste estadounidense, dorme cunha muller espa\u00f1ola e enfr\u00f3ntase a unha banda de pistoleiros antes de ser rescatado do pasado, non sen antes descubrir que el \u00e9 o seu propio bisav\u00f3.\nNa historia de Robert Heinlein \"All You Zombies\" am\u00f3sase o pos\u00edbel resultado de tomar este concepto \u00e1 s\u00faa conclusi\u00f3n l\u00f3xica e absurda: o protagonista viaxeiro do tempo \u00e9/foi/ser\u00e1 o seu propio pai/fillo.\nEn 1992 Harry Turtledove publicou a novela \"The Guns of the South\" (\u00abAs armas do Sur\u00bb), que se fixo popular coa historia dun surafricano branco racista que usa unha m\u00e1quina do tempo para retornar \u00f3s d\u00edas da Guerra Civil estadounidense e equipar \u00f3 ex\u00e9rcito confederado (escravista) con armas do s\u00e9culo XX, como rifles de asalto AK-47. Con esta axuda, axi\u00f1a ga\u00f1an cada batalla e marchan gostosos para Washington, D.C. para capturar a Abraham Lincoln. Con todo, a m\u00e1quina do tempo est\u00e1 arbitrariamente limitada para poder levar persoas s\u00f3 un n\u00famero de anos \u00f3 pasado, o que permite que se preve\u00f1a as acci\u00f3ns do branco racista \u00f3 realizar outra viaxe que impida os eventos da primeira viaxe.\nNa maior\u00eda dos libros de ficci\u00f3n cient\u00edfica sobre o tempo, incl\u00faese unha m\u00e1quina f\u00edsica para transportar persoas a trav\u00e9s do tempo, pero tam\u00e9n hai historias que incl\u00faen a viaxe no tempo coma unha disciplina mental, ou \u00abviaxe no tempo ps\u00edquico\u00bb.\nUn exemplo disto \u00e9 \"Time and Again\" de Jack Finney, as\u00ed como \"Bid Time Return\" de Richard Matheson (convertida na pel\u00edcula de 1980 \"Algures no tempo\", con Christopher Reeve). En \"House on the Strand\", de Daphne du Maurier, o protagonista utiliza drogas que producen alteraci\u00f3ns que lle permiten experimenta-la viaxe a trav\u00e9s do tempo a\u00ednda cando o seu corpo f\u00edsico parece estar no presente.\nEn \"There Will Be Time\" de Poul Anderson, pres\u00e9ntase a viaxe polo tempo coma unha habilidade que alg\u00fans te\u00f1en de nacemento, as\u00ed como acontece na pel\u00edcula \"O efecto bolboreta\". Esta \u00faltima amosa a viaxe no tempo coma un talento herdado, onde a mente ou o esp\u00edrito do individuo viaxa \u00f3 pasado e o viaxeiro pode modifica-la historia, retornando \u00f3 presente alterado.\nTam\u00e9n algunhas persoas afiliadas a organizaci\u00f3ns de estudo de ovnis din que a habilidade de viaxar no tempo \u00e9 un talento que radica no cerebro de calquera persoa, e que esta habilidade est\u00e1 \u00abactivada\u00bb na mente dos Grises, que supostamente tam\u00e9n te\u00f1en a habilidade de activa-los cerebros humanos. Outras persoas cren que a teleportaci\u00f3n e a viaxe no tempo poden ser aprendidas a trav\u00e9s de pr\u00e1ctica dun xeito similar.\nOutro argumento com\u00fan nas historias de ficci\u00f3n incl\u00fae o concepto de altera-la historia con intenci\u00f3ns malignas. Neste tipo de historias, o vil\u00e1n tenta modifica-la historia para altera-lo presente ou o futuro, e a historia debe ser restaurada polo protagonista. Nalgunhas ocasi\u00f3ns, as\u00famese que s\u00f3 se ten unha cantidade de tempo limitada dispo\u00f1\u00edbel para o heroe antes de que a historia sexa permanentemente alterada.\nP\u00f3dese argumentar que a Apocalipse de san Xo\u00e1n describe unha forma de viaxe no tempo \u00abespiritual\u00bb. En contraste coa maior\u00eda de conceptualizaci\u00f3ns de ficci\u00f3n cient\u00edfica de viaxe no tempo, a Revelaci\u00f3n di que Xo\u00e1n (durante o seu exilio na illa grega Patmos) tivo unha visi\u00f3n que se lle presentou un esp\u00edrito, e que se lle revelou o futuro fin dos tempos por medio dun anxo enviado por Xes\u00fas.\nViaxes no tempo a trav\u00e9s dos videoxogos.\nNo xogo \"Fallout 2\" hai un encontro especial que inclui unha estrutura de pedra que \u00e9 un portal do tempo. Pasando a trav\u00e9s dela transp\u00f3rtase o xogador \u00f3 pasado, a un per\u00edodo anterior \u00f3 primeiro xogo de \"Fallout\", onde atopar\u00e1 unha computadora cun chip de auga. Rompendo o chip asegura que os eventos do primeiro xogo ocorrer\u00e1n, de xeito que envolve o xogador que experimentou o primeiro xogo onde se buscaba unha substituici\u00f3n deste chip.\nIsto tam\u00e9n provoca que o personaxe dos xogadores de \"Fallout 2\" coma descendente do personaxe do primeiro xogo te\u00f1a un ciclo casual de tempo coma un paradoxo predestinado. O encontro ch\u00e1mase \u00abThe Guardian of Forever\u00bb, unha referencia a un episodio de \"Star Trek\": \"The City on the Edge of Forever\" (\u00abA cidade \u00e1 beira da eternidade\u00bb).\nNo xogo \"Command and Conquer Red Alert 2: Yuri's revenge\", rec\u00faase para o pasado para evitar que Yuri controle o mundo enteiro. Con iso conseguen remodela-lo futuro.\nEn \"Chrono Trigger\" (un xogo de acci\u00f3n RPG), un grupo de heroes viaxan a trav\u00e9s do tempo cara \u00f3 pasado e cara \u00f3 futuro coa intenci\u00f3n de previr a Apocalipse.\nO xogo \"\" da consola Playstation implica o uso de portais temporais para viaxar a varios puntos do tempo (pasado e futuro) e as\u00ed xuntar cristais de poder que son capaces de abri-las novas \u00e1reas temporais de 5 niveis m\u00e1is o nivel de xefes que non t\u00e9n cristais pero concede un poder especial, ademais de 42 xemas e 37 zafiros para as\u00ed dar revertido o dano provocado polos vil\u00e1ns UKA-UKA o Dr. Nefarious Tropy (Dr. N. Tropy) e o arquin\u00e9mese de Crash o Dr. Neo Cortex.\nNo xogo \"The Day of the Tentacle\" un dos protagonistas mantense no presente mentres que un dos seus amigos viaxa \u00f3 pasado e outro \u00f3 futuro. As\u00ed, as acci\u00f3ns de cada un afeitan \u00f3s outros. Unha \u00e1rbore recentemente cortada no pasado desaparece no futuro e o vi\u00f1o gardado nunha c\u00e1psula do tempo no presente rec\u00f3llese no futuro coma vinagre.\nNa serie de \"The Legacy of Kain\" indica que a \u00abhistoria aborrece un paradoxo\u00bb. Nestes xogos a li\u00f1a de tempo referida como \u00ab\"Timestream\"\u00bb, \u00e9 inmut\u00e1bel. As mudanzas feitas por algu\u00e9n en particular non te\u00f1en efecto no fluxo xeral do tempo, pero p\u00f3dense facer mudanzas maiores \u00f3 introducir un paradoxo. Cando se xera un paradoxo, a li\u00f1a de tempo \u00e9 forzada a se modificar a si mesma para se axustar nas mudanzas da historia. Ademais, ningu\u00e9n na serie de Kain ten vontade libre ag\u00e1s Raziel e a\u00ednda que non confirmado a mesi\u00e1nica figura co\u00f1ecida coma o Sci\u00f3n do balance.\nNo xogo \"Where in Time is Carmen Sandiego?\" (\u00abEn que lugar do tempo est\u00e1 Carmen Sandiego?\u00bb) e d\u00faas series de televisi\u00f3n que se derivaron do mesmo (\"Where in Time is Carmen Sandiego?\" e \"Where on Earth is Carmen Sandiego?\") pres\u00e9ntase extensivamente a viaxe a trav\u00e9s do tempo.\nOs xogos \"Freedom Force\" e a s\u00faa secuela, \"Freedom Force vs. the Third Reich\", presentan un personaxe chamado Time Master quen t\u00e9n poder absoluto sobre o tempo. A li\u00f1a de tempo do universo de \"Freedom Force\" depende dunha construci\u00f3n chamada \"Celestial Clock\" (reloxo celestial), a cal tenta destru\u00ed-lo Time Master durante as consecuencias do primeiro xogo, que ser\u00edan o final de toda a vida intelixente no universo, cunha precisi\u00f3n cient\u00edfica.\nEn \"\", Link, o personaxe principal, pode viaxar adiante e atr\u00e1s no tempo coa axuda da Espada Mestra e o Templo do Tempo, a\u00ednda que tam\u00e9n envellece e rexuvenece cando o fai. As\u00ed mesmo, na secuela directa deste xogo titulada \"Majora Mask\", Link debe viaxar \u00f3 pasado continuamente axuda da Ocarina do Tempo, dado que s\u00f3 t\u00e9n tres d\u00edas (Sen tempo dabondo) para evitar que a l\u00faa caia sobre a terra de Termina, onde se desenvolve a historia.\nUn xogo educativo titulado \"A M\u00e1quina do tempo de Mario\", implica a Bowser roubando artefactos valiosos da historia (coma a pluma de Shakespeare e o tim\u00f3n do barco de Fern\u00e3o de Magalh\u00e3es) para amosalos no seu museo, polo que Mario debe viaxar \u00f3 pasado para detelo. O defecto obvio dentro do esquema de Bowser \u00e9, con todo, que se el rouba eses artefactos e altera a historia (por exemplo, que Shakespeare non poida escribi-las s\u00faas obras sen a s\u00faa pluma preferida) daquela os artefactos non chegan a ser valiosos.\nNos xogos \"Prince of Persia: as areas do tempo\" e \"Prince of Persia 2: Warrior Whiting\", o seu protagonista, o Pr\u00edncipe, usa unha daga do tempo (ou un medall\u00f3n, dependendo do xogo) que lle fai recuar para o pasado durante 10 s. Isto permite \u00f3s xogadores refacer constantemente as acci\u00f3ns que non se levaron a cabo de xeito correcto ou desexado, evitando caer en trampas ou en ataques dos inimigos.\nA historia contempla como o Pr\u00edncipe por erro libera as Areas do Tempo, o cal \u00e9 unha cat\u00e1strofe pois t\u00f3dalas persoas conv\u00e9rtense en arrepiantes criaturas. A misi\u00f3n do xogador \u00e9 volver encerra-las Areas do Tempo para devolver todo \u00e1 normalidade. Pero isto non acaba aqu\u00ed dado que na s\u00faa segunda parte, o Pr\u00edncipe ten de loitar contra o seu destino e destru\u00ed-lo gardi\u00e1n do tempo, o Dahaka, que foi liberado para destru\u00ed-lo Pr\u00edncipe e restabelece-la li\u00f1a do tempo sen que exista xamais devandito protagonista.\nNa expansi\u00f3n do xogo \"Star Craft; Broodwar\", expl\u00edcase como tam\u00e9n as d\u00faas razas creadas polos X'o Naga', poden viaxar \u00f3 pasado ou \u00f3 futuro. Isto, no caso dos Zerg, real\u00edzao a entidade suprema desta raza, a Supermente, a trav\u00e9s do enorme poder ps\u00edquico do que \u00e9 posuidor. A outra raza que tam\u00e9n pode viaxar polo tempo son os Protoss, raza moi evolucionada no aspecto espiritual e mental, os cales grazas \u00e1s s\u00faas inmensas habilidades psi\u00f3nicas poden curva-lo espazo-tempo. Ata certos mestres desta raza \u2014coma Raszagal\u2014 poden fabricar tormentas psi\u00f3nicas (que producen disrupci\u00f3ns no espazo-tempo) e transportar grandes ex\u00e9rcitos \u00f3 seu desexo.\nEn \"TimeSplitters 2\" o protagonista, o sarxento Cortez, debe viaxar a trav\u00e9s do tempo para recuperar nove cristais temporais cos que os seus inimigos, os \"timesplitters\", est\u00e1n sementando o caos no pasado (el vive en 2401). Trala fuxida cos cristais, os humanos crean unha m\u00e1quina do tempo coa que evitar\u00e1n a creaci\u00f3n dos \"timesplitters\", pero cun gran risco a un paradoxo. Isto \u00faltimo acontece na seguinte entrega, TimeSplitters futuro perfecto.\nParadoxo de que non existan viaxeiros do tempo.\nSe temos en conta que cada vez sabemos m\u00e1is de f\u00edsica cu\u00e1ntica e que a tecnolox\u00eda progresa todo o tempo xa deberiamos ser visitados por viaxeiros do tempo, isto quere dicir que a humanidade extinguirase antes de descubri-la tecnolox\u00eda de viaxar no tempo e tam\u00e9n se aplica a mundos en universos paralelos porque eles tampouco desenvolveron a tecnolox\u00eda para viaxar entre universos. Algo debe pasar no futuro para que a humanidade de varios universos se extinga e debe ser coma unha regra natural.\nDoutra banda, tam\u00e9n poderiamos dicir que xa existen viaxes no tempo por mor de viaxeiros (chamados, talvez erroneamente, extraterrestres), que existen ou que van existir (a\u00ednda que se hai alg\u00fan viaxeiro no noso tempo, a\u00ednda que prove\u00f1a do futuro, quere dicir que \u00abactualmente\u00bb si existen as viaxes no tempo.\nTam\u00e9n hai vestixios de civilizaci\u00f3ns cunha tecnolox\u00eda moi similar \u00e1 nosa, por exemplo o M\u00e1quina de Antic\u00edtera que data de entre os anos 82 e 65 antes de Cristo. Este exemplo, coma moitos, poder\u00eda non ser necesariamente unha proba dunha civilizaci\u00f3n antiga. Pero s\u00f3 haber\u00e1 un xeito de estar seguros diso.\nA relixi\u00f3n e as viaxes a trav\u00e9s do tempo.\nProfec\u00edas: informaci\u00f3n desde o futuro.\n\u00c9 interesante notar que calquera relixi\u00f3n que postula a existencia dunha completa profec\u00eda require, no \u00faltimo caso, un axente que poida mover informaci\u00f3n desde o futuro cara \u00f3 pasado.\nNa teolox\u00eda xudeu-cristi\u00e1, por exemplo, suponse que o deus Yahveh existe sen ser limitado polo espazo ou o tempo. Segundo esta doutrina, Yahv\u00e9 \u00e9 omnisciente e omnipresente. Algunhas declaraci\u00f3ns na \"Biblia\", tales coma a de Xes\u00fas: \u00abAntes de que Abraham nacese, eu estiven\u00bb (Juan 8.58) e a de Pedro: \u00ab[Xes\u00fas] foi elixido antes da creaci\u00f3n do mundo\u00bb (1 Pedro 1.20) sempre asumindo que a creaci\u00f3n do mundo comezou en t = 0) implica que Yahv\u00e9 non se rexe pola mesma li\u00f1a temporal que a nosa, ou ben que estabelece os principios reitores da mesma. Isto \u00e9 apoiado pola aserci\u00f3n \u00abEu, o Se\u00f1or, non mudo\u00bb (Malaqu\u00edas 3.6), xa que unha mudanza requirir\u00eda desprazamento dun lugar a outro e ser contido por unha serie temporal continua.\nD\u00faas interpretaci\u00f3ns temporais destas declaraci\u00f3ns son que Yahv\u00e9: 1) existir\u00eda f\u00f3ra do continuo espazo-tempo; ou que 2) Yahv\u00e9 existir\u00eda simultaneamente en calquera punto do espazo-tempo. En calquera caso, Yahv\u00e9 poder\u00eda transferir sen restrici\u00f3ns informaci\u00f3n dun punto do espazo-tempo a calquera outro punto.\nIoga: ve-lo futuro.\nSegundo o f\u00edsico Fred Alan Wolf \u2014no seu libro \"The Yoga of Estafe Travel\" (\u00abO ioga da viaxe no tempo\u00bb)\u2014 o proceso interno de meditaci\u00f3n do ioga (que se basea nos \"Yoga Sutras\" de Pata\u00f1jali) permitir\u00eda acceder \u00f3 co\u00f1ecemento do pasado e do futuro no presente. Wolf suxire que esta forma de viaxe no tempo poder\u00edase lograr se se superasen as \u00e1ncoras terrenais do ego mental con que o ser humano se bloquea dende dentro. O hindu\u00edsmo cre que un ser puro desta natureza ser\u00eda un \"tri-kala-j\u00f1\u00e1\" (\"tri\": \u2018tres\u2019, \"kala\": \u2018tempos\u2019, e \"j\u00f1ani\": \u2018co\u00f1ecedor\u2019), que sabe sobre os tres tempos: o pasado, o presente e o futuro.\nNon hai proba ningunha de que esa capacidade sexa pos\u00edbel."}
{"id": "48957", "revid": "23204", "url": "https://gl.wikipedia.org/wiki?curid=48957", "title": "Cronoestratigraf\u00eda", "text": " \nA cronoestratigraf\u00eda \u00e9 unha disciplina que se encarga de estudar a idade das rochas e das capas xeol\u00f3xicas dando lugar a unha escala estratigr\u00e1fica onde se representan as idades, relativas e absolutas, das unidades estratigr\u00e1ficas e dos procesos xeol\u00f3xicos que quedan rexistrados nas rochas. Poder\u00eda por iso definirse como a \"ordenaci\u00f3n secuencial de sucesos xeol\u00f3xicos, facendo uso da informaci\u00f3n bioestratigr\u00e1fica, isot\u00f3pico-radiom\u00e9trica, e paleomagn\u00e9tica\". O concepto foi introducido por Schenck e Muller (1941) para resolver un problema que xurdira \u00f3s estrat\u00edgrafos \u00f3 levar a cabo a correlaci\u00f3n directa entre corpos de rochas (unidades litostratigr\u00e1ficas) e as unidades de tempo (unidades cronol\u00f3xicas).\nUnidades estratigr\u00e1ficas e tempo xeol\u00f3xico.\nTodo fen\u00f3meno xeol\u00f3xico ten unhas dimensi\u00f3ns espazo-tempo. De feito, a maior dificultade que implican os estudos estratigr\u00e1ficos consiste na determinaci\u00f3n das escalas de espazo e tempo do rexistro estratigr\u00e1fico, ambas cun grao de variabilidade enorme, dende magnitudes moi pequenas a outras moi grandes.\nPara unha disciplina que pretende datar t\u00f3dolos fen\u00f3menos e procesos acontecidos na Terra, e ordenalos nun calendario, \u00e9 imprescindible introducir no rexistro estratigr\u00e1fico a coordenada tempo. A ordenaci\u00f3n p\u00f3dese realizar establecendo a idade relativa dos fen\u00f3menos e procesos (de m\u00e1is antigos a m\u00e1is novos), ou ben, co\u00f1ecendo a magnitude en anos do intervalo de tempo no que aconteceu un fen\u00f3meno xeol\u00f3xico con respecto o momento actual, \u00f3 que se lle chama idade absoluta. Termos coma Primario, Secundario, Terciario, Cuaternario, establecidos vai m\u00e1is de dous s\u00e9culos, e outros introducidos na nomenclatura xeol\u00f3xica dende m\u00e1is dun s\u00e9culo coma Carbon\u00edfero, Devoniano, Xur\u00e1sico etc., son expresi\u00f3ns da idade relativa.\nA cronoestratigraf\u00eda \u00e9 a ciencia encargada da ordenaci\u00f3n relativa dos materiais do rexistro estratigr\u00e1fico, e a introduci\u00f3n de medidas num\u00e9ricas en anos mediante a xeocronometr\u00eda (ciencia iniciada a principios do s\u00e9culo XX co desenvolvemento das t\u00e9cnicas radiom\u00e9tricas coma m\u00e9todos de dataci\u00f3n de rochas).\nDeste xeito, dist\u00ednguense: as unidades cronoestratigr\u00e1ficas, que fan referencia a unidades materiais, estratos que foron deposit\u00e1ndose \u00f3 longo dun determinado tempo, e, as unidades xeocronol\u00f3gicas, que fan referencia a divisi\u00f3ns temporais e por iso son intanxibles. Ambas unidades est\u00e1n relacionadas e rec\u00f3llense na t\u00e1boa 1.\nA pesar da estreita correlaci\u00f3n existente entre as unidades cronoestratigr\u00e1ficas e as xeocronol\u00f3xicas, \u00e9 importante resaltar que estas \u00faltimas non son unidades estratigr\u00e1ficas propiamente ditas, xa que son unidades de tempo xeol\u00f3xico (propiedade intanxible) mentres que as unidades estratigr\u00e1ficas est\u00e1n constitu\u00eddas por estratos de rochas (materiales e tanxibles). Dito doutro xeito, a cronoestratigraf\u00eda diferenciase da xeocronolox\u00eda en que pretende ordenar temporalmente materiais concretos (unidades estratigr\u00e1ficas), mentres que a xeocronolox\u00eda delimita intervalos de tempo sucesivos non necesariamente representados en materiais.\n\u00d3 ordenar as unidades cronoestratigr\u00e1ficas de m\u00e1is antigas a m\u00e1is novas, obtemos a Escala Cronoestratigr\u00e1fica Universial de Referencia. A\u00ednda que teoricamente o conxunto de unidades cronoestratigr\u00e1ficas non deber\u00eda ter lagoas, a\u00ednda existe a posibilidade de encontrar materiais correspondentes a intervalos de tempo non representados.\nAs subdivisi\u00f3ns cronoestratigr\u00e1ficas son as repartici\u00f3ns fundamentais sobor das cales est\u00e1 baseada a cronolox\u00eda xeol\u00f3xica relativa. Definense coma unidades rochosas establecidas en funci\u00f3n dun intervalo de tempo xeol\u00f3xico, no cal se formaron, e polo tanto, o continuo estudo distas, permite perfeccionar constantemente a escala cronoestratigr\u00e1fica universal, as\u00ed como as escalas rexionais e locais."}
{"id": "48958", "revid": "56817", "url": "https://gl.wikipedia.org/wiki?curid=48958", "title": "Demanda Biol\u00f3xica de Os\u00edxeno", "text": "A DBO (demanda biol\u00f3xica de os\u00edxeno), \u00e9 un par\u00e1metro que mide a cantidade de materia, nunha mostra l\u00edquida, suscept\u00edbel de ser consumida ou oxidada por medios biol\u00f3xicos. Utiliza se para determinar o seu grao de contaminaci\u00f3n. Normalmente m\u00eddese transcorridos uns 5 d\u00edas (DBO5) e expr\u00e9sase en miligramos de O2/litro.\n\u00c9 un m\u00e9todo aplic\u00e1bel en augas continentais (r\u00edos, acu\u00edferos...), augas residuais ou calquera auga que poida conter unha cantidade apreci\u00e1bel de materia org\u00e1nica"}
{"id": "48959", "revid": "98629", "url": "https://gl.wikipedia.org/wiki?curid=48959", "title": "Monz\u00f3n", "text": "Un monz\u00f3n \u00e9 un vento peri\u00f3dico, especialmente no Oc\u00e9ano \u00cdndico e no sur de Asia. A palabra \u00fasase para denominar a estaci\u00f3n na que o vento sopra do suroeste na India e territorios adxacentes que se caracteriza con grandes chuvias, especialmente chuvias que est\u00e1n asociadas con este vento. O monz\u00f3n do suroeste que arranca da costa de Kerala, na India, comeza xeralmente na primeira quincena de xu\u00f1o. O monz\u00f3n do nordeste en Tamil Nadu comeza habitualmente en outubro.\nHistoria.\nA palabra \"monz\u00f3n\" parece vir orixinado da palabra \u00e1rabe \"\u0645\u0648\u0633\u0645\" (mosem), que quere dicir \"estaci\u00f3n\". A m\u00e1is frecuentemente utilizada para nomear as mudanzas de direcci\u00f3n do vento \u00f3 longo das costas da India, especialmente no mar Ar\u00e1bigo, que sopra desde o suroeste a metade do ano e desde o nordeste durante a outra metade.\nProcesos.\nOs monz\u00f3ns son provocados polo feito de que a terra quece e arrefece m\u00e1is r\u00e1pido c\u00e1 auga. Polo tanto, en ver\u00e1n, a terra alcanza unha temperatura maior c\u00f3 oc\u00e9ano. Isto fai que o ar sobre a terra comece a subir, provocando unha \u00e1rea de baixa presi\u00f3n. Como o vento sopra desde \u00e1reas de alta presi\u00f3n cara a \u00e1reas de baixa presi\u00f3n, un vento \"extremadamente\" constante sopra desde o oc\u00e9ano. A chuvia \u00e9 producida polo ar h\u00famido elev\u00e1ndose nas monta\u00f1as e arrefec\u00e9ndose posteriormente.\nEn inverno, como a terra arrefece m\u00e1is rapidamente, o oc\u00e9ano est\u00e1 a unha temperatura maior. O ar el\u00e9vase, causando unha \u00e1rea de baixa presi\u00f3n no oc\u00e9ano. O vento sopra novamente cara \u00f3 oc\u00e9ano. Como a diferenza de temperaturas \u00e9 menor que durante o ver\u00e1n, o vento non \u00e9 tan constante.\nSistemas monz\u00f3nicos.\nA medida que se puido comprender mellor os monz\u00f3ns, a s\u00faa definici\u00f3n ampliouse para inclu\u00edr case t\u00f3dolos fen\u00f3menos asociados co ciclo meteorol\u00f3xico anual nos continentes tropicais e subtropicais de Asia, Australia e \u00c1frica xunto cos seus mares e oc\u00e9anos adxacentes. Nestas rexi\u00f3ns \u00e9 que ocorren as mudanzas clim\u00e1ticas m\u00e1is dram\u00e1ticas na Terra.\nNun sentido m\u00e1is amplo, no pasado xeol\u00f3xico, sistemas monz\u00f3nicos acompa\u00f1aron sempre a formaci\u00f3n de supercontinentes como Panxea, cos seus climas continentais extremos."}
{"id": "48984", "revid": "124656", "url": "https://gl.wikipedia.org/wiki?curid=48984", "title": "Elecci\u00f3ns municipais en Melide", "text": "Corporaci\u00f3ns.\nCorporaci\u00f3ns democr\u00e1ticas en Melide desde a aprobaci\u00f3n da Constituci\u00f3n de 1978.\nGa\u00f1ou con 2748 votos e 7 concelleiros (polo tanto maior\u00eda absoluta) o Partido Popular, con Miguel Pamp\u00edn \u00f3 seu fronte. Os seguintes partidos tras estes foron o BNG con 1428 votos e 4 concelleiros con Socorro Cea \u00e1 cabeza e o PSdeG-PSOE con 909 votos e 2 concelleiros, con Manuel Prado Puga \u00e1 fronte. Miguel Pamp\u00edn foi substitu\u00eddo en maio de 2004 por \u00c1ngeles V\u00e1zquez Mejuto."}
{"id": "48995", "revid": "132", "url": "https://gl.wikipedia.org/wiki?curid=48995", "title": "The Man from Laramie", "text": ""}
{"id": "48997", "revid": "31997", "url": "https://gl.wikipedia.org/wiki?curid=48997", "title": "Dereito civil", "text": "O Dereito civil \u00e9 unha rama do Dereito que pode definirse, seguindo a Hern\u00e1ndez Gil, como Dereito privado xeral, que ten por obxecto a regulaci\u00f3n da persoa na s\u00faa estrutura org\u00e1nica, nos dereitos que lle corresponde, como tal, e das relaci\u00f3ns derivadas da s\u00faa integraci\u00f3n na familia e de ser suxeito dun patrimonio dentro da comunidade.\nO Dereito civil trata sobre as relaci\u00f3ns xur\u00eddicas entre particulares, e abrangue, m\u00e1is concretamente: o Dereito de Familia, o Dereito de Sucesi\u00f3ns, e o Dereito patrimonial. No Dereito civil resid\u00e9ncianse as cuesti\u00f3ns relativas ao estado civil das persoas, maior ou menor idade e a incapacitaci\u00f3n, o matrimonio, o seu r\u00e9xime econ\u00f3mico e a s\u00faa disoluci\u00f3n, todo o relativo \u00e1 herdanza e \u00e1 sucesi\u00f3n por causa de morte; todo o relativo ao patrimonio (dereitos reais, posesi\u00f3n e propiedade, servidumes, usufrutos, hipotecas etc.) as obrigas extracontractuais e os contratos privados coma compravenda, alugueiro, permuta, empr\u00e9stito, dep\u00f3sito, doaz\u00f3n... (excl\u00faense os contratos mercant\u00eds, os contratos de traballo e os contratos p\u00fablicos ou administrativos que son estudados por outras ramas do dereito).\nEn Espa\u00f1a s\u00e9guese a tradici\u00f3n herdada do C\u00f3digo Civil franc\u00e9s de Napole\u00f3n, recollida basicamente no C\u00f3digo civil espa\u00f1ol de 1889 a\u00ednda vixente. A tradici\u00f3n francesa \u00e9, \u00e1 s\u00faa vez, herdada do dereito romano. Este sistema contraponse aos sistemas de dereito baseados na tradici\u00f3n xerm\u00e1nica ou na tradici\u00f3n anglosaxoa.\nO Dereito civil de Galicia.\nGalicia conta cun Dereito civil galego propio, de car\u00e1cter eminentemente agrario, que a\u00ednda sobrevive a pesar de que o C\u00f3digo civil espa\u00f1ol de 1888 impu\u00f1a un mesmo dereito privado para toda Espa\u00f1a, permitindo con moitas limitaci\u00f3ns a pervivencia dos dereitos forais, al\u00ed onde existisen (entre eles, o dereito de Galicia), o que case significou a s\u00faa desaparici\u00f3n.\nAs instituci\u00f3ns xur\u00eddicas m\u00e1is salientables do dereito civil propio de Galicia son as referidas aos montes veci\u00f1ais en mancom\u00fan, os montes abertais, os mu\u00ed\u00f1os de herdeiros, as agras e vilares, as servent\u00edas e a particular regulaci\u00f3n das servidumes de paso e dos arrendamentos r\u00fasticos. \nOs congresos de dereito galego celebrados na Coru\u00f1a (1973, 1985 e 2003) cunha completa representaci\u00f3n dos mellores xuristas galegos, trataron de revitalizar as instituci\u00f3ns de dereito civil de Galicia.\nNo ano 1963, case que un s\u00e9culo despois da promulgaci\u00f3n do C\u00f3digo civil, publicouse a Compilaci\u00f3n de Dereito Foral de Galicia por parte do goberno central mediante a lei 147/1963 do 2 de decembro, que intentou recuperar a memoria das tradici\u00f3ns xur\u00eddicas galegas.\nA Constituci\u00f3n espa\u00f1ola de 1978 reco\u00f1ece a competencia das asembleas das comunidades aut\u00f3nomas para ditar normas de conservaci\u00f3n e desenvolvemento dos dereitos forais al\u00ed onde existan con algunhas materias (coma as formas de celebraci\u00f3n e disoluci\u00f3n do matrimonio) exclu\u00eddas sempre da s\u00faa competencia.\nNo ano 1995 promulgouse a primeira Lei de Dereito civil de Galicia ditada polo parlamento galego, que reco\u00f1ece o costume como primeira fonte do dereito en defecto de lei aplicable, e que deu car\u00e1cter legal a costumes a\u00ednda pervivintes, coma o testamento mancomunado e reco\u00f1ece o dereito de adquisici\u00f3n das servidumes de paso por prescrici\u00f3n.\nNo ano 2006 ditouse unha nova Lei de dereito civil de Galicia, redactada por un grupo de notarios e catedr\u00e1ticos. A nova Lei incorpora cuesti\u00f3ns de nula tradici\u00f3n galega, como a adopci\u00f3n e a protecci\u00f3n de menores e reduce o dereito de lex\u00edtima do 33 por cento ao 25 por cento, punto no que se afastou expresamente das conclusi\u00f3ns no Congreso de Dereito civil de Galicia de 2003."}
{"id": "48998", "revid": "25871", "url": "https://gl.wikipedia.org/wiki?curid=48998", "title": "Dereito administrativo", "text": "O dereito administrativo \u00e9 unha p\u00f3la do dereito que estuda as relaci\u00f3ns xur\u00eddicas nas que a administraci\u00f3n p\u00fablica act\u00faa investida da potestade ou autoridade que lle \u00e9 propia. Quedar\u00edan por tanto exentas do dereito administrativo as relaci\u00f3ns nas que a Administraci\u00f3n act\u00faa como suxeito de dereito privado.\nContido.\nO dereito administrativo forma parte do dereito p\u00fablico. Trata ou regula entre outras materias:\nDereito Administrativo galego.\nSe ben xa hab\u00eda dereito civil, dado que o dereito administrativo regula a acci\u00f3n administrativa dentro dos cauces da Constituci\u00f3n, en Galiza non tivo verdadeira presenza ata a aprobaci\u00f3n da constituci\u00f3n espa\u00f1ola de 1978, e foi afianzado co estatuto de autonom\u00eda de 1981 e a creaci\u00f3n das principais instituci\u00f3ns pol\u00edticas galegas o Parlamento de Galicia e a Xunta de Galicia. O goberno auton\u00f3mico, en conxunto co goberno estatal, define as competencias contidas no dereito administrativo galego."}
{"id": "48999", "revid": "624", "url": "https://gl.wikipedia.org/wiki?curid=48999", "title": "Irmandi\u00f1o", "text": ""}
{"id": "49000", "revid": "51526", "url": "https://gl.wikipedia.org/wiki?curid=49000", "title": "Golpe de Estado", "text": "Un golpe de Estado (do franc\u00e9s \"coup d'\u00c9tat\",) ou putsch (do alem\u00e1n) \u00e9 a usurpaci\u00f3n do poder vixente, violando e vulnerando a legalidade institucional nun Estado por parte dun grupo de persoas, xeralmente forzas armadas sublevadas ou sectores da sociedade non conformes co sistema de goberno ou co goberno mesmo.\nCaracter\u00edsticas e metodolox\u00eda.\nO golpe de estado en moitas ocasi\u00f3ns termina co establecemento dunha ditadura, a\u00ednda que isto non sempre \u00e9 as\u00ed. O golpe de estado por definici\u00f3n prod\u00facese contra calquera goberno, autoritario ou non, e pode buscar instaurar calquera outro diferente, normalmente tam\u00e9n autoritario. Con todo, o sentido despectivo fai que se utilice na maior parte das ocasi\u00f3ns a referirse a intentos de instauraci\u00f3n de ditaduras.\nEste ataque \u00e1 legalidade e soberan\u00eda dun pa\u00eds implica a retenci\u00f3n dos organismos depositarios daquelas. Estes \u00f3rgano poder\u00edan ser o Goberno ou o Parlamento, no caso de pa\u00edses democr\u00e1ticos, ou o rei ou ditador noutros sistemas de goberno distintos. Tam\u00e9n \u00e9 habitual o control dos medios de comunicaci\u00f3n, a prohibici\u00f3n de calquera tipo de oposici\u00f3n e a suspensi\u00f3n do Estado de dereito, polo menos temporalmente.\nAlg\u00fans diferencian o golpe de estado do pronunciamento militar base\u00e1ndose en que este \u00faltimo procura cambiar o Goberno, pero sen levar a cabo unha usurpaci\u00f3n nin derrocar o sistema vixente.\nAlg\u00fans golpes de Estado do s\u00e9culo XX.\nOs golpes de Estado foron moi frecuentes durante os s\u00e9culos XIX e XX ao longo de todo o mundo.\nNa secci\u00f3n seguinte relaci\u00f3nanse alg\u00fans dos golpes m\u00e1is importantes do s\u00e9culo XX e XXI."}
{"id": "49002", "revid": "624", "url": "https://gl.wikipedia.org/wiki?curid=49002", "title": "Ecbatana", "text": "Ecbatana (ou Echbatana) foi a capital do imperio dos medos, capital de ver\u00e1n dos persas aquem\u00e9nidas, e sede da satrap\u00eda de Media durante os per\u00edodos aquem\u00e9nida, parto e sas\u00e1nida. Esta situada nos montes Zagros, e preto dos montes Mosaalla, Tell Hagmatana e sang-e-sar e do r\u00edo Alushjerd.\nHistoria.\nAntigamente cham\u00e1base Hamgmatana (elamita Agmadana, acadio Agamatanu) que querer\u00eda dicir \"lugar de reuni\u00f3n\" (o elamita \"terra de medos\" ser\u00eda Halmatana). Os gregos cham\u00e1rona Ekbatana ou Agbatana e os romanos Ecbatana. Na Biblia menci\u00f3nase co nome arameo Ahameta. En armenio era Ahamatan ou Hamatan e tam\u00e9n Ekbatan.\nSegundo Her\u00f3doto, Ecbatana foi capital dos medos desde aproximadamente o 750 a.C.. Deioces foi escollido rei nesta cidade. A cidade foi capturada por Ciro II, que derrotou a Astiaxes sobre o 549 a.C. e levouse os tesouros a Anshan. A cidade foi declarada capital de ver\u00e1n da dinast\u00eda e ti\u00f1a probabelmente o arquivo real. Plinio o Vello di que a cidade era gobernada polos \"magi\" (magos = sacerdotes). Dar\u00edo I f\u00edxose forte en Ecbatana durante a revolta do pretendente medo Fravartes ou Fraortes e, cando foi capturado, foi levado \u00e1 cidade e foi mutilado e executado (521 a.C.). Artaxerxes II erixiu unha estatua de Anahita ou Anauhed na cidade, pero tam\u00e9n noutras grandes cidades do imperio. O palacio real \u00e9 descrito por Polibio.\nAlexandre o Grande entrou en Persia o 331 a.C. e visitou Ecbatana por d\u00faas veces: a primeira o 330 a.C. cando marchou desde Pers\u00e9pole en persecuci\u00f3n de Dar\u00edo III ata Ecbatana, onde capturou o tesouro real; o seu lugartenente Parmenio quedou na cidade para supervisar as comunicaci\u00f3ns, pero foi pronto asasinado por orde de Alexandre; o tesouro ficou na cidade. A segunda vez foi o 334 a.C. e naquela ocasi\u00f3n morreu nela o seu \u00edntimo amigo Hefesti\u00f3n. As murallas da cidadela ser\u00edan demolidas (a cidade non ti\u00f1a murallas exteriores).\nNo 328 a.C. Alexandre substitu\u00edu a Oxidates, s\u00e1trapa de Media, por Atropates, xeneral e probabelmente gobernador tam\u00e9n de Media. O 320 a.C. na reuni\u00f3n de Triparadiso, Ecbatana e a Media do sur foron doadas ao xeneral Peit\u00f3n. Un tempo despois Peit\u00f3n foi executado por Ant\u00edgono e substitu\u00eddo por Orontobates, que era iraniano (sobre 316 a.C.) pero talvez a sede da satrap\u00eda se trasladara a Asadabad, ao oeste do Halvand (Alvand).\nNo 305 a.C. a cidade foi dominada por Seleuco I Nic\u00e1tor que a conservou despois do 301 a.C.. Ant\u00edoco IV Epifanio (175-164 a.C.) cambioulle o nome a Epifania. Sobre esta \u00e9poca foi nomeado s\u00e1trapa Timarco de Mileto, quen se rebelou contra Demetrio I (161-150 a.C.) e emitiu moeda na cidade. Tam\u00e9n Demetrio I e Alexandre Balas (150-148 a.C.) emitiron moeda nela.\nO 149 ou 148 a.C. era s\u00e1trapa o grego Cleomenes. Despois desta data, entre 147 e 140 a.C. os partos ocuparon a rexi\u00f3n. Os partos mantiveron Ecbatana como capital de ver\u00e1n. O 130 a.C. a contraofensiva de Ant\u00edoco VII parouse en Ecbatana. Desde o 87 a.C. a rexi\u00f3n quedou aberta \u00e1 influencia de Armenia, a cal durou ata o 69 a.C..\nO 226 foi ocupada polos sas\u00e1nidas xunto con toda a Media e a Atropatene. Parece que foi utilizada como capital de ver\u00e1n, pero faltan as evidencies.\nO 642 foi ocupada polos musulm\u00e1ns e desde ent\u00f3n recibe o nome de Hamad\u00e1n."}
{"id": "49009", "revid": "85894", "url": "https://gl.wikipedia.org/wiki?curid=49009", "title": "Millares, A Bra\u00f1a, Baleira", "text": "Millares \u00e9 un lugar da parroquia da Bra\u00f1a, no concello lugu\u00e9s de Baleira. Ti\u00f1a 32 habitantes en 2015 (18 homes e 14 mulleres) segundo datos do IGE. Iso sup\u00f3n unha diminuci\u00f3n da poboaci\u00f3n respecto a 2007 cando ti\u00f1a 38 habitantes (21 homes e 17 mulleres). At\u00f3pase a uns 625 metros de altitude.\nMicrotoponimia.\nA microtoponimia do lugar incl\u00fae zonas como A Arqueira, O Latedo, A Lameira, O Foxo, O Cando, O Barreiro, A Agra, As Preiri\u00f1as, O Alto da Agra, Veigalonga, Li\u00f1arin, A Rigueira, O Cas\u00f3n, O Palomar, A Requeixada, O Porto da Roxa, O Candal, O Breiral, As Vali\u00f1as, As Canceleiras, O Candal, As Manguelas, O Lameir\u00f3n, As Pedragueiras, Suferra\u00f1a, As Veigas, Veiga, A Cali\u00f1a, O Forno do Cal, O Cop\u00edn, Ladairo, O Grand\u00f3n, A Carballosa, A Marronda, Freixido, A Armada das Cordas, O Val\u00edn do Leite, O Val\u00edn Dauga, O Val da Faia, O Vali\u00f1ato, O Valdafonte, A Cruz da Nena, A Pena da Palla, A Lagoa, Pena do Allo, As Campas e O Muinvello.\nOrixe.\nA Armada das Cordas: lugar situado entre a Marronda e Freixido no pico da serra, onde se po\u00f1\u00edan cordas entrelazadas para cazar os lobos.\nA Cruz da Nena: lugar da serra onde os lobos comeron a unha nena da Bra\u00f1a cando estaba cas ovellas. Nese sitio hab\u00eda unha cruz que foi desfeita polo ano sesenta no s\u00e9culo XX, cando o Patrimonio Forestal repoboou con pi\u00f1eiros o cume da serra.\nHistoria.\nO 1 de febreiro de 1622, Alonso de Millares cura da parroquia da Bra\u00f1a e habitante de San Rom\u00e1n na parroquia veci\u00f1a de Retiz\u00f3s, recibiu en foro o dereito que ti\u00f1a a comunidade dominica de Santa Mar\u00eda a Nova da cidade de Lugo, sobre uns bens sitos no lugar de Millares.\nSegundo o Catastro de Ensenada, no ano 1753 Millares pertenc\u00eda ao se\u00f1or\u00edo do marqu\u00e9s de Montaos, quen por raz\u00f3n de se\u00f1or\u00edo e vasalaxe non percib\u00eda cousa algunha. Na aldea viv\u00edan ent\u00f3n 65 habitantes, todos labregos, ag\u00e1s dous arrieiros e un ferreiro. Un dos arrieiros ti\u00f1a dous machos e unha cabaler\u00eda e o outro d\u00faas cabaler\u00edas. As construci\u00f3ns principais eran dez casas, tres palleiras, oito h\u00f3rreos, dous mu\u00ed\u00f1os e unha capela. Os h\u00f3rreos te\u00f1en planta cadrada, a estrutura de madeira apoiada sobre catro p\u00e9s e o teito cuberto de palla. A capela estaba dedicada \u00e1 honra de San Xo\u00e1n Bautista.\nNo ano 1798 o bispo de Lugo ordena suspender a celebraci\u00f3n da misa por non reunir as condici\u00f3ns adecuadas ata que se reedifique. Os mu\u00ed\u00f1os situados no lugar do Candal, mo\u00edan gran a cuarta parte do ano coa auga da fonte do Espi\u00f1eiro. Nunha das casas hab\u00eda unha taberna, \u00e1 que lle regularon a venda de vi\u00f1o en 48 reais de bill\u00f3n \u00f3 ano m\u00e1is 30 reais de bill\u00f3n por vender tabaco."}
{"id": "49011", "revid": "98629", "url": "https://gl.wikipedia.org/wiki?curid=49011", "title": "Marguerite Yourcenar", "text": "Marguerite Antoinette Jeanne Marie Ghislaine Cleenewerck de Crayencour, co\u00f1ecida como Marguerite Yourcenar, nada en Bruxelas (B\u00e9lxica) o 8 de xu\u00f1o de 1903 e finada en Mount Desert Island (EUA) o 17 de decembro de 1987, foi unha poeta, novelista, autora de teatro e tradutora francesa. En 1983 foi galardoada co Premio Erasmus.\nTraxectoria.\nMarguerite Yourcenar foi educada polo seu pai. S\u00faa nai morreu aos 10 d\u00edas do seu nacemento por complicaci\u00f3ns no parto. Yourcenar l\u00eda a Racine e Arist\u00f3fanes \u00e1 idade de oito anos. Seu pai ensinoulle lat\u00edn aos 10 e grego cl\u00e1sico aos 12.\nCarreira literaria.\nA partir de 1919, abandona o seu nome de p\u00eda e empeza a firmar como Marguerite Yourcenar (Yourcenar \u00e9 un anagrama do seu apelido). A s\u00faa primeira novela \"Alexis\" foi publicada en 1929. A s\u00faa mellor amiga nese momento, unha tradutora chamada Grace Frick, inv\u00edtaa a Estados Unidos, onde dar\u00e1 clases de Literatura comparada na cidade de Nova York. Yourcenar e Frick faranse amantes en 1937 e seguir\u00edan xuntas ata a morte de Frick en 1979 a consecuencia dun cancro de mama.\nTraduciu ao franc\u00e9s \"As ondas\" de Virginia Woolf, en 1937, \"O que Maisie sab\u00eda\", de Henry James, en 1947 e a Yukio Mishima.\nEn 1951 publica en Francia a novela \"Memorias de Hadri\u00e1n\", na que estivo traballando durante unha d\u00e9cada. A novela tivo un \u00e9xito inmediato e unha grande acollida por parte da cr\u00edtica. Nela Yourcenar recrea a vida e morte dunha das figuras m\u00e1is importantes do mundo antigo, o emperador romano Hadri\u00e1n. A obra est\u00e1 escrita a modo de longa carta do emperador a Marco Aurelio, ao seu sucesor e fillo adoptivo. Hadri\u00e1n explica o seu pasado, describindo os seus triunfos, o seu amor por Ant\u00ednoo e a s\u00faa filosof\u00eda. \"Memorias de Hadri\u00e1n\" foi unha novela pioneira, que tivo moita influencia na novel\u00edstica hist\u00f3rica posterior, convert\u00e9ndose nunha obra mestra moderna.\nFoi a primeira muller elixida membro da Academia francesa en 1980, a\u00ednda que dende 1970 xa pertenc\u00eda \u00e1 Academia belga. Unha das m\u00e1is respectadas escritoras en lingua francesa, tras o \u00e9xito de \"Memorias de Hadri\u00e1n\", seguiu publicando novela, ensaio, poes\u00eda e tres volumes de memorias.\nYourcernar viviu a maior parte da s\u00faa vida na s\u00faa casa \"Petite Plaisance\" en Mount Desert Island no estado de Maine. A casa \u00e9 agora un museo dedicado \u00e1 s\u00faa memoria."}
{"id": "49013", "revid": "56817", "url": "https://gl.wikipedia.org/wiki?curid=49013", "title": "Francesco Morone", "text": "Francesco Morone, nado en Verona cara a 1471 e finado o 16 de maio de 1529, foi un pintor italiano do Renacemento.\nBiograf\u00eda.\nFillo e alumno de Domenico Morone, inspirouse na obra deste, pero foi nidiamente influenciado pola arte de Giovanni Bellini, Antonello da Messina e Andrea Mantegna, como \u00e9 evidente na \"Crucifixi\u00f3n\" (asinada e datada en 1498), conservada na igrexa de San Bernardino de Verona. Nos anos de transici\u00f3n do s\u00e9culo XVI o seu estilo f\u00edxose m\u00e1is m\u00f3rbido, aproxim\u00e1ndose ao leonardesco de Francesco Bonsignori, como nas d\u00faas versi\u00f3ns da \"Madonna con Neno\" da Pinacoteca de Brera e da National Gallery de Londres, no \"Sans\u00f3n e Dalila\" do Museo Poldi Pezzoli ou nos frescos de Santa Clara en Verona)."}
{"id": "49014", "revid": "1987", "url": "https://gl.wikipedia.org/wiki?curid=49014", "title": "Francesco Bonsignori", "text": "Francesco Bonsignori, nado en Verona cara a 1460 e finado en Caldiero o 2 de xullo de 1519, foi un pintor italiano do Renacemento.\nTraxectoria.\nBonsignori estivo influenciado inicialmente pola pintura veneciana de autores coma Antonello da Messina, Giovanni Bellini, Cima da Conegliano ou Alvise Vivarini. Viviu en Mantua entre 1487 e 1505, e entre os pintores cortes\u00e1ns (xunto con Andrea Mantegna) entre 1487 e 1505. A proximidade de Mantegna dotou a s\u00faa arte dun ton m\u00e1is monumental (retablo da \"Beata Osanna\", Mantua, museo do Pazo Ducal; \"Madonna e santos\",National Gallery de Londres), que se adozou, por\u00e9n, cara a comezos do s\u00e9culo XVI, cunha delicada morbideza na modelaxe, talvez por influxo da paisaxe mantuana de Leonardo da Vinci (comp\u00e1rense ao respecto as d\u00faas versi\u00f3n do \"San Sebasti\u00e1n\", de S. Maria delle Grazie en Curtatone, e o do Museo Estatal de Arte en Arezzo, e a \"Madonna e santos\", en San Bernardino) de Verona).\nRetratista de not\u00e1bel calidade (como na efixie dun desco\u00f1ecido, que figura na National Gallery). Francesco foi irm\u00e1n de Girolamo Bonsignori, tam\u00e9n pintor ao servizo dos Gonzaga."}
{"id": "49015", "revid": "23204", "url": "https://gl.wikipedia.org/wiki?curid=49015", "title": "Petrus Christus", "text": "Petrus Christus (Baarle-Hertog, Antuerpen, circa 1410 \u2013 Bruxas, circa 1475) foi un dos principais pintores flamengos do s\u00e9culo XV.\nBiograf\u00eda.\nAs noticias sobre a s\u00faa vida son tan escasas que nin sequera se co\u00f1ece o seu verdadeiro nome (o de \"Petrus Christus\" est\u00e1 deducido da s\u00faa sinatura, \"petr. XPI\").\nO cat\u00e1logo das s\u00faas obras, preto de corenta pezas, foi reconstru\u00eddo en base \u00e1s oito pinturas subsistentes que levan a s\u00faa sinatura, datadas entre 1446 e 1457.\nCronoloxicamente docum\u00e9ntase por vez primeira o 7 de xullo de 1444, cando obtivo a cidadan\u00eda, xunto coa s\u00faa muller, en Bruxas. No 1458 aparece inscrito na confrar\u00eda da \"Nosa Se\u00f1ora da \u00c1rbore Seca\", unha das m\u00e1is prestixiosas asociaci\u00f3ns da \u00e9poca, que contaba entre os seus membros aos duques de Borgo\u00f1a e banqueiros italianos activos en Bruxas, como os Arnolfini e os Portinari.\n\u00c9 considerado o herdeiro espiritual da arte de Jan van Eyck, do que incluso ata puido ter sido disc\u00edpulo, mais o seu estilo evidencia influencias doutros grandes artistas flamengos do seu tempo como Dirk Bouts, Robert Campin e Rogier van der Weyden.\nAlg\u00fans historiadores suxiren que Christus viaxou a Italia. Seguramente se fundan nos numerosos comitentes italianos, sobre todo toscanos, que ti\u00f1a. Mesmo debeu ter en conta nas s\u00faas obras os gustos dos seus clientes italianos, por exemplo adoptando unha perspectiva cun punto de fuga \u00fanico. As coincidencias da t\u00e9cnica art\u00edstica de Petrus Christus coa de Antonello da Messina, inducen a pensar que houbo contactos entre este artista siciliano e o flamengo."}
{"id": "49016", "revid": "89787", "url": "https://gl.wikipedia.org/wiki?curid=49016", "title": "Atropates", "text": "Atropates, nado sobre -370 e finado despois do -321, foi unnobre persa, s\u00e1trapa de Media, que tivo un papel importante na restauraci\u00f3n do zoroastrismo trala invasi\u00f3n e persecuci\u00f3ns de Alexandre Magno.\nTraxectoria.\nContexto hist\u00f3rico.\nNada se co\u00f1ece dos inicios de Atropates (\"\u00c2tarep\u00e2ta\" en persa), pero \u00e9 seguro que os seus pais eran zoroastrianos. Isto ded\u00facese polo seu nome, cuxo significado \u00e9 \u201cgardi\u00e1n do lume\u201d, e \u00e9 o mesmo nome dun dos fillos do lendario profeta Zaratustra. A familia de Atropates deb\u00eda ser rica e influente porque o seu fillo era s\u00e1trapa de Media.\nAtropates foi un das xenerais persas na Batalla de Gaugamela. Como s\u00e1trapa de Media, comandaba un dos continxentes m\u00e1is importantes do ex\u00e9rcito de Dar\u00edo III. A batalla, que foi librada o 1 de outubro do -331, acabou con vitoria macedonia. O imperio aquem\u00e9nida foi xa incapaz de se recuperar, quedando en mans do rei Alexandre Magno.\nDurante ese inverno, Atropates ofreceu hospitalidade ao rei na capital da s\u00faa satrap\u00eda, Ecbatana. Dar\u00edo tratou de recrutar un novo ex\u00e9rcito, pero este non estaba a\u00ednda listo cando Alexandre, que xa saqueara Pers\u00e9pole, se achegaba ao rei en xu\u00f1o do -330. O rei fuxiu ao leste e posteriormente foi asasinado por Besos.\nHome de confianza de Alexandre.\nAtropates rendeuse ao invasor e foi renomeado s\u00e1trapa. Alexandre quer\u00eda ga\u00f1arse \u00e1 poboaci\u00f3n nativa con este tipo de acci\u00f3ns. Outros persas como Mazaeo e Artabazo II recibiron tam\u00e9n cargos importantes no novo imperio.\nEcbatana era a ponte entre Mesopotamia e o Mediterr\u00e1neo e as satrap\u00edas do leste, ou sexa que Alexandre necesitaba un home de confianza en Media se quer\u00eda facer campa\u00f1a no leste. Atropates foi leal e persoa de fiar. Cando o xeneral de Alexandre Parmenio foi asasinado en Ecbatana, Atropates foi quen de manter a orde na rexi\u00f3n. E no -324, arrestou a un home chamado Bariaxes, quen reivindicara ser rei dos medos e os persas, envi\u00e1ndoo a Alexandre cando visitou a capital relixiosa de Persia, Pasargada.\nAtropates viaxou con Alexandre a Susa, onde a s\u00faa filla casou cun dos xenerais de Alexandre m\u00e1is importantes, P\u00e9rdicas. No outono e inverno do -324 ao -323, conseguiu entreter a Alexandre en Ecbatana, e ofreceu ao rei un salient\u00e1bel agasallo en forma de cen mulleres guerreiras. Probabelmente Alexandre necesitaba un pouco de diversi\u00f3n e entretemento, xa que o seu mellor amigo Hefesti\u00f3n, morrera pouco antes da s\u00faa chegada \u00e1 capital de Media.\nMedio ano despois, Alexandre falec\u00eda e os comandantes macedonios repart\u00edanse as satrap\u00edas no convenio de Triparadiso, no -321. Media foi dividida. A parte sur, que controlaba o cami\u00f1o do oeste ao leste, foi dada a Peit\u00f3n, pero a parte norte, que estaba m\u00e1is lonxe e carec\u00eda de importancia para os macedonios que loitaban pola herdanza de Alexandre, permaneceu como parte do reino independente de Atropates. Isto \u00e9 o \u00faltimo que sabemos de Atropates de fontes gregas. Est\u00e1 practicamente ausente por completo nas historias das guerras dos Di\u00e1docos.\nO per\u00edodo post-Alexandre.\nPero a tradici\u00f3n zoroastriana c\u00f3ntanos a continuaci\u00f3n da historia. Durante o reinado de Alexandre, os seguidores desta relixi\u00f3n foron perseguidos. Alg\u00fans deles eran persoas leais a Alexandre, como por exemplo o mesmo Atropates, pero outros ofreceron resistencia.\nSegundo unha fonte zoroastriana do s\u00e9culo III ou s\u00e9culo IV , Alexandre queimou moitos textos sagrados da Avesta e comentarios, asasinou a xu\u00edces, sacerdotes, magos e xente sabia de Persia seguidores desta relixi\u00f3n. Non est\u00e1 totalmente claro que tipo de textos foron queimados porque hoxe sabemos que o Avesta foi composto m\u00e1is tarde. Unha hip\u00f3tese razo\u00e1bel para todo isto \u00e9 que os asasinatos resultaron nunha perda de moitas das tradici\u00f3ns orais zoroastrianas e duns poucos textos.\nDespois de que o imperio fose dividido entre os l\u00edderes macedonios, Atropates quedou como un dos l\u00edderes nativos. Parece que ofreceu un refuxio seguro aos zoroastrianos. Segundo a mesma fonte comentada no par\u00e1grafo anterior, Atropates foi visto como unha especie de poderoso protector da s\u00faa xente, algo que tam\u00e9n se suxire polo feito de que o seu nome se manter\u00eda vivo no nome da s\u00faa satrap\u00eda, a cal foi co\u00f1ecida durante s\u00e9culos como Media Atropatena. Mesmo hoxe en d\u00eda, o seu nome perdura no nome \"\u00c2zarbayj\u00e2n\", d\u00faas provincias ao norte da moderna Ir\u00e1n, Acerbaix\u00e1n Oriental e Acerbaix\u00e1n Occidental (non confundir co pa\u00eds do mesmo nome Acerbaix\u00e1n)."}
{"id": "49018", "revid": "1556", "url": "https://gl.wikipedia.org/wiki?curid=49018", "title": "Monarcas", "text": ""}
{"id": "49023", "revid": "1576", "url": "https://gl.wikipedia.org/wiki?curid=49023", "title": "Especiaci\u00f3n", "text": "A especiaci\u00f3n \u00e9 un proceso de macroevoluci\u00f3n no que ten lugar a formaci\u00f3n de novas especies. Segundo Mayr, a especie def\u00ednese como o \"conxunto de poboaci\u00f3ns naturais, potencialmente interfecundas, e xeneticamente illadas doutros grupos semellantes\".\nIntroduci\u00f3n.\nA especiaci\u00f3n p\u00f3dese analizar como un proceso secuencial, en tres etapas:\nSe as barreiras chegan a desaparecer sen que transcorrese tempo suficiente para que se produza a especiaci\u00f3n, \u00f3 xunt\u00e1rense as subespecies formadas, p\u00f3dense cruzar entre elas mestur\u00e1ndose as\u00ed as variaci\u00f3ns xen\u00e9ticas que puideran experimentar \u00f3 longo de todo ese tempo.\nA duraci\u00f3n dos fen\u00f3menos de especiaci\u00f3n non foi estimada na biosfera actual porque a\u00ednda non se viu aparecer unha nova especie en condici\u00f3ns naturais. Estimaci\u00f3ns de especiaci\u00f3ns moi numerosas en lapsos de tempo relativamente curtos foron realizadas nalgunhas illas, como por exemplo en Hawai con Drosophila, por\u00e9n, semiespecies capaces de hibridar parecen terse mantido en tal situaci\u00f3n durante mill\u00f3ns de anos.\nA variaci\u00f3n e variabilidade xen\u00e9tica son aspectos moi importantes \u00e1 hora de entender o concepto de especiaci\u00f3n. No marco dunha simple especie ten moitas implicaci\u00f3ns en case t\u00f3dolos aspectos da biolox\u00eda, especialmente na interpretaci\u00f3n das especies e os procesos de especiaci\u00f3n. Este concepto ref\u00edrese \u00f3s cambios que se producen no material xen\u00e9tico dunha poboaci\u00f3n ou especie que poden estar causados por fen\u00f3menos como a mutaci\u00f3n, recombinaci\u00f3ns ou alteraci\u00f3ns no cariotipo. Tax\u00f3nomos, xenetistas, evolucionistas e ec\u00f3logos incrementaron o interese polo seu estudo en maior profundidade, xa que se pensa que a variaci\u00f3n por debaixo do nivel espec\u00edfico encerra a clave para entender a orixe das especies.\nO mantemento da variabilidade xen\u00e9tica \u00e9 importante para a supervivencia das especies, xa que responde a unha variedade de forzas selectivas ambientais, dando lugar \u00f3 predominio de certos xenotipos en poboaci\u00f3ns de diferentes \u00e1reas ou tipos de h\u00e1bitat.\nA variaci\u00f3n xoga un papel central en moitas discusi\u00f3ns sobre os mecanismos de especiaci\u00f3n, especialmente na controversia referente \u00f3s modelos alop\u00e1trico e simp\u00e1trico. A principal diferenza de opini\u00f3n reside en se as poboaci\u00f3ns necesitan ou non estar xeograficamente separadas ou illadas antes de que a diferenciaci\u00f3n ocorra.\nModelos de especiaci\u00f3n.\nOs modelos de especiaci\u00f3n ax\u00fadannos a entender como e por que se pode producir o illamento reprodutivo entre d\u00faas poboaci\u00f3ns que inicialmente eran compatibles e finalmente se separan constitu\u00edndo especies distintas.\nA Teor\u00eda Neodarwinista desenvolveu modelos de especiaci\u00f3n para interpretar como as novas especies traspasan a li\u00f1a de descontinuidade reprodutiva. As relaci\u00f3ns xeogr\u00e1ficas, morfol\u00f3xicas e xen\u00e9ticas entre poboaci\u00f3ns e especies pr\u00f3ximas conduciron a postular basicamente tres tipos principais de especiaci\u00f3n:\nMecanismos de illamento reprodutivo.\nComo se mencionou anteriormente, a diferenciaci\u00f3n de especies implica un illamento reprodutivo entre \u00e1mbalas d\u00faas, o que impide a transferencia x\u00e9nica, e polo tanto non poden xerar descendencia entre elas. Segundo o momento no que se produza dito illamento reprodutivo, p\u00f3dense distinguir dous tipos diferentes de mecanismos:\nMecanismos precig\u00f3ticos.\nSon mecanismos que impiden a formaci\u00f3n dun cigoto entre individuos de d\u00faas subpoboaci\u00f3ns diferentes, \u00e9 dicir, impiden a fecundaci\u00f3n. \u00c1 s\u00faa vez, dentro deste grupo, poden encadrarse diferentes subtipos de illamento:\nMecanismos postcig\u00f3ticos.\nNeste caso, o cigoto pode chegar a formarse, pero, ou o feto non chega a nacer, ou nace pero non constit\u00fae un individuo eficaz bioloxicamente, \u00e9 dicir, \u00e9 d\u00e9bil ou est\u00e9ril. Este tipo de illamento reprodutivo pode deberse, como consecuencia, \u00e1s seguintes situaci\u00f3ns:"}
{"id": "49025", "revid": "132", "url": "https://gl.wikipedia.org/wiki?curid=49025", "title": "Juglans regia", "text": ""}
{"id": "49028", "revid": "47401", "url": "https://gl.wikipedia.org/wiki?curid=49028", "title": "Richard Rogers", "text": "Richard George Rogers, nado en Florencia o 23 de xullo de 1933 e finado en Londres o 18 de decembro de 2021, foi un arquitecto brit\u00e1nico co\u00f1ecido ao redor do mundo polos seus modernos e funcionais dese\u00f1os. Estudou na \"Architectural Association School of Architecture\" de Londres, antes de obter o graduado na Escola de Arquitectura da Universidade Yale no 1962. Entre outros moitos reco\u00f1ecementos, recibiu o Premio Pritzker de Arquitectura no 2007.\nTraxectoria.\nNa Universidade de Yale co\u00f1eceu a Norman Foster, co cal formar\u00eda no seu retorno \u00e1 Inglaterra o grupo de practicas \"Team 4\" (Equipo de catro) e mais coas s\u00faas respectivas mulleres, Sue Rogers e Wendy Cheesman. Non pasou moito tempo para que comezaran a ga\u00f1ar reputaci\u00f3n e fama polos seus dese\u00f1os industriais \"high-tech\".\nNo 1967, logo de rematar o seu per\u00edodo de pr\u00e1cticas, \u00fanese ao arquitecto Renzo Piano. Un dos seus primeiros encargos foi unha casa e estudo para Humphrey Spender preto de Maldon, Essex. Trat\u00e1base dun cubo de vidro cunha estrutura feita na s\u00faa meirande parte con vigas de aceiro en I. A s\u00faa carreira colleu pulo cando ga\u00f1ou o concurso para o dese\u00f1o do Centro Pompidou de Par\u00eds o 13 de xullo de 1971 xunto con Renzo Piano e Peter Rice. Neste dese\u00f1o establec\u00edase un dos sinais m\u00e1is reco\u00f1ec\u00edbeis do que logo ser\u00e1 o seu estilo. Tr\u00e1tase de deixar vis\u00edbeis ao exterior a maior\u00eda das instalaci\u00f3ns do edificio, como a instalaci\u00f3n de auga, calefacci\u00f3n e escaleiras, deixando deste xeito os espazos interiores baleiros e cun certo orde.\nA\u00ednda que o Centro Pompidou \u00e9 agora un dos espazos m\u00e1is visitados e admirados da capital francesa, non se librou dunha certa controversia por parte dos cr\u00edticos nos primeiros anos logo da s\u00faa inauguraci\u00f3n, po\u00f1endo en d\u00fabida o novidoso estilo \"inside-out\" (o de dentro para f\u00f3ra)."}
{"id": "49029", "revid": "23204", "url": "https://gl.wikipedia.org/wiki?curid=49029", "title": "Pante\u00f3n Real da Catedral de Santiago", "text": "O Pante\u00f3n Real \u00e9 o lugar, dentro da catedral de Santiago, que cont\u00e9n os sepulcros de dous reis e outras destacadas personalidades do Reino de Galiza.\nIniciouse no ano 1107 co soterramento de Raimundo de Borgo\u00f1a, conde de Galiza, e coa promesa do seu fillo o emperador Afonso VII de levar tam\u00e9n os seus restos \u00e1 Catedral. Este compromiso non foi cumprido por Afonso VII mais si pola s\u00faa esposa a emperatriz Berenguela, e continuado polo seu fillo Fernando II e polo seu neto Afonso VIII, reis de Galiza e Le\u00f3n. No ano 1211, Afonso VIII oficializou definitivamente a capela rexia na cerimonia de consagraci\u00f3n da Catedral que presidiu xunto ao seu herdeiro Fernando Afonso, sepultado tam\u00e9n no pante\u00f3n.\nO espazo funerario foi instalado na \"capella dos reis\", hoxe capela de Santa Catarina, e permaneceu al\u00ed at\u00e9 o ano 1535, momento no que foi trasladado \u00e1 Capela das Reliquias. Durante este traslado mudouse o acomodo de cinco sarc\u00f3fagos que foron atribu\u00eddos naquel momento a Raimundo de Borgo\u00f1a (\u20201107), Berenguela de Barcelona (\u20201149), Fernando II (\u20201188), Afonso VIII (\u20201230) e Xoana de Castro (\u20201374). A documentaci\u00f3n hist\u00f3rica confirma a inhumaci\u00f3n na catedral destes cinco persoeiros mais s\u00f3 no caso da ra\u00ed\u00f1a Xoana existen ademais testemu\u00f1os epigr\u00e1ficos e her\u00e1ldicos da mesma \u00e9poca que confirmen a s\u00faa identidade. No ano 1926 incorporouse ao pante\u00f3n unha \u00faltima sepultura contendo os restos do conde Pedro Froilaz de Traba (\u20201126).\nPrimeiros enterramentos. O tempo de Xelm\u00edrez.\nDurante o bispado de Diego Xelm\u00edrez, na \u00e9poca de esplendor do cabido compostel\u00e1n, unha serie de personalidades do Reino de Galiza comezan a soterrarse na catedral compostel\u00e1. Estes enterros non se fac\u00edan inicialmente co obxecto de configurar un pante\u00f3n rexio sen\u00f3n que eran froito de devoci\u00f3ns individuais e do interese do propio prelado por engrandecer a s\u00faa s\u00e9 coas insignes sepulturas.\nRaimundo de Borgo\u00f1a.\nNo ano 1107, Raimundo de Borgo\u00f1a, conde de Galiza, morreu nas terras de Sahag\u00fan. Acompa\u00f1ado no seu leito mortuorio por alg\u00fans dos persoeiros m\u00e1is importantes do seu tempo: O seu sogro Afonso VI; o seu irm\u00e1n Guido, arcebispo de Viena que posteriormente ser\u00e1 papa baixo o nome de Calixto II e dar\u00e1 nome ao c\u00f3dice calixtino; a s\u00faa esposa, a futura ra\u00ed\u00f1a Urraca I; a s\u00faa filla, a infanta Sancha; o seu fillo, Afonso, futuro Afonso VII; Pedro Froilaz, conde de Trast\u00e1mara e aio de Afonso, e outros membros da nobreza e da xerarqu\u00eda eclesi\u00e1stica da \u00e9poca.\nEntre eles estaba tam\u00e9n o bispo de Compostela Diego Xelm\u00edrez que foi o encargado de tomar do conde a derradeira confesi\u00f3n e quen o asistiu nos seus \u00faltimos momentos. Neste proceso, o bispo recibiu de Raimundo diversas concesi\u00f3ns para a s\u00faa s\u00e9 episcopal, entre elas os propios restos mortuorios do conde que foron trasladados a Compostela, lugar onde se oficiaron as s\u00faas exequias.\nA \"pretiosam sepulturam\" do conde disp\u00faxose nun sartego que foi colocado baixo un arcosolio na fachada norte da catedral, no lado occidental da chamada Porta Franc\u00edxena, derru\u00edda no 1757 e cuxo lugar ocupa na actualidade a Fachada da Acibecher\u00eda. Esta arcada, baixo a que se colocou o sartego do conde, est\u00e1 hoxe integrada na capela de Santa Catarina e a\u00ednda pode ser apreciada facendo de b\u00f3veda na mesma.\nEra unha disposici\u00f3n de grande honra, feita conforme os costumes funerarios da \u00e9poca, na entrada da catedral utilizada polos peregrinos que remataban o cami\u00f1o franc\u00e9s e \u00e1 que se achegaba periodicamente o cabido compostel\u00e1n en procesi\u00f3n solemne. Este tipo de enterramento segue un paralelismo coa \"Porte des Comtes\" da bas\u00edlica de Saint-Sernin de Tolosa (Francia), xemelga da compostel\u00e1 nas formas e deste xeito tam\u00e9n nas funci\u00f3ns, onde desde o 1090 repousan os restos dos condes tolosanos.\nO sarc\u00f3fago no que descansou inicialmente o conde de Galiza, semella terse perdido nalg\u00fan momento, toda vez que o que se lle veu atribu\u00edndo tradicionalmente, \u00e9 datado polos estudosos a comezos do s\u00e9culo XIII e representa a un home novo carente de barba, espada, anel ou calquera outro atributo institucional, en marcada diferenciaci\u00f3n coa imaxe que do conde Raimundo se nos ofrece na miniatura do Tombo A de Compostela. A sepultura pertence na realidade a Fernando Afonso, fillo e herdeiro do rei Afonso VIII, soterrado na catedral no ano 1214. As\u00ed parece testemu\u00f1alo tam\u00e9n o historiador Ambrosio de Morales na cr\u00f3nica da s\u00faa viaxe a Compostela no s\u00e9culo XVI, cando afirma que o sepulcro \u00e9 de \"mancebo, sen Coroa... fillo dalg\u00fan dos Reis xunto os que esta\".\nA este ata\u00fade perdido corresponder\u00edalle, continuando o paralelismo cos enterramentos de Saint-Sernin, pertencer ao tipo aquitano; de feito, existen restos dunha tampa de sarc\u00f3fago, indubidabelmente aquitana, atopados en escavaci\u00f3ns arqueol\u00f3xicas realizadas na contorna da catedral. Estes restos cons\u00e9rvanse na actualidade no museo das peregrinaci\u00f3ns. A descrici\u00f3n do pante\u00f3n feita por Ambrosio de Morales indica a presenza no mesmo de tres tumbas desco\u00f1ecidas \"tumbas rasas, que non te\u00f1en labor, sen\u00f3n s\u00f3 as Cruces planas\" algunha das cales poder\u00eda ser o sartego desaparecido.\nCo motivo da celebraci\u00f3n do ano xacobeo de 2010 organizouse unha exposici\u00f3n denominada \u201cCompostela e Europa. A historia de Diego Xelm\u00edrez\u201d para a que foi reconstru\u00edda virtualmente a Porta Franc\u00edxena e na que \u00e9 pos\u00edbel apreciar a colocaci\u00f3n do sartego do conde Raimundo.\nAfonso VII e Berenguela.\nDurante os anos seguintes \u00e1 morte de Raimundo de Borgo\u00f1a, outros membros da familia real e persoeiros do Reino, atendendo os requirimentos do arcebispo Xelm\u00edrez, comprometeron o seu soterramento en Compostela. As\u00ed aconteceu con Afonso VII, que no ano 1127, no vinte cabodano da morte do seu pai, prometeu a Xelm\u00edrez enterrar os seus restos na catedral, nomeouno Capel\u00e1n rexio, permitiulle elixir o seu chanceler e fixo diversas doaz\u00f3ns \u00e1 igrexa compostel\u00e1 para dotar o seu cabodano. O cabido pola s\u00faa parte recibiu o Rei como c\u00f3engo e comprometeuse a oficiar as mesmas honras f\u00fanebres outorgadas a seu pai.\nA promesa de Afonso VII foi reiterada en d\u00faas ocasi\u00f3ns m\u00e1is. No ano 1140, despois da morte de Xelm\u00edrez, e con motivo da elecci\u00f3n do novo arcebispo compostel\u00e1n Berenguel I, outorgou un diploma no que dispuxo elixir a Catedral como lugar de descanso eterno, o mesmo lugar no que di \"\u201cfun purificado na sagrada fonte do bautismo, fun educado desde a nenez, fun armado cabaleiro, recib\u00edn o cetro rexio e pola intercesi\u00f3n de cuxo patr\u00f3n, o santo ap\u00f3stolo, foime dado o dilatar e engrandecer o meu imperio\u201d\"\".\" No diploma o emperador estableceu como hab\u00edan de ser as s\u00faas exequias e inclu\u00edu nos sufraxios o sepulcro da s\u00faa esposa a ra\u00ed\u00f1a Berenguela.\nNo 1143 o Rei Afonso reiterou o privilexio outorgado ao novo arcebispo compostel\u00e1n Pedro Hel\u00edas, que tivo que facelo efectivo seis anos despois cando viaxou a Le\u00f3n para reclamar os restos da falecida emperatriz Berenguela, trasladounos a Santiago e ofreceulles os funerais previamente pactados.\nDesco\u00f1\u00e9cese o aspecto do sarc\u00f3fago orixinal de Berenguela. O que se conserva, tal e como acontece co atribu\u00eddo ao conde Raimundo, \u00e9 datado polos especialistas n\u00f3 s\u00e9culo XIII, neste caso non existen d\u00fabidas sobre a s\u00faa atribuci\u00f3n pois documentalmente s\u00f3 consta a inhumaci\u00f3n na catedral de d\u00faas ra\u00ed\u00f1as, Berenguela e Xoana de Castro, sendo o sepulcro de Xoana claramente identific\u00e1bel pola epigraf\u00eda e a her\u00e1ldica inscritas no ata\u00fade. O f\u00e9retro foi colocado xunto ao de Raimundo de Borgo\u00f1a, no mesmo lugar de honra vis\u00edbel para os peregrinos, no cal recib\u00eda as homenaxes lit\u00farxicas do cabido compostel\u00e1n.\nNo ano 1157, finou tam\u00e9n Afonso VII no regreso dunha campa\u00f1a en Almeria. O monarca foi sepultado na catedral de Toledo toda vez que o traslado do seu cadaleito a Compostela era moi complicado debido \u00e1 distancia e a altura do ano. L\u00f3pez Ferreiro explica este incumprimento da vontade do monarca polo feito de que o corpo foi recollido polo seu fillo Sancho, herdeiro dos reinos de Toledo e Castela, o cal preferiu sepultalo na capital relixiosa do seu reino.\nOutros soterramentos.\nOutras personalidades relevantes do reino compromet\u00e9ronse a sepultar os seus restos mortais na catedral compostel\u00e1 durante o bispado de Diego Xelm\u00edrez. As\u00ed o fixeron a infanta Sancha, irm\u00e1 de Afonso VII, e a s\u00faa t\u00eda Tareixa, condesa de Portugal, non obstante ambas as d\u00faas rematar\u00e1n soterradas nas catedrais de Le\u00f3n e Braga respectivamente.\nTam\u00e9n o conde de Galiza, Pedro Froilaz, e a s\u00faa esposa, a condesa Guntroda acordaron con Xelm\u00edrez levar a s\u00faa sepultura a Compostela. Na \u00faltima etapa da s\u00faa vida asist\u00eda o conde os oficios relixiosos da catedral de Mondo\u00f1edo, lonxe de Compostela, lugar no que ti\u00f1a residencia. Xelm\u00edrez, probabelmente co pensamento posto na s\u00faa herdanza e no hist\u00f3rico preito xurisdicional que manti\u00f1a coa diocese de Mondo\u00f1edo, convenceu ao conde de que ti\u00f1a que cumprir as s\u00faas obrigas relixiosas en Compostela.\nNa hora da s\u00faa morte, no ano 1126, Pedro Froilaz cedeu un enorme patrimonio \u00e1 catedral para dotar as s\u00faas honras f\u00fanebres e as da s\u00faa esposa, coa prob\u00e1bel intenci\u00f3n de converter \u00e1 catedral compostela no espazo de enterramento da s\u00faa estirpe familiar. A lista de igrexas e mosteiros era tan grande que os autores da Historia Compostel\u00e1 renunciaron a enumeralos todos e o mesmo Xelm\u00edrez estimou prudente repartilos entre as dioceses das mesmas zonas das que proced\u00edan.\nO corpo do conde Pedro foi soterrado no cemiterio da catedral de Santiago (hoxe praza da Quintana) nun sarc\u00f3fago a car\u00f3n do muro da igrexa, no lugar no que estaba a capela de Santa Cruz. No mesmo lugar foron depositados os f\u00e9retros da s\u00faa muller, D\u00aa Maior Guntroda, no ano seguinte, e do seu fillo Fernando P\u00e9rez de Traba no ano 1155. O corpo de Fernando ser\u00eda posteriormente trasladado ao mosteiro de Sobrado dos Monxes cumprindo a s\u00faa vontade.\n\u00c9 prob\u00e1bel que o propio Diego Xelm\u00edrez fose soterrado na catedral no momento do seu falecemento, do que se desco\u00f1ece a data concreta. O derradeiro documento que asina data do 24 de xu\u00f1o de 1139 e a data na que se celebra o seu cabodano \u00e9 o 15 de xaneiro. Tampouco \u00e9 co\u00f1ecida a localizaci\u00f3n exacta da s\u00faa sepultura: para o historiador Antonio L\u00f3pez Ferreiro, os seus restos foron depositados no claustro, no \u00e1ngulo contiguo \u00e1 catedral, xunto ao lugar no que estaba o tesouro. Manuel Murgu\u00eda afirma que foi sepultado no cemiterio da catedral, na Quintana, preto da Porta Santa. Ning\u00fan dos dous achega as fontes das que obtiveron tal informaci\u00f3n.\nO nacemento do Pante\u00f3n Real.\nNa hora da s\u00faa morte, o emperador Afonso VII, baixo consello do conde galego Fernando P\u00e9rez de Traba (aio do seu fillo Fernando) e do conde castel\u00e1n Manrique P\u00e9rez de Lara, dividiu os seus dominios entre os seus fillos, asignou a Sancho Castela e Toledo e a Fernando Galiza e Le\u00f3n. A separaci\u00f3n do reino castel\u00e1n polo leste e a consolidaci\u00f3n do reino portugu\u00e9s no sur, fixo necesaria a redefinici\u00f3n da imaxe institucional do reino galaico. \u00c9 neste marco no que a bas\u00edlica compostel\u00e1, xa sen a competencia das hist\u00f3ricas catedrais de Braga e Toledo, pasou a converterse na principal s\u00e9 relixiosa, na que descansaron os restos mortais dos reis e que serviu de v\u00ednculo entre a instituci\u00f3n mon\u00e1rquica e a s\u00faa igrexa. \u00c9 por isto que, tanto Fernando II como o seu fillo Afonso, amosaron nos seus reinados o m\u00e1ximo interese no engrandecemento da s\u00e9 compostel\u00e1.\nFernando II.\nO rei Fernando, xa no seu primeiro ano como monarca, figura na documentaci\u00f3n hist\u00f3rica renovando os cargos de Capel\u00e1n e Chanceler maior dos reis, que outorgara o seu pai ao arcebispo de Compostela e aos seus sucesores. Foi co seu financiamento que o mestre Mateu comezou os seus traballos na catedral. Mateu ti\u00f1a asignada unha pensi\u00f3n vitalicia de cen marabed\u00eds de ouro \"\u201cpara que a obra contase con mais recursos, e os oficiais traballasen con maior af\u00e1n e esmero\u201d\". No ano 1180, Fernando e o seu fillo Afonso confirmaron, unha vez mais, os dereitos de capelania e chanceleria \u00e1 igrexa de Compostela, engadindo esta vez a promesa de que tanto eles como os seus sucesores recibir\u00edan sepultura na catedral. O prop\u00f3sito de erixir un pante\u00f3n din\u00e1stico resultaba tan elocuente como deliberado.\nNo ano 1188, no mesmo mes no que Mateu colocou os linteis da s\u00faa obra senlleira, o P\u00f3rtico da Gloria, faleceu o rei Fernando na vila de Benavente. O seu fillo Afonso tivo que loitar para conseguir cumprir a vontade do seu pai de soterrarse en Compostela, xa que a vi\u00fava Urraca L\u00f3pez de Haro, co apoio da coroa castel\u00e1 e no marco do intento de conseguir coroar rei o seu fillo Sancho, medio irm\u00e1n de Afonso, ocultou o cad\u00e1ver e sepultouno noutro lugar. A negativa do irm\u00e1n de Urraca, Diego L\u00f3pez de Haro, a apoiar a revolta fixo que estas intrigas fracasasen e que Afonso, unha vez coroado Rei, puidese trasladar o corpo do seu pai \u00e1 catedral compostel\u00e1 tal como estaba previsto. O sepulcro de Fernando foi colocado xunto ao da s\u00faa nai Berenguela e ao do seu av\u00f3 Raimundo de Borgo\u00f1a no lugar que ser\u00e1 posteriormente a capela real. No ano 1195 Afonso fixo unha doaz\u00f3n \u00e1 igrexa para que esta establecese un cabodano na honra do seu pai.\nAfonso VIII.\nNo mes de abril de 1211 celebrouse o remate da obra rom\u00e1nica da catedral de Santiago, iniciada no ano 1075, cunha grande cerimonia de consagraci\u00f3n presidida polo rei Afonso VIII e o seu fillo e herdeiro Fernando Afonso. Fernando era froito do matrimonio do rei coa s\u00faa curm\u00e1 Teresa, filla do rei Sancho I de Portugal.\nEsta \u201cfesta nacional\u201d serviu como inauguraci\u00f3n do P\u00f3rtico da Gloria, conclu\u00eddo ese mesmo ano de 1211. Foi o momento no que se colocou a imaxe sedente do Ap\u00f3stolo sobre o Altar Maior do templo e no que o Pante\u00f3n Real ficou oficialmente institucionalizado na capela denominada hoxe de Santa Catarina. Afonso VIII daba as\u00ed forma ao proxecto iniciado por Xelm\u00edrez e prometido e incumprido polo seu av\u00f3 Afonso VII. A bas\u00edlica compostel\u00e1 daba acollida \u00e1 necr\u00f3pole rexia.\nNesta capela, instalada no lado oeste do transepto norte da catedral, contigua \u00e1 porta franc\u00edxena, lugar onde remataba o cami\u00f1o franc\u00e9s, erixiuse un altar na honra de San Lourenzo e estableceuse unha misa diaria pola honra do Rei e todos os seus antecesores. A capela, chamada agora capella dos reis, era o lugar no que repousaban os restos mortais do conde Raimundo, no que fora depositado o corpo de Berenguela e no que, posibelmente, xa descansase o do rei Fernando II. En agosto de 1214 faleceu tam\u00e9n o herdeiro do trono Fernando Afonso, dun xeito non explicado, con s\u00f3 22 anos de idade. Deixou a outro fillo de Afonso, Fernando de Castela, como primeiro var\u00f3n na li\u00f1a sucesoria. Foi incorporado ao pante\u00f3n da catedral de Santiago na presenza do seu pai, nunha solemne cerimonia.\nDezaseis anos m\u00e1is tarde, no 1230, chegou a hora do rei Afonso. Foi sepultado na igrexa do ap\u00f3stolo ao lado do seu pai, de tal xeito que sobre o chan da catedral compostel\u00e1 reun\u00edanse nese momento cinco xeraci\u00f3ns da dinast\u00eda Borgo\u00f1ona.\nDecadencia e esquecemento.\nO rei Afonso VIII sempre pensou na uni\u00f3n dos reinos cristi\u00e1ns peninsulares como unha restauraci\u00f3n do imperio do seu av\u00f3 Afonso VII, con capital na cidade galega de Le\u00f3n, e non como unha uni\u00f3n dirixida desde a corte castel\u00e1. \u00c9 por iso que na hora da s\u00faa morte, preferiu nomear herdeiras as s\u00faas fillas Sancha e Aldonza, irm\u00e1ns do finado infante Fernando, a entregar o poder ao so seu fillo Fernando, na altura Rei de Castela.\nA entronizaci\u00f3n de Sancha e Aldonza supu\u00f1a unha aproximaci\u00f3n econ\u00f3mica e pol\u00edtica a Portugal, opci\u00f3n conveniente tanto para a burgues\u00eda comercial como para a nobreza condal galega. Por\u00e9n, a xerarqu\u00eda eclesi\u00e1stica inclinouse cara o bando de Fernando III \u201cO Santo\u201d, decantando as\u00ed o conflito ao seu favor e permitindo unha reunificaci\u00f3n dos reinos que arredou os centros de decisi\u00f3n de Compostela e provocou o esmorecemento do pante\u00f3n real.\nXoana de Castro.\nTivo que pasar mais dun s\u00e9culo para que o pante\u00f3n recibise novamente un sepulcro rexio. No ano 1376 morreu Xoana de Castro, esposa de Pedro I, e os seus restos foron trasladados ao Pante\u00f3n Real da Catedral. Xoana casou, baixo engano, co rei Pedro cando este xa estaba desposado con Branca de Borb\u00f3n, motivo polo cal o casamento durou s\u00f3 unha noite. Este matrimonio foi unha manobra pol\u00edtica do Rei Castel\u00e1n para atraer ao seu bando, na incipiente guerra civil, a poderosa casa de Castro. Unha estratexia similar realizou o bando do medio irm\u00e1n de Pedro, Henrique II, ao concertar un casamento co irm\u00e1n de Xoana Fernando Ruiz de Castro.\nMalia non ser uns esponsais v\u00e1lidos, Xoana conservou o t\u00edtulo de ra\u00ed\u00f1a at\u00e9 a s\u00faa morte, como reflicte a ep\u00edgrafe do seu sartego: \u201cAQVI:IAZ:DO\u00d1A:IOANA:DE CASTRO:REINA:DE:CASTELA\u201d.\nA casa de Castro, herdeira da casa de Traba e partidaria incans\u00e1bel da reunificaci\u00f3n galego-portuguesa ao longo de todo o s\u00e9culo XIV, foi a grande nobreza galega da \u00e9poca e os aut\u00e9nticos dirixentes dun reino no cal posu\u00edan as m\u00e1ximas titulaci\u00f3ns e honras. Un exemplo do cal \u00e9 a inhumaci\u00f3n do pai de Xoana, Pedro Fern\u00e1ndez de Castro, no transcoro da catedral de Santiago, nun pante\u00f3n feito ex profeso para el.\nOs Castro uniron o seu destino \u00e1 causa de Pedro I na guerra civil castel\u00e1 que o enfrontou a Henrique de Trast\u00e1mara. A final derrota de Pedro significou tam\u00e9n a ru\u00edna e a extinci\u00f3n da familia nobiliaria. Esta antiga nobreza condal foi substitu\u00edda por outra de segunda orde e por un fortalecemento do se\u00f1or\u00edo episcopal, unha das causas do per\u00edodo de continuos conflitos do s\u00e9culo XV.\nDeterioraci\u00f3n do Pante\u00f3n. Guerras do s\u00e9culo XV.\nDurante os bispados de Rodrigo de Padr\u00f3n e Berenguel de Landoira realiz\u00e1ronse obras na catedral compostel\u00e1 de xeito que esta foi transformada nunha aut\u00e9ntica fortaleza. Desde al\u00ed combateron alternativamente bispos e nobres. O mesmo bispo Berenguel estivo sitiado dentro durante varias semanas \u00e1 s\u00faa chegada a Compostela e a mediados do s\u00e9culo XV o conde de Lemos, Pedro \u00c1lvarez Osorio resistiu baixo asedio un ano enteiro.\nNo ano 1465 o arist\u00f3crata bohemio Lev von Rozmital, acompa\u00f1ado por unha delegaci\u00f3n de 40 nobres e cabaleiros e 52 cabalos, iniciou unha viaxe por Europa da que foi escrita unha cr\u00f3nica para a posteridade. Na s\u00faa viaxe det\u00edvose en Compostela para admirar as santas reliquias e atopou a catedral cercada e asediada, a narraci\u00f3n da s\u00faa viaxe permite exemplificar a magnitude dos conflitos nos que se se veu envolta a catedral durante este s\u00e9culo.\nO arcebispo Fonseca II estaba daquela prisioneiro no castelo de Vimianzo e a s\u00faa nai Catalina de Fonseca ocupou militarmente a catedral co obxectivo de saquear o tesouro e pagar o rescate. A chegada do ex\u00e9rcito de Bernal Eanes de Moscoso, pertegueiro maior da terra de Santiago, fixo que Catalina e as s\u00faas hostes tivesen que atrincheirarse dentro da igrexa. Bernal cercou a bas\u00edlica cun muro e unha palizada de madeira. Pola s\u00faa parte os asediados queimaron todas as casas da praza das prater\u00edas para quitar refuxio aos atacantes. Diante da importancia do peregrino bohemio, os belixerantes acordaron unha tregua para permitir que este e o seu s\u00e9quito visitasen o interior da bas\u00edlica, a cal atoparon chea de cabalos e vacas. Na cr\u00f3nica da viaxe ficou escrito: \"\u201cunha igrexa grande pero escura e tenebrosa, tomada militarmente\u201d\".\nA catedral compostel\u00e1 foi convertida durante este per\u00edodo nunha verdadeira zona de guerra, situaci\u00f3n que explica os danos que sufridos polo conxunto funerario. \u00c9 altamente prob\u00e1bel que sexa esta a \u00e9poca na que se perdeu a memoria do sartego de Raimundo de Borgo\u00f1a, na que se amputou o nariz da escultura funeraria pertencente ao rei Fernando II e na que foron espoliadas as arcas orixinais dos sepulcros. Estas arcas tumularias desaparecidas, a \u00fanica orixinal \u00e9 a de Xoana de Castro, deberon ser similares \u00e1 do sepulcro de Cotolay do Convento de San Francisco, cuxa factura pode relacionarse co taller do mestre Mateu ou a do xacente de Pombeiro, obra derivada das estatuas compostel\u00e1s.\nTraslado \u00e1 Capela das Reliquias.\nAs sepulturas establecidas no Pante\u00f3n Real foron trasladadas no ano 1535 a unha localizaci\u00f3n dentro da catedral que a mentalidade da \u00e9poca considerou \"\u201cm\u00e1is decente\u201d\". O lugar elixido foi un espazo na parte sur da catedral, anteriormente asignado ao Cabido. A nova capela rexia herdou o nome da s\u00faa predecesora xunto cos sepulcros, pasando a denominarse tam\u00e9n \u201ccapella dos reis\u201d.\nO traslado foi recollido na cr\u00f3nica que no ano 1572 realizou o historiador Ambrosio de Morales da s\u00faa viaxe de estudo polo noroeste peninsular: \"\u201cporque ocupaban e afeaban al\u00ed a igrexa, e tampouco era lugar moi honroso, o emperador que est\u00e1 no ceo, deu licenza para que se pasasen \u00e1 capela do cabido que chaman agora dos reis\u201d.\"\".\"\nDurante os anos seguintes a capela foi utilizada para as reuni\u00f3ns do cap\u00edtulo. As actas das reuni\u00f3ns eran sempre encabezadas sinalando a capela dos reis como sala capitular: \"\u201cNa capela dos reis lugar capitular desta sta. igrexa\u201d\". No momento do referido traslado, a memoria sobre a que membros da familia real correspond\u00eda cada sartego xa estaba perdida toda vez que as inscrici\u00f3ns sepulcrais desapareceran durante os conflitivos s\u00e9culos precedentes.\nNa s\u00faa visita de 1572, Ambrosio expresouno as\u00ed: \"\u201cas sepulturas non te\u00f1en t\u00edtulos ning\u00fans, mais ent\u00e9ndese ser dos Reis xa ditos, por terse entendido e conservado as\u00ed por tradici\u00f3n duns a outros\u201d\", do que deduce que naquel ano a atribuci\u00f3n das sepulturas era xa outorgada como consecuencia da tradici\u00f3n oral.\nO historiador cordob\u00e9s s\u00f3 pode dar noticia certa sobre a inhumaci\u00f3n de Fernando II e Afonso VIII na catedral por dispor de documentaci\u00f3n que as\u00ed o certifica, a\u00ednda que non adxudica ning\u00fan dos t\u00famulos a un ou a outro monarca. A s\u00faa cr\u00f3nica deixa entrever o estado de desleixo e abandono no que se encontraba o conxunto funerario: \"\u201cos reis non est\u00e1n ben al\u00ed, por estar atallados cuns escanos de sentar. E se en lugar de aqueles escanos tivesen unha reixa, que fixese capela por aquel pouco do cap\u00edtulo, estar\u00eda ben, eu xa o dixen, mais importa pouco eu dicilo\u201d\".\nReforma do s\u00e9culo XVII.\nArredor do ano 1600, remodelouse arquitectonicamente a capela, constru\u00edndose un conxunto de arcosolios baixo os que se encontran actualmente os sartegos, e no ano 1617 foron trasladas as reliquias do templo \u00e1 renovada capela, que perdeu deste xeito a s\u00faa funci\u00f3n capitular. Para albergar as reliquias encargouse un retablo que foi rematado no ano 1633 e no ano 1641 rematouse a reforma e redactouse un documento detallando todo o proceso de traslado.\nDurante esta reforma procedeuse tam\u00e9n a pintar unha serie de epitafios sobre os sepulcros que confundiron as atribuci\u00f3ns dos sartegos at\u00e9 os nosos d\u00edas, intercambiando as atribuci\u00f3ns das sepulturas de Fernando II e Afonso VIII e asignando a Raimundo de Borgo\u00f1a a correspondente ao infante Fernando Afonso. \u00c9 pos\u00edbel que o autor das inscrici\u00f3ns sepulcrais sexa a mesma persoa que redactou o documento que refire o proceso de traslado das reliquias.\nOs epitafios, que chegaron ao noso s\u00e9culo, menci\u00f3nanse por vez primeira no ano 1645 na obra \u201cTeatro Eclesi\u00e1stico De Las Iglesias Metropolitanas Y Catedrales\u201d do cronista Gil Gonz\u00e1lez Davila.\nAs similitudes intertextuais levan a pensar que a adxudicaci\u00f3n das sepulturas baseouse nunha pasaxe do Chronicon Mundi de Lucas de Tui no que se informa de que Fernando II foi sepultado xunto aos t\u00famulos do seu av\u00f3 e a s\u00faa nai. No epitafio da sepultura de Afonso VIII pode intu\u00edrse tam\u00e9n unha par\u00e1frase do mesmo texto do Tudense. Este texto de Lucas de Tui, falecido no 1249, ref\u00edrese \u00e1 situaci\u00f3n anterior do pante\u00f3n xunto \u00e1 porta da Acibecher\u00eda, non \u00e1 capela das reliquias onde estaban xa os sepulcros no momento da realizaci\u00f3n das inscrici\u00f3ns.\nA an\u00e1lise estil\u00edstica realizada polo profesor Seraf\u00edn Moralejo no ano 1974 demostrou que a estatua tradicionalmente atribu\u00edda a Afonso VIII \u00e9 dat\u00e1bel arredor do ano 1210 e a que o epigrafado asignou a Fernando II do 1230, ano da morte de Afonso VIII. Posteriormente, noutro traballo de 1990, argumentou que o sepulcro que se supu\u00f1a pertenc\u00eda a Raimundo de Borgo\u00f1a era na realidade o correspondente a Fernando Afonso. A argumentaci\u00f3n do profesor Moralejo \u00e9 na actualidade asumida por outros estudosos da historia da arte e considerada como a m\u00e1is prob\u00e1bel polos bi\u00f3grafos do conde Raimundo de Borgo\u00f1a.\nIncorporaci\u00f3n da sepultura de Pedro Froilaz.\nNo ano 1921 produciuse un incendio na catedral durante o cal foi destru\u00eddo o retablo do s\u00e9culo XVII que custodiaba as reliquias do templo. O cabido encargou a fabricaci\u00f3n dun novo retablo ao tallista compostel\u00e1n Maximino Magari\u00f1os. Unha vez rematado este traballo, no ano 1926, encarg\u00f3uselle tam\u00e9n a factura dun sartego co cal incorporar os restos de Pedro Froilaz de Traba ao pante\u00f3n real. O dese\u00f1o do mesmo, que incl\u00fae a coroa mailas sete cruces do escudo de Galicia, foi obra do arcebispo galeguista Manuel Lago Gonz\u00e1lez.\nPedro Froilaz, conde de Galiza, Trast\u00e1mara e Traba entre outras titulaci\u00f3ns, foi sepultado no cemiterio da catedral, no soar que hoxe ocupa a capela do marqu\u00e9s de Santa Cruz (tam\u00e9n co\u00f1ecida como de Mondrag\u00f3n). Posteriormente pasou \u00e1 capela das Reliquias e arredor do ano 1900 o seu f\u00e9retro foi trasladado \u00e1 capela de San Salvador. Durante este \u00faltimo desprazamento foi examinado o interior do sarc\u00f3fago atop\u00e1ndose dentro restos de roupas de estilo oriental. O ata\u00fade de Pedro Froilaz foi a derradeira adici\u00f3n ao Pante\u00f3n Real.\nSepulcros funerarios.\nDurante o per\u00edodo de goberno de Afonso VIII foron esculpidas catro das seis estatuas que actualmente compo\u00f1en o pante\u00f3n. Afonso solicitou o t\u00famulo do seu pai Fernando II, a renovaci\u00f3n do da s\u00faa avoa Berenguela, encargou outro t\u00famulo para o seu fillo Fernando Afonso e, en \u00faltima instancia, o seu propio sepulcro. Posteriormente incorporar\u00edase ao pante\u00f3n a sepultura da ra\u00ed\u00f1a Xoana de Castro e xa no s\u00e9culo XX a efixie de Pedro Froilaz de Traba.\nAs estatuas dos reis Fernando e Afonso, as\u00ed como a do infante Fernando, presentan figura de xacente durmido. O defunto v\u00f3lvese cara ao espectador de ollos fechados, coa man dereita e o extremo do manto baixo a meixela e a esquerda no ventre. Este tipo de escultura funeraria carece de antecedentes na arte medieval, os precedentes mais pr\u00f3ximos rem\u00f3ntanse ao s\u00e9culo II, na \u00e9poca imperial romana, o que permite especular coa posibilidade dunha inspiraci\u00f3n directa a partir dun modelo acces\u00edbel polo autor, ou coa deduci\u00f3n das estatuas mediante exemplos dispo\u00f1\u00edbeis na iconograf\u00eda.\nA an\u00e1lise estil\u00edstica realizada polo profesor Seraf\u00edn Moralejo invita a intercambiar a atribuci\u00f3n tradicional das efixies sepulcrais dos reis Fernando II e Afonso VIII, baseadas en epitafios establecidos de xeito arbitrario no s\u00e9culo XVII e que tam\u00e9n adxudican a escultura do infante Fernando ao seu tatarav\u00f3 Raimundo. As arcas e epitafios orixinais das sepulturas desapareceron, e xa non se encontraban presentes na visita ao pante\u00f3n que o cronista Ambrosio de Morales realizou no ano 1572: \"As esculturas non te\u00f1en t\u00edtulos ning\u00fans\".\nFernando II.\nO sartego do rei Fernando pres\u00e9ntase no momento do sono, ataviado con t\u00fanica e manto. A man esquerda loce un anel e repousa sobre o ventre, a man dereita coloca o manto baixo a cabeza. A escultura amosa un traballo minucioso do rostro do monarca, con barba coidada e cabelos cinxidos por unha coroa con xemas. Desaparecida a arca orixinal, m\u00f3strase sobre a pedra lisa carente de inscrici\u00f3n algunha. Foi atribu\u00edda tradicionalmente ao seu fillo Afonso VIII debido aos epitafios incorporados no s\u00e9culo XVII e a posu\u00edr un aspecto aparentemente m\u00e1is moderno.\nTen unha aparencia pr\u00f3xima aos mellores momentos do taller do mestre Mateu, recordando a escultura presente no P\u00f3rtico da Gloria e presentando grandes concordancias estil\u00edsticas coas efixies que decoran o coro p\u00e9treo e mesmo coa figura do rei presente no Tombo A. \u00c9 prob\u00e1bel que sexa o prototipo que inspirou as imaxes de Fernando Afonso e Afonso VIII, xa m\u00e1is afastadas do estilo mate\u00edno. Est\u00edmase a s\u00faa factura como pr\u00f3xima ao ano 1210, polo que resulta plaus\u00edbel que no momento da consagraci\u00f3n da catedral no 1211 xa estivese disposta para incorporarse ao pante\u00f3n real. Ademais da desaparici\u00f3n da arca e epigrafiado orixinal, a estatua sufriu danos na cabeza, o que fixo necesaria unha, desafortunada, restauraci\u00f3n do seu nariz.\nFernando Afonso.\nO sepulcro do infante Fernando Afonso, soterrado na catedral no 1214 , pres\u00e9ntase como dormente, a semellanza dos pertencentes ao seu pai e ao seu av\u00f3. Descansa a s\u00faa cabeza sobre a esquina do manto que sost\u00e9n a man dereita. A man esquerda, sen anel, descansa no ventre. A s\u00faa t\u00fanica \u00e9 curta, por enriba dos nocellos, o que permite apreciar unhas esporas que o identifican como cabaleiro. \u00c9 datado polos estudosos arredor do 1220 e para o profesor Moralejo ten \u201cunha m\u00e1is sobria e prosaica presentaci\u00f3n, en aparato e indumentaria\u201d e \u201cun oficio m\u00e1is austero e limitado\u201d que a estatua precedente de Fernando II. Os trazos faciais do xacente deixan entrever unha \u201cvontade por diferenciar\u201d e est\u00e1 \u201cdescrito coa minucia do familiar\u201d, apreci\u00e1ndose unha preocupaci\u00f3n do artista pola obtenci\u00f3n dunha estatua fiel ao modelo orixinal.\nDebido aos epitafios do s\u00e9culo XVII, a estatua asignouse tradicionalmente ao conde Raimundo de Borgo\u00f1a, se ben a carencia de insignias propias da condici\u00f3n condal, as diferenzas coa representaci\u00f3n do conde no Tombo A, os cambios na indumentaria, peiteado, a carencia de barba e os mais de cen anos que median entre a s\u00faa morte e a escultura, levan a descartar tal opci\u00f3n.\nRa\u00ed\u00f1a Berenguela.\nO sarc\u00f3fago da ra\u00ed\u00f1a Berenguela foi renovado por encargo do seu neto Afonso VIII para a s\u00faa inclusi\u00f3n no Pante\u00f3n Real. Fabricado en rocha gran\u00edtica pres\u00e9ntase hoxe sobre un altar de pedra lisa, carente da iconograf\u00eda orixinal. A escultura, ataviada ao estilo provenzal, cobre a cabeza cunha crespina sobre a que se coloca a coroa. O corpo porta brial, pelote e un manto que a dama suxeita coas mans. O pelote e a crespina son vestimentas xeneralizadas no primeiro cuarto do s\u00e9culo XIII, dato que xunto \u00e1s referencias hist\u00f3ricas e a unha factura art\u00edstica xa moi afastada do estilo do taller do mestre Mateu invitan a datar a escultura arredor do ano 1230.\nA sepultura, manufacturada oito d\u00e9cadas despois do \u00f3bito da emperatriz, aparece sensibelmente idealizada, aludindo \u00e1 grande beleza da que sempre tivo sona Berenguela. No s\u00e9culo XVIII o cl\u00e9rigo Henrique Fl\u00f3rez describiu as\u00ed a tumba: \"\u201crepres\u00e9ntase moza (...) pero moi bonita: de sorte que naquela terra, cando queren ponderar a que se prende con esmero para parecer ben, \u00e9 adaxio o dicir que est\u00e1 feita unha Berenguela\u201d\".\nAfonso VIII.\nA estatua xacente que representa o rei Afonso VIII m\u00f3strase sobre a pedra espida, sen epigraf\u00eda nin her\u00e1ldica que a identifique. A cabeza \u00e9 presentada con barba, o cabelo rizo cinxido pola coroa rexia e presenta a familiar figura dormente, coa man dereita aproximando o manto ao rostro e a esquerda, anelada, sobre o ventre.\nA colocaci\u00f3n do corpo \u00e9 menos recostada que a das outras d\u00faas estatuas dormentes do pante\u00f3n. Nesta, o pano non chega a tocar a cara; Seraf\u00edn Moralejo observa nela \u201crixidez, esmagamento e tendencia \u00e1 reduci\u00f3n gr\u00e1fica\u201d. Por similitudes con outros sepulcros e pola s\u00faa situaci\u00f3n na evoluci\u00f3n da arte da escola do mestre Mateu, estima a s\u00faa fabricaci\u00f3n arredor do ano 1230, o mesmo ano no que faleceu o monarca.\nA escultura foi realizada copiando a imaxe do modelo vivo, polo que debe representar fielmente a aparencia f\u00edsica do rei Afonso.\nXoana de Castro.\nM\u00e1is dun s\u00e9culo despois da \u00faltima incorporaci\u00f3n ao pante\u00f3n, xa nun per\u00edodo hist\u00f3rico totalmente diferente, sep\u00faltase na catedral o corpo da ra\u00ed\u00f1a Xoana de Castro esposa de Pedro I rei de Castela, Le\u00f3n, Toledo e Galiza. Finada no ano 1374, Xoana pertenceu \u00e1 casa de Castro, a derradeira gran familia da nobreza galega e principal sost\u00e9n do rei Pedro na s\u00faa guerra con Henrique de Trast\u00e1mara.\nNo sepulcro, o corpo da ra\u00ed\u00f1a c\u00f3brese cun longo manto que suxeita coas mans. A cabeza ap\u00f3iase sobre unha almofada, ataviada cun veo sobre o cal coloca a coroa real.\nA caixa de pedra do sarc\u00f3fago mostra no frontal o bras\u00f3n da casa de Castro alternando cos de Castela e de Le\u00f3n e no medio Cristo Xu\u00edz. Se exceptuamos o sepulcro de Pedro Froilaz, de recente factura, \u00e9 o \u00fanico sepulcro que conserva a inscrici\u00f3n orixinal. Ambrosio de Morales describe as\u00ed a sepultura no ano 1572: \"\u201cA primeira \u00e9 de muller esculpida, moza, fermosa e moi galanamente ataviada: ten Coroa de Ra\u00ed\u00f1a na Cabeza, e di o seu Epitafio: Aqui yace D. Juana de Castro Reyna de Castella, que se finou no mes de Agosto Era MCCCCXII\u201d\".\nPedro Froilaz de Traba.\nOs restos de Pedro Froilaz de Traba, conde de Galiza, foron sepultados no cemiterio da catedral de Compostela no ano 1126. Estes restos sepulcrais pasaron ao interior do templo e foron colocados en diferentes capelas ao longo dos s\u00e9culos seguintes . No ano 1926, por decisi\u00f3n do cabido, foron incorporados ao Pante\u00f3n nun sarc\u00f3fago obra do escultor compostel\u00e1n Maximino Magari\u00f1os, e dese\u00f1o do propio arcebispo Manuel Lago Gonz\u00e1lez.\nA escultura, na li\u00f1a historicista do romanticismo medieval, leva gravada sobre o peitoral as sete cruces do escudo de Galiza e na tea, onde repousa a cabeza, un escudo con c\u00e1liz e coroa. Simbolox\u00eda que desnaturaliza o conxunto por ser inexistente no s\u00e9culo XII. Representa o guerreiro Pedro Froilaz, nos \u00faltimos anos da s\u00faa vida, ataviado para a batalla con casco, manoplas de ferro e esporas de cabaleiro. As s\u00faas mans soste\u00f1en a espada e a cruz, e aos seus p\u00e9s repousa un can, s\u00edmbolo cl\u00e1sico da fidelidade. Fidelidade como a que sempre mantivo o conde cara ao seu protexido Afonso VII, polo cal librou unha guerra e ao que coroou rei na catedral compostel\u00e1 en 1111.\nO Pante\u00f3n na actualidade.\nO pante\u00f3n real foi un lugar oculto e case esquecido durante moitos anos no interior da catedral de Compostela, foi reaberto ao p\u00fablico no ano 2003 ap\u00f3s unha campa\u00f1a social da Asociaci\u00f3n Cultural O Galo. No ano 2007, esta agrupaci\u00f3n galeguista comezou a fomentar o co\u00f1ecemento do espazo funerario mediante a distribuci\u00f3n de publicaci\u00f3ns e a organizaci\u00f3n de visitas guiadas, ademais de reclamar que se velase polo seu estado de conservaci\u00f3n.\nMalia a preocupaci\u00f3n do activismo cultural o pante\u00f3n contin\u00faa a ser hoxe un lugar pouco promocionado no que se subministra ao visitante informaci\u00f3ns imprecisas. Por exemplo, os letreiros dos sepulcros ref\u00edrense aos monarcas soterrados no pante\u00f3n como reis exclusivamente de Le\u00f3n, adoptando deste xeito a perspectiva historiogr\u00e1fica espa\u00f1olista que nega a existencia dun reino galego na \u00e9poca. Estes carteis informativos mante\u00f1en ademais as atribuci\u00f3ns dos sartegos herdadas do s\u00e9culo XVII cuestionadas na actualidade polos especialistas na historia da arte.\nEn xu\u00f1o de 2019 o Concello de Santiago presentou unha gu\u00eda sobre o Pante\u00f3n Real, elaborada en colaboraci\u00f3n coa Agrupaci\u00f3n Cultural O Galo, co obxectivo de po\u00f1er en valor o espazo funerario."}
{"id": "49031", "revid": "132", "url": "https://gl.wikipedia.org/wiki?curid=49031", "title": "Bozena Nemcova", "text": ""}
{"id": "49032", "revid": "98629", "url": "https://gl.wikipedia.org/wiki?curid=49032", "title": "Narva", "text": "Narva (en alem\u00e1n \"Narwa\") e unha cidade de Estonia situada na fronteira norte con Rusia. O r\u00edo Narva fl\u00fae dende o lago Peipus, directo \u00e1 cidade. O 1 de xaneiro do 2004 a cidade ti\u00f1a unha poboaci\u00f3n de 67\u00a0355 habitantes nunha \u00e1rea de 84,54 km\u00b2, cunha densidade de poboaci\u00f3n de 796,7 hab./km\u00b2.\nO 93,85 % da poboaci\u00f3n de Narva est\u00e1 formada por rusos, a maior parte inmigrantes da antiga Uni\u00f3n Sovi\u00e9tica.\nHistoria.\nFundado durante o reinado dinamarqu\u00e9s na Estonia setentrional no s\u00e9culo XIII, o castelo e a cidade de Narva convert\u00e9ronse en posesi\u00f3n da orde de Livonia despois de 1347. Capturado brevemente polo ex\u00e9rcito ruso en 1555, Narva cambiou de mans algunhas veces, e despois de 1581 foi controlada por Suecia. A cidade foi reconquistada por Rusia en 1704 e permaneceu no Imperio ruso ata a independencia estoniana en 1918.\n\u00d3 longo do r\u00edo Narva at\u00f3pase un forte ruso, o forte de Ivangorod, fundado polo Gran Duque Ivan III de Moscovia en 1492 e chamados \u00e1s veces \"Conde de Narva\". Durante os tempos Sovi\u00e9ticos Narva e Ivangorod estaban irmandadas, a pesar de pertencer a diversas rep\u00fablicas. Antes da segunda guerra mundial, Ivangorod (en estoniano co\u00f1ecido como Jaanilinn) era parte de Narva.\nPoboaci\u00f3n.\nSegundo o censo de 2001, o 93,85% dos habitantes de Narva eran rus\u00f3fonos (86,41% rusos), principalmente inmigrantes rusos da era sovi\u00e9tica e os seus descendentes. Durante a segunda guerra mundial a cidade de Narva foi destru\u00edda case na s\u00faa totalidade. Trala guerra, as autoridades sovi\u00e9ticas prohibiron a volta dos habitantes da preguerra (estonianos na s\u00faa maior\u00eda, formando o 64,8% da poboaci\u00f3n segundo o censo de 1934), alterando radicalmente a composici\u00f3n \u00e9tnica da vila."}
{"id": "49033", "revid": "1308", "url": "https://gl.wikipedia.org/wiki?curid=49033", "title": "Rusia Imperial", "text": ""}
{"id": "49035", "revid": "56817", "url": "https://gl.wikipedia.org/wiki?curid=49035", "title": "Santo Adri\u00e1n", "text": "Santo Adri\u00e1n pode referirse a:"}
{"id": "49041", "revid": "25871", "url": "https://gl.wikipedia.org/wiki?curid=49041", "title": "Jan van Goyen", "text": "Jan Josefsz. van Goyen, nado en Leiden o 13 de xaneiro de 1596 e finado na Haia o 27 de abril de 1656, foi un pintor neerland\u00e9s do S\u00e9culo de Ouro do seu pa\u00eds, especialmente co\u00f1ecido como paisaxista.\nTraxectoria.\nEstudou arte en Haarlem. A idade de 35 anos abriu un estudio na Haia. En 1618 incribiuse na Sint-Lucasgilde (confrar\u00eda de San Lucas) da s\u00faa cidade natal. Jan van Goyen especializouse na pintura de paisaxes, mostrando minuciosidade no estudo dos detalles decote. Pintou con frecuencia vistas das canles dos arredores da Haia, Rotterdam, Delft, Leiden e Gouda."}
{"id": "49045", "revid": "54334", "url": "https://gl.wikipedia.org/wiki?curid=49045", "title": "Aelbert Cuyp", "text": "Aelbert Jacobsz Cuyp, nado en Dordrecht o 20 de outubro de 1620 e finado na mesma localidade o 15 de novembro de 1691, foi un dos m\u00e1is importantes pintores paisaxistas neerlandeses do s\u00e9culo XVII.\nTraxectoria.\nDisc\u00edpulo do seu pai Jacob Gerritsz. Cuyp, Aelbert foi o m\u00e1is famoso dunha familia de pintores, sendo especialmente co\u00f1ecido polas vistas de lugares do seu pa\u00eds ao amencer ou ao ser\u00e1n.\nEstilo.\nA luz solar \u00e9 acentuada nas s\u00faas pinturas por pequenos detalles punteados de luz dourada. En conxunto, os panoramas atmosf\u00e9ricos da campina, a luminosidade dos talos de herba nunha pradeira, as crinas dun tranquilo cabalo, o corno dunha vaca leiteira inclinada sobre un rego, ou o tope do chapeo dun labrego, est\u00e1n todos envoltos nun ba\u00f1o de luz ocre-amarela. A calidade do pintado nunha obra de Cuyp \u00e9 dunha mestr\u00eda sen erros. O rico bernizado refracta os raios da luz como unha xoia a disolve. As paisaxe de Cuyp est\u00e1n baseadas na realidade e na s\u00faa propia invenci\u00f3n do encantador que unha paisaxe poder\u00eda ser. \n \nOs debuxos de Cuyp rev\u00e9lano como un debuxante superior. Tentaba conseguir unha obra de arte plena cos seus debuxos, de modo que con frecuencia a mesma secci\u00f3n dun esbozo, pode encontrarse en varias pinturas diferentes.\nAsinaba as s\u00faas obras, mais raramente as databa, de xeito que a cronolox\u00eda da s\u00faa carreira non \u00e9 satisfactoria. A\u00ednda que un elevado n\u00famero de obras lle foran atribu\u00eddas, bastantes puideron ser doutros paisaxistas, tale como Abraham Calraet (1642\u20131722), cuxas iniciais \"A.C.\" poden confundirse coas de Cuyp. Por\u00e9n non sempre a s\u00faa arte foi aprezada, sendo a\u00ednda recentemente cualificada como \"blandenguer\u00eda de caixa de chocolate\"."}
{"id": "49046", "revid": "27155", "url": "https://gl.wikipedia.org/wiki?curid=49046", "title": "Mitocondria", "text": "As mitocondrias (\"etimolox\u00eda\": do grego \"\u03bc\u03af\u03c4\u03bf\u03c2\", m\u00edtos: f\u00edo, e \"\u03ba\u03cc\u03bd\u03b4\u03c1\u03bf\u03c2\", k\u00f3ndros: gr\u00e1nulo) son org\u00e1nulos citoplasm\u00e1ticos provistos de dobre membrana que se encontran na maior\u00eda das c\u00e9lulas eucariotas. S\u00f3 carecen delas alg\u00fans eucariotas anaerobios, que no seu lugar te\u00f1en hidroxenosomas ou mitosomas, org\u00e1nulos \u00e1 s\u00faa vez derivados de mitocondrias. O conxunto de mitocondrias da c\u00e9lula denom\u00ednase condrioma. O seu tama\u00f1o var\u00eda entre 0,5\u201310\u00a0micr\u00f3metros (\u03bcm) de lonxitude. As mitocondrias descr\u00edbense en ocasi\u00f3ns como \"xeradoras de enerx\u00eda\" das c\u00e9lulas, debido a que producen a maior parte da subministraci\u00f3n de adenos\u00edn trifosfato (ATP) por fosforilaci\u00f3n oxidativa, o cal se utiliza como fonte de enerx\u00eda qu\u00edmica. Esta expresi\u00f3n (\"xeradora de enerx\u00eda\") \u00e9, por\u00e9n, unha simplificaci\u00f3n, xa que as s\u00faas funci\u00f3ns son m\u00e1is amplas. A mitocondria cumpre un papel central no fluxo enerx\u00e9tico da c\u00e9lula debido a que realiza unha funci\u00f3n metab\u00f3lica consistente en transferir ou transformar a enerx\u00eda qu\u00edmica potencial almacenada nos enlaces covalentes de certas mol\u00e9culas como a glicosa ou \u00e1cidos graxos en enerx\u00eda qu\u00edmica almacenada nos enlaces covalentes entre fosfatos do ATP (enlaces anhidro). Esta \u00faltima forma de enerx\u00eda qu\u00edmica potencial \u00e9 doadamente utilizable pola c\u00e9lula e foi seleccionada ao longo da evoluci\u00f3n filoxen\u00e9tica como o mecanismo por medio do cal todos os procesos celulares que requiren o uso de enerx\u00eda dispo\u00f1en con facilidade da mesma.\nAdemais de proporcionar enerx\u00eda \u00e1 c\u00e9lula, as mitocondrias est\u00e1n implicadas noutros procesos, como a sinalizaci\u00f3n celular, diferenciaci\u00f3n celular, almacenamento de calcio, morte celular programada, e control do ciclo celular e do crecemento celular. A mitocondr\u00eda est\u00e1 involucrada, directa ou indirectamente, en todos os procesos fisicoqu\u00edmicos que requiren o uso de enerx\u00eda para a s\u00faa execuci\u00f3n, \u00e9 dicir, todos aqueles procesos que, desde o punto de vista termodin\u00e1mico, non se realizan espontaneamente.\nAlgunhas caracter\u00edsticas fan \u00fanicas \u00e1s mitocondrias. O seu n\u00famero var\u00eda amplamente segundo o tipo de organismo ou tecido. Algunhas c\u00e9lulas carecen de mitocondrias ou pos\u00faen s\u00f3 unha, entanto que outras poden conter varios miles. Este org\u00e1nulo componse de compartimentos que levan a cabo funci\u00f3ns especializadas. Entre estes se encontran a membrana mitocondrial externa, o espazo intermembranoso, a membrana mitocondrial interna, as cristas e a matriz mitocondrial. As prote\u00ednas mitocondriais var\u00edan dependendo do tecido e das especies: en humanos identific\u00e1ronse 615 tipos de prote\u00ednas distintas en mitocondrias de m\u00fasculo card\u00edaco; e en ratas public\u00e1ronse 940 prote\u00ednas codificadas por distintos xenes. P\u00e9nsase que o proteoma mitocondrial est\u00e1 suxeito a regulaci\u00f3n din\u00e1mica. A\u00ednda que a maior parte do ADN da c\u00e9lula est\u00e1 no n\u00facleo celular, a mitocondria ten o seu propio xenoma, que mostra moitas semellanzas cos xenomas bacterianos.\nExisten varias enfermidades de orixe mitocondrial, algunhas das cales producen disfunci\u00f3n card\u00edaca, e moi probablemente participa no proceso de envellecemento.\nHistoria.\nA decuberta da mitocondria f\u00edxose grazas \u00e1s achegas de varios investigadores, proba disto \u00e9 o gran n\u00famero de termos que se refiren a este org\u00e1nulo: Blefaroplasto, condrioconto, condri\u00f3mitos, condrioplastos, condriosomas, condriosferas, fila, gr\u00e1nulos fucsinof\u00edlicos, Korner, Fadenk\u00f6rper, mitoxel, corpos parabasais, verm\u00edculas, sarcosomas, corpos intersticiais, plasmosomas, plastocondrios, bioblastos. Cowdry e Lehninger intentaron en 1918 sistematizar e unificar todos os termos.\nProbablemente as primeiras observaci\u00f3ns d\u00e9bense ao bot\u00e1nico su\u00edzo Kolliker, quen en 1880-1888 anotou a presenza duns gr\u00e1nulos en c\u00e9lulas musculares de insectos aos que denominou \"sarcosomas\". Chegou mesmo \u00e1 conclusi\u00f3n de que presentaban membrana. En 1882, o alem\u00e1n Walther Flemming descubriu unha serie de inclusi\u00f3ns \u00e1 que denominou \"fila\". En 1884 tam\u00e9n foron observados por Richard Altmann, quen m\u00e1is tarde na s\u00faa obra publicada en Leipzig \"Die Elementarorganismen\" describe unha serie de corp\u00fasculos que observa por medio dunha tinguidura especial que incl\u00fae fucsina. Especula que se trata dunha suerte de parasitos independentes, co seu propio metabolismo e denom\u00ednaos \"bioblastos\". este achado foi rexeitado como un artefacto da preparaci\u00f3n, e s\u00f3 m\u00e1is tarde foi reco\u00f1ecido como mitocondrias por N.H. Cowdry (1916). Tam\u00e9n os \"plast\u00eddulos\" do protozo\u00f3logo italiano Leopoldo Maggi poder\u00edan tratarse de observaci\u00f3ns temper\u00e1s de mitocondrias.\nPor\u00e9n, o nome de \"mitocondria\", que \u00e9 o que acadou maior fortuna, d\u00e9bese a Carl Benda, quen en 1889 denominou as\u00ed a uns gr\u00e1nulos que aparec\u00edan moi brillantes en tinguiduras de cristal violeta e alizarina, e que anteriormente foran denominados \"citomicrosomas\" por Velette St. George. En 1904 F. Meves confirma a s\u00faa presenza nunha planta, concretamente en c\u00e9lulas do tapete da antera de \"Nymphaea\", e en 1913 Otto Heinrich Warburg descobre a asociaci\u00f3n con encimas da cadea respiratoria, a\u00ednda que xa Kingsbury, en 1912 relacionara estes org\u00e1nulos coa respiraci\u00f3n celular. En 1934 foron illadas por primeira vez a partir de homoxeneizados de f\u00edgado e en 1948 Hogeboon, Schneider e Palade establecen definitivamente a mitocondria como o lugar onde se produce a respiraci\u00f3n celular.\nA presenza do ADN mitocondrial foi descuberta por Margit M. K. Nass e Sylvan Nass en 1963.\nEstrutura e composici\u00f3n.\nA morfolox\u00eda da mitocondria \u00e9 dif\u00edcil de describir posto que son estruturas moi pl\u00e1sticas que se deforman, se dividen e fusionan. Repres\u00e9ntanse normalmente en forma alongada. O seu tama\u00f1o var\u00eda entre 0,5 e 1 \u03bcm de di\u00e1metro e ata 7 \u03bcm de lonxitude. O seu n\u00famero depende das necesidades enerx\u00e9ticas da c\u00e9lula. O conxunto das mitocondrias da c\u00e9lula denom\u00ednase condrioma celular.\nAs mitocondrias est\u00e1n rodeadas de d\u00faas membranas claramente diferentes en funci\u00f3ns e actividades encim\u00e1ticas, que separan tres espazos: o citosol, o espazo intermembrana e a matriz mitocondrial.\nMembrana externa.\n\u00c9 unha bicapa lip\u00eddica exterior permeable a i\u00f3ns, metabolitos e moitos polip\u00e9ptidos. Isto d\u00e9bese a que cont\u00e9n prote\u00ednas que forman poros, chamadas porinas ou VDAC (de \"canal ani\u00f3nico dependente de voltaxe\"), que permiten o paso de grandes mol\u00e9culas de ata 10.000 daltons e un di\u00e1metro aproximado de 20\u00a0\u00c5. A membrana externa realiza relativamente poucas funci\u00f3ns encim\u00e1ticas ou de transporte. Cont\u00e9n entre un 60 e un 70% de prote\u00ednas.\nMembrana interna.\nA membrana interna cont\u00e9n m\u00e1is prote\u00ednas, carece de poros e \u00e9 moi selectiva; cont\u00e9n moitos complexos encim\u00e1ticos e sistemas de transporte transmembrana, que est\u00e1n implicados na translocaci\u00f3n de mol\u00e9culas. Esta membrana forma invaxinaci\u00f3ns ou pregamentos chamadas cristas mitocondriais, que aumentan moito a superficie para a colocaci\u00f3n de ditos encimas. Na maior\u00eda dos eucariontes, as cristas forman tabiques aplanados perpendiculares ao eixe da mitocondria, mais nalg\u00fans protistas te\u00f1en forma tubular ou discoidal. Na composici\u00f3n da membrana interna hai unha grande abundancia de prote\u00ednas (un 80%), que son ademais exclusivas deste org\u00e1nulo, e que son:\nCristas.\nA membrana mitocondrial interna est\u00e1 compartimentalizada en numerosas cristas, que aumentan considerablemente a \u00e1rea superficial da membrana interna, faciitando a colocaci\u00f3n dos elementos da cadea de transporte electr\u00f3nico e da ATP sintetase e a produci\u00f3n de ATP. Grazas \u00e1s cristas nunha determinada zona dunha mitocondria t\u00edpica a \u00e1rea da membrana interna \u00e9 cinco veces maior c\u00e1 da externa. Esta raz\u00f3n \u00e9, por\u00e9n, variable e as mitocondrias que te\u00f1en unha demanda grande de ATP, como as c\u00e9lulas musculares, conte\u00f1en m\u00e1is cristas. Estes pregamentos est\u00e1n inzados de pequenas protuberancias redondeadas, chamadas part\u00edculas F1 ou oxisomas. Non se trata de pregamentos ao chou sen\u00f3n de profundas invaxinaci\u00f3ns, que poden afectar a funci\u00f3n quimiosm\u00f3tica global .\nEspazo intermembranas.\nEntre ambas as membranas queda delimitado un espazo intermembranoso que est\u00e1 composto por un l\u00edquido similar ao citosol; ten unha alta concentraci\u00f3n de prot\u00f3ns como resultado do bombeo dos mesmos polos complexos encim\u00e1ticos da cadea respiratoria. Nel local\u00edzanse diversos encimas que interve\u00f1en na transferencia do enlace de alta enerx\u00eda do ATP, como a adenilato quinase ou a creatina quinase. Tam\u00e9n se localiza a carnitina, unha mol\u00e9cula implicada no transporte de \u00e1cidos graxos desde o citosol \u00e1 matriz mitocondrial, onde ser\u00e1n oxidados (beta-oxidaci\u00f3n).\nMatriz mitocondrial.\nA matriz mitocondrial ou mitosol enche o espazo interno da mitocondria, cont\u00e9n menos mol\u00e9culas que o citosol, a\u00ednda que cont\u00e9n i\u00f3ns, metabolitos a oxidar, ADN circular bicatenario moi parecido ao das bacterias, ribosomas tipo 55 S (70 S en vexetais), chamados mitorribosomas, que realizan a s\u00edntese dalgunhas prote\u00ednas mitocondriais, e cont\u00e9n ARN mitocondrial; \u00e9 dicir, te\u00f1en os org\u00e1nulos que ter\u00eda unha c\u00e9lula procariota de vida libre. Na matriz mitocondrial te\u00f1en lugar diversas rutas metab\u00f3licas chave para a vida, como o ciclo de Krebs e a beta-oxidaci\u00f3n dos \u00e1cidos graxos; tam\u00e9n se oxidan os amino\u00e1cidos e local\u00edzanse aqu\u00ed algunhas reacci\u00f3ns da s\u00edntese de urea e grupos hemo.\nFunci\u00f3ns.\nA principal funci\u00f3n das mitocondrias \u00e9 producir ATP, \u00e9 dicir, fosforilar o ADP, por medio da respiraci\u00f3n celular, e regular o metabolismo celular. O conxunto principal de reacci\u00f3ns implicadas na respiraci\u00f3n celular \u00e9 o ciclo de Krebs, ou ciclo do acido c\u00edtrico. Pero a mitocondria ten outras moitas funci\u00f3ns ademais da produci\u00f3n de enerx\u00eda.\nConversi\u00f3n de enerx\u00eda.\nO principal traballo que fai a mitocondria \u00e9 producir ATP, como se pon en evidencia pola gran cantidade de prote\u00ednas da membrana interna dedicadas a ese mester. A c\u00e9lula fai isto oxidando produtos de orixe citos\u00f3lica como glicosa, piruvato ou NADH en varios pasos, nos que as fases finais son mitocondriais. Este proceso \u00e9 a respiraci\u00f3n celular, ou respiraci\u00f3n aer\u00f3bica, que depende da presenza de os\u00edxeno. Cando se limita a cantidade de os\u00edxeno, os produtos glicol\u00edticos deben ser metabolizados anaerobicamente no citosol e non interv\u00e9n a mitocondria, e obtense deles moita menos enerx\u00eda. Demostrouse recentemente que as mitocondris das plantas poden producir unha pequena cantidade de ATP en ausencia de os\u00edxeno usando no seu lugar nitrito como aceptor final de electr\u00f3ns.\nPiruvato e ciclo de Krebs.\nNo citosol unha mol\u00e9cula de glicosa orixina d\u00faas de piruvato nun proceso chamado glic\u00f3lise. O piruvato \u00e9 levado por transporte activo ao interior da mitocondria, e na matriz \u00e9 oxidado, perdendo o seu grupo carboxilo (desprendido como CO2) e formando cos dous carbonos restantes acetil-CoA, xunto con NADH.\nO acetil-CoA entra nun ciclo de reacci\u00f3ns encim\u00e1ticas co\u00f1ecido como ciclo de Krebs ou do \u00e1cido c\u00edtrico, que empeza coa condensaci\u00f3n do grupo acetil co oxalacetato para formar malato. No ciclo rexen\u00e9rase o oxalacetato, prod\u00facese CO2, GTP e os coencimas reducidos NADH e FADH2. Os encimas do ciclo est\u00e1n na matriz ag\u00e1s a succinato deshidroxenase, que est\u00e1 unida \u00e1 membrana interna como parte do complexo II. Os coencimas reducidos tomaron electr\u00f3ns das mol\u00e9culas do ciclo (en \u00faltimo extremo proceden da glicosa inicial) e c\u00e9denos aos transportadores de electr\u00f3ns da membrana mitocondrial interna.\nA cadea de transporte electr\u00f3nico e a fosforilaci\u00f3n oxidativa.\nA enerx\u00eda redox dos coencimas NADH e FADH2 producidos no ciclo de Krebs (ou a dos producidos no citosol) transf\u00edrese ao os\u00edxeno (O2) por medio da cadea de transportadores de electr\u00f3ns. Estes transportadores, \u00e1 vez que se ceden os electr\u00f3ns bombean prot\u00f3ns cara o espazo intermembrana, creando nel un gradiente quimiosm\u00f3tico. Este proceso \u00e9 eficiente, pero unha pequena porcentaxe dos electr\u00f3ns pode reducir prematuramente o os\u00edxeno, formando radicais como o super\u00f3xido. Isto pode causar un estr\u00e9s oxidativo na mitocondria e pode contribu\u00edr ao declive da funci\u00f3n mitocondrial asociada co proceso de envellecemento.\nA medida que crece o gradiente quimiosm\u00f3tico no espazo intermembrana creado polo bombeo de prot\u00f3ns, estes poden tornar \u00e1 matriz a trav\u00e9s do complexo encim\u00e1tico da ATP sintetase, e o seu potencial enerx\u00e9tico \u00e9 utilizado para a s\u00edntese no encima de ATP a partr de ADP e fosfato inorg\u00e1nico (Pi). Este proceso e o funcionamento da ATP sintetase foi estudado polos premios Nobel Peter D. Mitchell , Paul D. Boyer e John E. Walker.\nProduci\u00f3n de calor.\nEn certas condici\u00f3ns, os prot\u00f3ns poden reentrar nas mitocondrias sen contribu\u00edr \u00e1 s\u00edntese de ATP. Esta \"fuga de prot\u00f3ns\" ou \"desaxuste mitocondrial\" d\u00e9bese \u00e1 difusi\u00f3n facilitada de prot\u00f3ns na matriz das mitocondrias de certos tecidos especializados. O proceso ten como resultado que a enerx\u00eda potencial do gradiente de prot\u00f3ns se libera como calor. O proceso est\u00e1 mediado por unha canle de prot\u00f3ns especial chamada termoxenina, ou UCP1. A termoxenina \u00e9 unha prote\u00edna de 33kDa descuberta en 1973, que est\u00e1 presente fundamentalmente nas mitocondrias do tecido adiposo marr\u00f3n, ou graxa marr\u00f3n, polo que este tecido est\u00e1 especializado na produci\u00f3n de calor. Este tecido at\u00f3pase sobre todo nos animais acabados de nacer (decrece coa idade), inclu\u00edndo humanos, e nos animais hibernantes.\nAlmacenamento de i\u00f3ns calcio.\nAs concentraci\u00f3ns de calcio libre na c\u00e9lula poden regular todo un conxunto de reacci\u00f3ns, polo que son importantes par a transduci\u00f3n de sinais na c\u00e9lula. As mitocondrias poden almacenar calcio transitoriamente, contribu\u00edndo \u00e1 homeostase do calcio na c\u00e9lula. De feito, a s\u00faa capacidade para captar calcio rapidamente para despois cedelo fai das mitocondrias uns \"tamp\u00f3ns citos\u00f3licos\" para o calcio moi bos. O ret\u00edculo endoplasm\u00e1tico \u00e9 o lugar principal de almacenamento de calcio, e hai unha significativa interacci\u00f3n entre ese org\u00e1nulo e a mitocondria con respecto ao calcio. O calcio \u00e9 introducido na matriz mitocondrial por un transportador da membrana mitocondrial interna. Est\u00e1 impulsado principalmente polo potencial de membrana mitocondrial. A liberaci\u00f3n do calcio ao interior da c\u00e9lula pode suceder por medio dunha prote\u00edna de intercambio de sodio-calcio ou polas v\u00edas de \"liberaci\u00f3n de calcio inducidas por calcio\". Isto pode orixinar picos de calcio ou ondas de calcio con grandes cambios no potencial de membrana. Isto pode activar unha serie de mol\u00e9culas que funcionan como segundos mensaxeiros, que poden coordinar procesos como a liberaci\u00f3n de ves\u00edculas sin\u00e1pticas en c\u00e9lulas nerviosas ou de hormonas en c\u00e9lulas end\u00f3crinas.\nFunci\u00f3ns adicionais.\nA mitocondria xoga un papel central en moitas outras tarefas metab\u00f3licas, tales como:\nAlgunhas funci\u00f3ns mitocondriasis s\u00f3 te\u00f1en lugar en determinado tipo de c\u00e9lulas. Por exemplo, as mitocondrias do f\u00edgado conte\u00f1en encimas que permiten a detoxificaci\u00f3n do amon\u00edaco, un produto de refugallo do metabolismo proteico. Unha mutaci\u00f3n nos xenes que regulan calquera destes procesos pode orixinar enfermidades mitocondriais.\nXenoma mitocondrial.\nO xenoma mitocondrial humano \u00e9 unha mol\u00e9cula circular bicatenaria de ADN duns 16\u00a0kilobases, que codifica 37 xenes: 13 para as subunidades proteicas dos complexos respiratorios I, III, IV e V, 22 para o ARNt mitocondrial (para os 20 amino\u00e1cidos est\u00e1ndar, e ademais dous xenes extra para a leucina e serina), e 2 para o ARNr. Unha mitocondria pode conter de d\u00faas a cen copias do seu ADN.\nO ADN mitocondrial humano ten unha proporci\u00f3n alta de ADN codificante e ausencia de repetici\u00f3ns e de intr\u00f3ns (pero noutros eucariotas si hai intr\u00f3ns non codificantes) e transcribe ARNm policistr\u00f3nicos (multix\u00e9nicos). Non obstante, a maior\u00eda das prote\u00ednas necesarias para a funci\u00f3n mitocondrial est\u00e1n codificadas no ADN do n\u00facleo celular. \nNas mitocondrias atop\u00e1ronse pequenas variaci\u00f3ns ao c\u00f3digo xen\u00e9tico est\u00e1ndar nun ou dous cod\u00f3ns, ue var\u00edan entre especies. \nOs xenomas mitocondriais te\u00f1en menos xenes c\u00f3s bacterianos dos que descenden, xa que durante o seu proceso de endosimbiose perderon alg\u00fans, e moitos outros foron transferidos ao n\u00facleo celular, como as subunidades proteicas do complexo respiratorio II. Uns poucos organismos mesmo perderon ou transferiron todos os seus xenes e non te\u00f1en ADN nas s\u00faas mitocondrias, como os \"Cryptosporidium\".\nReplicaci\u00f3n e herdanza.\nAs mitocondrias poden dividirse por fisi\u00f3n binaria similar \u00e1 divisi\u00f3n da c\u00e9lula bacteriana; pero a diferenza das bacterias, as mitocondrias poden fusionarse con outras mitocondrias. Poden dividirse en sincron\u00eda co ciclo celular, para que as c\u00e9lulas fillas leven suficientes copias das mitocondrias, ou dependendo das necesidades enerx\u00e9ticas da c\u00e9lulas, o que var\u00eda coa especie.\nEn xeral o xenoma mitocondrial \u00e9 de herdanza materna, xa que o esperma non adoita achegar ADN durante a fertilizaci\u00f3n ou este non e conserva. Son excepci\u00f3ns algunhas con\u00edferas (pero non os pi\u00f1eiros), nas que o ADN mitocondrial \u00e9 de herdanza paterna. \nComo o ADN mitocondrial \u00e9 de herdanza uniparental non se recombina, e as m\u00faltiples copias do ADN mitocondrial dunha c\u00e9lula tampouco ou raramente se recombinan, a secuencia completa do ADN mitocondrial pode considerarse un \u00fanico haplotipo, o cal o fai moi \u00fatil para o estudo da historia evolutiva das poboaci\u00f3ns, como se fixo nos estudos que conduciron a formular a hip\u00f3tese da Eva mitocondrial.\nMembranas do ret\u00edculo endoplasm\u00e1tico asociadas \u00e1s mitocondrias.\nAs membranas do ret\u00edculo endoplasm\u00e1tico asociadas \u00e1s mitocondrias (MAM) son outros elementos aos que cada vez se lles reco\u00f1ece un papel m\u00e1is importante no funcionamento mitocondrial. Estas membranas separ\u00e1banse xunto coas mitocondrias nas t\u00e9cnicas de fraccionamento celular, e ao primeiro eran consideradas ves\u00edculas do ret\u00edculo endoplasm\u00e1tico que contaminaban a fracci\u00f3n illada, pero pouco a pouco foise vendo que eran estruturas membranosas do MAM, \u00e9 dicir, da interface entre as mitocondrias e o ret\u00edculo endoplasm\u00e1tico. Existe unha uni\u00f3n f\u00edsica entre a membrana mitocondrial e as membranas do ret\u00edculo endoplasm\u00e1tico que as rodea (o MAM) demostrada en micrograf\u00edas e microscop\u00eda de fluorescencia.. Est\u00edmase que o MAM pode abranguer ata o 20% da membrana mitocondrial externa, e que as membranas do ret\u00edculo endoplasm\u00e1tico e da mitocondria est\u00e1n separadas s\u00f3 por 10-25 nm e mant\u00e9\u00f1ense firmemente unidas por uns complexos proteicos de fixaci\u00f3n.\nAo purificar o MAM dos fraccionamentos celulares vese que esas membranas est\u00e1n enriquecidas en encimas implicados no intercambio de fosfol\u00edpidos, ademais de en canles asociadas coa sinalizaci\u00f3n por Ca2+ . Isto suxire que o MAM desempe\u00f1a un papel prominente na regulaci\u00f3n do almacenamento de l\u00edpidos e na transduci\u00f3n de sinais. O MAM non s\u00f3 nos d\u00e1 unha idea do funcionamento dos mecanismos b\u00e1sicos da apoptose e a propagci\u00f3n da sinalizaci\u00f3n por calcio, sen\u00f3n tam\u00e9n nos d\u00e1 unha visi\u00f3n de conxunto m\u00e1is refinada do papel da mitocondria. Ao primeiro as mitocondrias eran vistas como \"centrais enerx\u00e9ticas\" illadas e en gran medida separadas do resto do metabolismo celular xeradas a trav\u00e9s dun antigo evento endosimbi\u00f3tico, pero hoxe o co\u00f1ecemento da evoluci\u00f3n do MAM pon de relevo o alto grao de integraci\u00f3n ao que chegou a mitocondria na fisiolox\u00eda da c\u00e9lula, coa s\u00faa \u00edntima uni\u00f3n f\u00edsica e funcional co sistema endomembranoso celular.\nOrixe.\nA cient\u00edfica estadounidense Lynn Margulis, xunto con outros, recuperou en 1980 unha antiga hip\u00f3tese, reformul\u00e1ndoa como teor\u00eda endosimbi\u00f3tica. Segundo esta versi\u00f3n actualizada, hai uns 1.500 mill\u00f3ns de anos, unha c\u00e9lula procariota que pod\u00eda obter enerx\u00eda dos nutrientes org\u00e1nicos empregando o os\u00edxeno molecular como oxidante, fusionouse nun momento da evoluci\u00f3n con outra c\u00e9lula procariota ou eucariota primitiva ao ser fagocitada sen ser inmediatamente dixerida, un fen\u00f3meno frecuentemente observado. Desta maneira produciuse unha simbiose permanente entre ambos os tipos de seres: a procariota fagocitada formnec\u00eda enerx\u00eda, especialmente en forma de ATP e a c\u00e9lula hospedadora ofrec\u00eda un medio estable e rico en nutrientes \u00e1 outra. Este mutuo beneficio fixo que a c\u00e9lula invasora chegara a formar parte do organismo maior, acabando por converterse en parte dela: a mitocondria. \nOutro factor que apoia esta teor\u00eda \u00e9 que as bacterias e as mitocondrias te\u00f1en moito en com\u00fan, en caracter\u00edsticas tales como o tama\u00f1o, a estrutura, compo\u00f1entes da s\u00faa membrana e a forma en que producen enerx\u00eda etc.\nEsta hip\u00f3tese ten entre os seus fundamentos a evidencia de que as mitocondrias pos\u00faen o seu propio ADN e est\u00e1 recuberta pola s\u00faa propia membrana. Outra evidencia que sost\u00e9n esta hip\u00f3tese \u00e9 que o c\u00f3digo xen\u00e9tico do ADN mitocondrial non adoita ser o mesmo que o c\u00f3digo xen\u00e9tico do ADN nuclear (ben que as diferenzas son poucas). Ao longo da historia com\u00fan a maior parte dos xenes mitocondriais foron transferidos ao n\u00facleo, de tal xeito que a mitocondria non \u00e9 xa viable f\u00f3ra da c\u00e9lula h\u00f3speds e esta non acostuma selo sen mitocondrias.\nEnfermidades mitocondriais.\nO ADN mitocondrial humano cont\u00e9n informaci\u00f3n xen\u00e9tica para 13 prote\u00ednas mitocondriais e alg\u00fans ARN; non obstante, a maior\u00eda das prote\u00ednas das mitocondrias proceden de xenes localizados no ADN do n\u00facleo celular e son sintetizadas por ribosomas libres do citosol e logo importadas polo org\u00e1nulo. Describ\u00edronse m\u00e1is de 150 doenzas mitocondriais, como a enfermidade de Luft ou a neuropat\u00eda \u00f3ptica hereditaria de Leber. Tanto as mutaci\u00f3ns do ADN mitocondrial, como do ADN nuclear dan lugar a enfermidades xen\u00e9ticas mitocondriais, que orixinan un mal funcionamento de procesos que se desenvolven nas mitocondrias, como alteraci\u00f3ns de encimas, ARN, compo\u00f1entes da cadea de transporte de electr\u00f3ns e sistemas de transporte da membrana interna; moitas delas afectan ao m\u00fasculo esquel\u00e9tico e ao sistema nervioso central.\nO ADN mitocondrial pode danarse cos radicais libres formados na mitocondria; as\u00ed, enfermidades dexenerativas relacionadas co envellecemento, como a enfermidade de Parkinson, a enfermidade de Alzheimer e as cardiopat\u00edas poden ter relaci\u00f3ns con defectos mitocondriais."}
{"id": "49047", "revid": "27155", "url": "https://gl.wikipedia.org/wiki?curid=49047", "title": "Cloroplasto", "text": "Os cloroplastos (do grego, \"chloros\" \"verde\", e \"plastes\", \"forma\" ou \"entidade\") son org\u00e1nulos citoplasm\u00e1ticos da c\u00e9lula encargados de realizar a fotos\u00edntese en organismos eucariontes. At\u00f3panse nas follas das plantas e mais en organismos protistas fotosint\u00e9ticos. Os cloroplastos capturan a enerx\u00eda lum\u00ednica para conservaren enerx\u00eda libre en forma de ATP e reduciren o NADP+ a NADPH a trav\u00e9s dun conxunto de procesos complexos chamado fotos\u00edntese.\nEst\u00e1n formados por un sistema de membranas interno onde se atopan localizados os sitios nos que de leva a cabo cada unha das partes do proceso fotosint\u00e9tico. Nos organismos procariontes fotosint\u00e9ticos, o proceso l\u00e9vase a cabo asociado a certas prolongaci\u00f3ns cara ao interior da c\u00e9lula da membrana plasm\u00e1tica. O seu tama\u00f1o \u00e9 relativamente grande, 5-10 micr\u00f3metros por 0,02-0,1\u00a0mm.\nA s\u00faa orixe, consonte a Teor\u00eda endosimbionte, ent\u00e9ndese que foi unha cianobacteria primitiva fagocitada por unha c\u00e9lula, o cal explica o seu xeito de reproduci\u00f3n independente das mitoses da c\u00e9lula, que pos\u00faa ADN circular covalentemente fechado propio, dobre membrana, e ribosomas 70S, propios de bacterias.\nMorfolox\u00eda.\nResulta facilmente identific\u00e1bel, grazas \u00e1 s\u00faa cor verde e ao seu gran tama\u00f1o.\nPresenta d\u00faas membranas de bicapa lip\u00eddica, que a fai unha estrutura continua que o delimita completamente, cun pigmento de orixe propia (non prove\u00f1en do ret\u00edculo endoplasm\u00e1tico). \u00c1mbalas d\u00faas membranas est\u00e1n separadas por un espazo intermembranoso chamado \u00e1s veces espazo periplastidial. A membrana externa \u00e9 moi perme\u00e1bel at\u00e9 os 5000D, ademais de ser rica en porina; esta cont\u00e9n a estroma ou matriz onde se atopan uns gr\u00e1nulos de amid\u00f3n e un sistema membranoso interno formando a gra ou moreas de tilacoides, con substancias como a clorofila, os carotenoides, como carotenos e xantofilas (os pigmentos fotosint\u00e9ticos) ou distintos l\u00edpidos e prote\u00ednas. O devandito sistema membranoso est\u00e1 incomunicado co exterior, a luz dos tilacoides co\u00f1\u00e9cese como lume. A membrana interna do cloroplasto (menos perme\u00e1bel) delimita unha cavidade interna, chamada estroma, que \u00e9 onde se levan a cabo reacci\u00f3ns de fixaci\u00f3n de CO2, cont\u00e9n ADN circular, ribosomas (de tipo 70S, como os bacterianos), gr\u00e1nulos de amid\u00f3n, l\u00edpidos e outras substancias, como prote\u00ednas espec\u00edficas para o transporte.\nFunci\u00f3ns.\nTr\u00e1tase do org\u00e1nulo onde se leva a cabo a fotos\u00edntese. Existen d\u00faas fases:\nMaduraci\u00f3n.\nOs cloroplastos prove\u00f1en dos proplastidios (org\u00e1nulos de membrana dobre con di\u00e1metro de entre 2 e 4 micr\u00f3metros). Se lles chega luz, formaranse os tilacoides mediante invaxinaci\u00f3ns, e inevitabelmente converteranse en cloroplastos. Pola contra, se son mantidos na escuridade, as invaxinaci\u00f3ns entrecruzaranse, e formarase un etioplasto, que non \u00e9 fotosint\u00e9tico. Este \u00faltimo, de recibir luz, en media hora organizar\u00e1 as s\u00faas ves\u00edculas para converterse en cloroplasto.\nX\u00e9nese dos cloroplastos.\nAo posu\u00edren o seu propio ADN levan a cabo a divisi\u00f3n independentemente da c\u00e9lula. Un cloroplasto procede dun proplasto orixinado \u00e1 s\u00faa vez pola divisi\u00f3n doutro plasto. Despois da captaci\u00f3n de luz transf\u00f3rmase en cloroplasto maduro, diferenci\u00e1ndose dos demais tipos de plastos, coma os cromoplastos, para almacenamento de pigmentos, e os amiloplastos, para o almacenamento de amid\u00f3n.\nOrixe evolutiva.\nOs cloroplastos son un dos varios org\u00e1nulos que se considera que se orixinaron a partir de cianobacterias por medio dun proceso de endosimbiose con outras c\u00e9lulas. O primeiro en suxerilo foi Mereschkowsky en 1905 despois de co\u00f1ecer os traballos de Schimper de 1883, nos que se sinalaba o parecido entre cianobacterias e cloroplastos. P\u00e9nsase que todos os cloroplastos derivan directa ou indirectamente dun \u00fanico evento endosimbi\u00f3tico (nos Archaeplastida), ag\u00e1s no caso de \"Paulinella chromatophora\", especie que adquiriu m\u00e1is recentemente un endosimbionte fotosint\u00e9tico cianobacteriano, que non est\u00e1 moi relacionado cos cloroplastos dos outros eucariotas. \nNas plantas os cloroplastos est\u00e1n rodeados por d\u00faas membranas, as cales se pensa que se corresponden coas membranas externa e interna da primitiva cianobacteria endosimbionte. O xenoma dos cloroplastos est\u00e1 considerablemente reducido comparado co das cianobacterias de vida libre, pero o xenoma que conservan mostra claras similitudes co xenoma cianobacteriano. Os cloroplastos poden conter 60-100 xenes cando as cianobacterias a mi\u00fado conte\u00f1en m\u00e1is de 1500 xenes. Moitos dos xenes perdidos est\u00e1n hoxe codificados no xenoma nuclear da c\u00e9lula h\u00f3spede. Debeu de haber unha transferencia de informaci\u00f3n do xenoma do cloroplasto ao nuclear, que na planta do tabaco foi estimada nun xene por cada 16 000 grans de pole.\nNalgunhas algas (como as Heterokonta e outros protistas como os Euglenozoa e Cercozoa), os cloroplastos parece que evolucionaron por medio de endosimbiose secundaria, na cal unha c\u00e9lula eucariota engloba unha segunda c\u00e9lula eucariota que conti\u00f1a xa cloroplastos, form\u00e1ndose as\u00ed cloroplastos con tres ou catro membranas. Nalg\u00fans casos eses endosimbiontes secundarios poden ser incorporados unha vez m\u00e1is a outros eucariotas, o que \u00e9 unha endosimbiose terciaria. Na alga \"Chlorella\", s\u00f3 hai un cloroplasto, que ten forma de camp\u00e1.\nNalg\u00fans grupos de protistas mixotr\u00f3ficos (que poden vivir fotosinteticamente ou quimiosinteticamente), como os dinoflaxelados, os cloroplastos son separados da diatomea ou outra alga capturada e usados temporalmente. Estes cloroplastos, chamados cleptoplastos s\u00f3 te\u00f1en unha vida funcional de poucos d\u00edas e despois son substitu\u00eddos por outros novos."}
{"id": "49049", "revid": "1410", "url": "https://gl.wikipedia.org/wiki?curid=49049", "title": "Linguas da Uni\u00f3n Europea", "text": "As linguas oficiais da Uni\u00f3n Europea son aquelas linguas faladas nos Estados membros da Uni\u00f3n Europea. Incl\u00faense as 24 linguas oficiais de dito organismo xunto con algunhas que, xeralmente, son cooficiais nalgunhas rexi\u00f3ns dos Estados membros.\nA pol\u00edtica da UE tenta incentivar \u00f3s cidad\u00e1ns europeos para que sexan multiling\u00fces, en especial a ser flu\u00edntes en, polo menos, d\u00faas linguas estranxeiras, non soamente para facilitar a comunicaci\u00f3n, sen\u00f3n, para desenvolver a tolerancia e respecto para coa diversidade cultural. Neste senso hai varios programas postos en marcha. O contido dos sistemas educativos, entre tanto, permanece baixo o criterio de cada estado. Pode obterse m\u00e1is informaci\u00f3n en Pol\u00edtica Ling\u00fc\u00edstica.\nAs decisi\u00f3ns tomadas polas instituci\u00f3ns son traducidas en t\u00f3dalas linguas oficiais. Os cidad\u00e1ns poden contactar en calquera delas e solicitar resposta na lingua que elixa. Nas reuni\u00f3ns da c\u00fapula, \u00e9 necesaria a traduci\u00f3n conforme a necesidade. Para as sesi\u00f3ns do Parlamento Europeo e do Consello da Uni\u00f3n Europea a traduci\u00f3n e simult\u00e1nea.\nLinguas oficiais.\nAs linguas oficiais da Uni\u00f3n Europea aparecen reflectidas no Regulamento 1 de 1958 do Consello da CEE. Coas correspondentes modificaci\u00f3ns posteriores , as linguas oficias son:\nA proporci\u00f3n da poboaci\u00f3n da UE que fala as principais linguas oficiais, como linguas materna e non materna, \u00e9:\nAlgunhas das linguas son oficiais en diversos estados membros. En total son 28 estados membros e 23 linguas oficiais.\nLinguas de traballo.\nO r\u00e9xime ling\u00fc\u00edstico prev\u00e9n, no artigo 6 , que cada instituci\u00f3n da Uni\u00f3n regular\u00e1 a modalidade de emprego nos seus regulamentos internos. Por raz\u00f3ns pr\u00e1cticas a meirande parte das instituci\u00f3ns empregan nas s\u00faas sesi\u00f3ns internas de traballo tres linguas principais:\nTras estas linguas lle seguen de lonxe o italiano, o polaco e o castel\u00e1n.\nO co\u00f1ecemento das tres linguas principais, como segunda lingua, \u00e9 o seguinte:\nNas linguas que aparece (n/d) significa que a lingua seleccionada non est\u00e1 entre as tres m\u00e1is faladas.\nLinguas de emprego na administraci\u00f3n.\nO Consello da Uni\u00f3n Europea, celebrado no Luxemburgo o 13 de xu\u00f1o do 2005, adoptou un acordo que lle d\u00e1 \u00e1s linguas cooficiais nos estados membros certo reco\u00f1ecemento nas instituci\u00f3ns da Uni\u00f3n(). O emprego das linguas queda regulado por un acordo administrativo entre o estado membro e as instituci\u00f3ns europeas.\nEste acordo permite o emprego das linguas a\u00ednda que as limita \u00e1s:\nO 16 de novembro do 2005, o presidente do Comit\u00e9 das Rexi\u00f3ns, Peter Straub, asinou un acordo no que por primeira vez permite o emprego do galego, do vasco, e do catal\u00e1n nunha instituci\u00f3n da Uni\u00f3n.().\nLinguas rexionais e minoritarias.\nAs linguas rexionais e minoritarias aparecen definidas na \"Carta europea das linguas rexionais e minoritarias\", tratado internacional asinado pola maior\u00eda dos estados da UE, como as linguas propias tradicionalmente empregadas pola poboaci\u00f3n dun territorio cuxo n\u00famero de falantes \u00e9 menor que a lingua hexem\u00f3nica do estado.().\nNesta definici\u00f3n incl\u00faense :\nO galego na Uni\u00f3n Europea.\nO galego \u00e9 dende finais de 2005 lingua presente nas instituci\u00f3ns europeas. O seu uso xa \u00e9 oficialmente un feito no Comit\u00e9 de Rexi\u00f3ns. O Parlamento Europeo aprobou a utilizaci\u00f3n das linguas cooficiais de Espa\u00f1a, entre elas o galego, nas comunicaci\u00f3ns dos cidad\u00e1ns co Parlamento Europeo. Os acordos tam\u00e9n permiten o uso do galego no Consello de ministros da Uni\u00f3n Europea e na Comisi\u00f3n Europea.\nOs cidad\u00e1ns e cidad\u00e1s que desexen dirixirse en galego ao Defensor do Pobo europeo tam\u00e9n o poden facer, en virtude da entrada en vigor dun convenio entre Espa\u00f1a e este organismo comunitario. A introduci\u00f3n do galego na Uni\u00f3n Europea \u00e9 un reco\u00f1ecemento ao pluriling\u00fcismo natural dos pa\u00edses que a integran. O certo \u00e9 que algunhas das linguas cooficiais dos estados ou linguas minoritarias contan cun n\u00famero de falantes maior ca outras oficiais, e mesmo cun status semellante dentro dos seus territorios. A Constituci\u00f3n espa\u00f1ola de 1978 reco\u00f1ece a cooficialidade das linguas do Estado.\nOs cidad\u00e1ns e as cidad\u00e1s de Galicia que se dirixan aos \u00f3rganos europeos que os representan poden usar tam\u00e9n o galego para esas comunicaci\u00f3ns e te\u00f1en dereito a recibir contestaci\u00f3n nesta lingua.\nEurodiputados gallegos como Jos\u00e9 Posada, Camilio Nogueira ou Ana Miranda utilizaron o galego reintegracionista no Parlamento Europeo, sendo traducidos por tradutores de portugu\u00e9s."}
{"id": "49050", "revid": "5863", "url": "https://gl.wikipedia.org/wiki?curid=49050", "title": "Meindert Hobbema", "text": "Meindert Lubbertszoon Hobbema, nado en \u00c1msterdam o 31 de outubro de 1638 e finado o 7 de decembro 1709, foi un pintor holand\u00e9s de paisaxes.\nTraxectoria.\nMeindert Hobbema casou a idade de 30 anos, o 2 de novembro de 1668 na Oude Kerk (\"Igrexa vella\") de Amsterdam cunha coci\u00f1eira, Eeltje Vinck de Gorcum. Foron padri\u00f1os, o irm\u00e1n da noiva, Cornelius Vinck e o pintor Jacob van Ruisdael, de quen era disc\u00edpulo Hobbema. O matrimonio tivo catro fillos entre 1668 e 1673. Por influencias da s\u00faa muller foi nomeado inspector de vi\u00f1os da cidade de Amsterdam (1669), cargo no que se mantivo durante corenta anos. Durante ese tempo a pintura non foi para el xa outra cousa que un segundo oficio. A parella viviu en Rozengracht, non lonxe da morada de Rembrandt. En 1704 faleceu a s\u00faa dona, e cinco anos despois, o 14 de decembro de 1709, morreu o pintor, que est\u00e1 inhumado na Armenfriedhof der Westerkerk (Cemiterio de pobres da Westerkwrk) en Amsterdam.\nPara alg\u00fans \u00e9 o m\u00e1is grande dos pintores paisaxistas holandeses xunto con Jacob van Ruisdael. Hobbema \u00e9 famoso polo seu impactante cadro \"O cami\u00f1o de Middelharnis\" (\"Het Laantje van Middelharnis\"), 1689, na actualidade exposto na National Gallery de Londres."}
{"id": "49052", "revid": "1308", "url": "https://gl.wikipedia.org/wiki?curid=49052", "title": "Linguas oficiais da Uni\u00f3n Europea", "text": ""}
{"id": "49054", "revid": "25871", "url": "https://gl.wikipedia.org/wiki?curid=49054", "title": "Jacob van Ruisdael", "text": "Jacob Isaacszoon van Ruisdael, nado en Haarlem en 1628 ou 1629 e finado en \u00c1msterdan en marzo de 1682 foi un pintor paisaxista neerland\u00e9s.\nTraxectoria.\nNon se sabe a s\u00faa data de nacemento, se ben nun documento legal do 9 de xu\u00f1o de 1661 declara ter trinta e dous anos. Ruisdael provi\u00f1a dunha familia de artistas e artes\u00e1ns. O av\u00f3 era un ebanista de sona, Jacob de Goyer, que viv\u00eda no castelo de Ruisdael e tivo catro fillos, dos que tres mudaron o nome en Van Ruisdael ou Ruysdael (era pr\u00e1ctica abondo corrente na \u00e9poca). Dous fillos de Jacob, Isaak (1599-1677) e Salomon (1600- \"c\". 1670 circa), foron tam\u00e9n pintores, estabelecidos en Haarlem.\nUn documento conservado nos arquivos municipais de Haarlem testemu\u00f1a que Isaak, vi\u00favo, uniuse en novo matrimonio con Mayken Cornelisdochter o 12 de novembro de 1628. Jacob naceu probabelmente desta uni\u00f3n (da primeira dona non se co\u00f1ece nin o nome). Mayken faleceu cando Jacob era a\u00ednda un rapaz. Isaak casou unha terceira vez o 9 de marzo de 1642. Outros documentos relativos ao pai do noso pintor mostran as s\u00faas constantes dificultades econ\u00f3micas, por\u00e9n Jacob contribu\u00edu ao seu mantemento na s\u00faa ancianidade.\nDef\u00e9ndese que Jacob foi iniciado na pintura polo seu t\u00edo Salomon, artista destacado na \u00e9poca, que asinaba \"Ruysdael\" mentres o sobri\u00f1o como \"Ruisdael\". Cara a 1648 Jacob entrou a formar parte da confrar\u00eda de pintores de Haarlem, mais ha d\u00fabidas sobre a data precisa. Parece que nos inicios da s\u00faa carreira Ruisdael viaxou frecuentemente \u00e1 busca de temas para as s\u00faas pinturas, mais sen se afastar en demas\u00eda da s\u00faa cidade. articularmente importante foi a viaxe que fixo en 1650 pouco m\u00e1is al\u00f3 dos conf\u00edns con Alema\u00f1a. Da experiencia, case con certeza en compa\u00f1\u00eda doutro pintor mozo, Nicolaes Berchem (1620-1683), son testemu\u00f1a os numerosos cadros que te\u00f1en por asunto o castelo de Bentheim en Westfalia.\nCara 1655 Jacob deixou Haarlem para mudarse a \u00c1msterdan, onde transcorreu o resto da s\u00faa vida. ous anos despois f\u00edxose bautizar na Igrexa Reformada holandesa. En 1659 aveci\u00f1ouse en \u00c1msterdan. En 1667 contraeu unha grave doenza, o que o levou a facer testamento no mesmo ano, no que se mostraba xeneroso coa s\u00faa media irm\u00e1. En todo caso, a enfermidade non condicionou a s\u00faa actividade, pois non se rexistran baixas tanto na cantidade e calidade das s\u00faa produci\u00f3n.\nArredor de 1670 pasa a residir nunha prestixiosa morada na praza principal de Amsterdam, a praza Dam. Morreu en marzo de 1682 en Amsterdam, mais foi sepultado na s\u00faa nativa Haarlem, onde repousan na impo\u00f1ente igrexa g\u00f3tica de San Bav\u00f3n, tantas veces representada nas s\u00faas pinturas.\nTemas e estilo.\nO asunto favorito de boa parte da s\u00faa obra foron escenas boscosas, semellantes as de Allart van Everdingen e Hobbema. Unhas 140 obras est\u00e1n dedicadas a este tipo de temas. Destacou como pintor de \u00e1rbores, e a s\u00faa resoluci\u00f3n da follaxe, en especial a de carballos, caracteriza a seu gusto pola precisi\u00f3n. Son salientes as s\u00faas vistas de cidades na lonxan\u00eda, como Haarlen ou Katwijk, que indican influencia de Rembrandt.\nS\u00f3 nos \u00faltimos anos da s\u00faa vida prestou atenci\u00f3n Ruisdael a plasmaci\u00f3n de vistas con cidad\u00e1ns. Representou varias veces o Dam, a praza principal de Amsterdam, na que vivira nese tramo da s\u00faa vida. \nDurante un breve per\u00edodo (1646-1655) dedicouse ao gravado, do que apenas nos chegaron exemplares."}
{"id": "49061", "revid": "98629", "url": "https://gl.wikipedia.org/wiki?curid=49061", "title": "Trol (Internet)", "text": "Na terminolox\u00eda de Internet, un trol \u00e9 unha persoa que busca intencionadamente interromper as discusi\u00f3ns en Internet (por exemplo en foros) ou anoxar os seus participantes, para o que adoita empregar mensaxes groseiras, ofensivas ou f\u00f3ra de tema coa intenci\u00f3n de provocar a reacci\u00f3n dos demais. A palabra tam\u00e9n se emprega para describir ditas mensaxes.\nEtimolox\u00eda.\nO emprego contempor\u00e1neo do termo xurdiu nos grupos de noticias de Usenet a finais dos anos 1980. Adoita crerse que \u00e9 un diminutivo da frase \"trolling for suckers\" (aproximadamente, \u2018pescando pail\u00e1ns\u2019), que \u00e1 s\u00faa vez deriva da expresi\u00f3n inglesa \"trolling for fish\", alusiva a unha t\u00e9cnica de pesca na que se vai deixando tras un bote unha sedela con cebo ou chamarices para atraer os peixes.\nO uso da palabra xeneralizouse probablemente debido \u00f3 seu apropiado segundo significado, o dos trols da mitolox\u00eda escandinava e os contos infant\u00eds, retratados a mi\u00fado coma criaturas feas e odiosas inclinadas \u00e1 maldade. A imaxe do trol baixo a ponte no conto \"Os tres cabri\u00f1os rabuxentos\" (tam\u00e9n co\u00f1ecido coma \"O xigante e as tres cabri\u00f1as\") enfatiza a reacci\u00f3n negativa do trol cara \u00f3s estra\u00f1os que se adentran no seu contorno f\u00edsico, particularmente por aqueles que te\u00f1en a intenci\u00f3n de pastar nos seus dominios sen permiso.\nC\u00edrculos viciosos.\nPara moita xente, a caracter\u00edstica distintiva do comportamento dun trol \u00e9 a percepci\u00f3n do intento por trastornar a comunidade dalg\u00fan xeito: escribir mensaxes incendiarias, sarc\u00e1sticas, disruptivas ou humor\u00edsticas destinadas a arrastrar os demais usuarios a unha confrontaci\u00f3n infrutuosa. Canto maior sexa a reacci\u00f3n da comunidade, m\u00e1is probable ser\u00e1 que o usuario volva a comportarse coma un trol, pois ir\u00e1 crendo que certas acci\u00f3ns logran o seu obxectivo de provocar o caos. Isto fixo que xurda o protocolo a mi\u00fado repetido na cultura de Internet: \u00abNon alimente o troll\u00bb (\"Don't feed the troll\").\nA mi\u00fado ocorre que algu\u00e9n escribe unha mensaxe sincera sobre o que ser\u00e1 emocionalmente sensible. Os troles habilidosos saben que unha forma sinxela de enfadalo \u00e9 afirmar deshonestamente que dita persoa \u00e9 un trol. Noutras ocasi\u00f3ns, unha persoa pode non entender ou encaixar inmediatamente nas normas sociais dun foro onde a maior\u00eda dos participantes si o fan. Como resultado, actuar lixeiramente f\u00f3ra das normas (a mi\u00fado non intencionadamente e por raz\u00f3ns lex\u00edtimas) fai que dita persoa sexa cualificada de trol. \u00c1s veces pode ser dif\u00edcil distinguir entre un usuario que simplemente ten valores, puntos de vista ou ideas diferentes e un que se comporta intencionadamente coma un trol. Desafortunadamente, moitos usuarios reaccionan agresivamente \u00e1 primeira impresi\u00f3n dun suposto trol, o que \u00e1s veces leva a que usuarios novatos desgustados ou minor\u00edas pol\u00edticas sexan considerados troles.\nCultura trol.\nA longa historia dos troles e o forte apoio cara \u00f3 discurso an\u00f3nimo e pseud\u00f3nimo en Internet suxiren que a historia do \u00abtroll an\u00f3nimo\u00bb est\u00e1 s\u00f3 nos seus comezos. Se pode considerarse coma unha \u00abcultura\u00bb, formada por xente que non se co\u00f1ece entre si, ag\u00e1s mediante a experiencia com\u00fan de ser rexeitados en foros de Internet, \u00e9 cuestionable, pero alg\u00fans afirman que \u00e9 posible e que xa est\u00e1 ocorrendo.\nHai fortes evidencias disto na existencia de foros que afirman existir especificamente para dar apoio \u00f3s troles, para intercambiar trucos e identificar brancos que outros troles poden estar provocando ou discutindo frutiferamente.\nA cultura trol obs\u00e9rvase mellor nos troles que non co\u00f1ecen aos outros cos que traballan. Debido a que os m\u00e9todos com\u00fans de crear mensaxes incendiarias son moi co\u00f1ecidos e obxecto de bromas en moitos sitios de Internet, \u00e9 \u00e1s veces posible para un trol identificar outro trol en acci\u00f3n. Un trol actuando sobre outro trol crea a mi\u00fado tal cantidade de aparente drama entre eles que se toma en serio por observadores que non sexan troles (especialmente se toman partido por alg\u00fan bando). O resultado final \u00e9 que os dous troles poden colaborar para lograr que a discusi\u00f3n do foro xire en torno a eles ou que unha conversaci\u00f3n saia de tema m\u00e1is eficazmente que se o fixesen sen axuda.\nOs troles como falsificadores de identidade.\nInicios.\nAntes de que Deja News comezara a arquivar Usenet, os informes sobre os troles eran imprecisos, con poucas probas que estudar. Con todo, a partir de ent\u00f3n os enormes arquivos estiveron dispo\u00f1ibles para os investigadores. Pode que o primeiro caso (a\u00ednda que pouco documentado) sexa a saga de 1982-83 de Alex e Joan nos foros de CompuServe. Van Gelder, un periodista da revista \"Ms.\", documentou en 1996 o incidente nun artigo en dita publicaci\u00f3n. Alex (na vida real un psiquiatra cincuent\u00f3n moi t\u00edmido de Nova York) fac\u00edase pasar por unha rimbombante e antirrelixiosa muller muda chamada Joan, atada a unha cadeira de rodas tras un accidente de coche, \u00abpara poder relacionarse mellor coas s\u00faas pacientes femininas\u00bb. Esta farsa prolongouse durante dous anos, e Joan chegou a converterse nun personaxe enormemente detallado cunha colecci\u00f3n de relaci\u00f3ns emocionais. Todo comezou a virse abaixo cando Joan persuadiu a unha das s\u00faas amigas en li\u00f1a para que tivese unha aventura con Alex.\nOs troles nos anos 1990.\nUnha das primeiras referencias a un trol no arquivo de Usenet de Google foi feita polo usuario \"Mark Miller\" sobre outro usuario chamado \"Tad\" (8 de febreiro de 1990) . Con todo, non est\u00e1 claro se o termo \u00abtroll\u00bb se usou no seu sentido actual, ou se foi simplemente unha elecci\u00f3n casual dun ep\u00edteto:\nA m\u00e1is probable orixe do termo pode atoparse na expresi\u00f3n \"trolling for newbies\" (que significa aproximadamente \u2018pescando novos\u2019), que a comezos dos anos 1990 f\u00edxose popular no grupo de Usenet \"alt.folklore.urban\". O seu uso era algo diferente \u00e1 actual noci\u00f3n de trol, sendo unha broma privada relativamente suave sobre os usuarios novos consistente en facer preguntas ou mencionar temas de conversaci\u00f3n tan trillados que s\u00f3 un deles responder\u00eda seriamente. Outros estenderon o termo para inclu\u00edr a pr\u00e1ctica de representar o papel dun usuario seriamente desinformado ou inxenuo, mesmo en grupos onde non se era un participante habitual, pero estas tentativas foron a mi\u00fado m\u00e1is broma que provocaci\u00f3n. En tales contextos, o substantivo \u00abtroll\u00bb adoitaba referirse \u00f3 acto m\u00e1is que \u00f3 autor.\nAlg\u00fans usuarios veteranos de Usenet continuaron insistindo nestas primeiras definici\u00f3ns mesmo despois de que o termo fose aplicado m\u00e1is xeralmente \u00e1s acci\u00f3ns incendiarias previamente caracterizadas como \"flamebait\".\nIdentidade.\nNa literatura seria a pr\u00e1ctica foi documentada por primeira vez por Judith Donath (1999), quen usou varios exemplos anecd\u00f3ticos de diversos grupos de noticias de Usenet na s\u00faa discusi\u00f3n. O ensaio de Donath trazaba a ambig\u00fcidade da identidade nunha \u00abcomunidade virtual\u00bb incorp\u00f3rea :\nDonath proporciona unha concisa visi\u00f3n xeral dos xogos de falsificaci\u00f3n de personalidade que xorden da confusi\u00f3n entre a comunidade f\u00edsica e a epist\u00e9mica:\nUso.\nO termo \u00abtroll\u00bb \u00e9 altamente subxectivo. Certos lectores poden clasificar unha mensaxe como trol mentres outros ver\u00e1n a mesma mensaxe coma unha contribuci\u00f3n lex\u00edtima \u00e1 discusi\u00f3n, a\u00ednda que sexa controvertida. O termo \u00fasase frecuentemente para desacreditar unha posici\u00f3n contraria \u00f3 seu propo\u00f1ente mediante o argumento \"ad hominem\". Igualmente, dicir que algu\u00e9n \u00e9 un trol significa facer suposici\u00f3ns sobre os seus motivos, que poden ser incorrectas. Deixando \u00e1 parte os motivos do autor, as mensaxes controvertidas te\u00f1en moitas posibilidades de atraer unha resposta correctiva, protectora ou violenta daqueles que non distinguen entre as comunidades f\u00edsicas reais (onde a xente est\u00e1 realmente exposta a alg\u00fan risco compartido de dano corporal polas s\u00faas acci\u00f3ns) e as comunidades epist\u00e9micas (baseadas nun mero intercambio de palabras e ideas). Normas de tratamento, ou etiqueta, que se orixinaron en tales comunidades f\u00edsicas son con frecuencia aplicadas inxenuamente \u00f3 discurso en li\u00f1a polos acabados de chegar que non est\u00e1n acostumados \u00e1 gama de puntos de vista expresados en li\u00f1a, a mi\u00fado anonimamente. Deste xeito, tanto os usuarios coma as s\u00faas mensaxes son comunmente e \u00e1s veces inexactamente cualificados de troles cando ofenden o grupo: ironicamente, a xente pode estar m\u00e1is inclinada a empregar ep\u00edtetos coma \u00abtroll\u00bb nas discusi\u00f3ns p\u00fablicas en li\u00f1a do que o estar\u00edan en persoa, xa que os foros en li\u00f1a poden parecer m\u00e1is impersoais. A mi\u00fado empr\u00e9gase a expresi\u00f3n \u00abProhibido dar de comer \u00f3 troll\u00bb. En IMDb com\u00e9ntase que o trol com\u00fan non entende as palabras \u00abopini\u00f3n\u00bb nin \u00ababandonar\u00bb, o que significa que cre que ten opini\u00f3ns superiores e que non abandonar\u00e1 ata que obte\u00f1a a satisfacci\u00f3n que busca.\nCando se aplica apropiadamente o comportamento en li\u00f1a intencionadamente disruptivo, a palabra \u00abtroll\u00bb converte economicamente un c\u00f3digo abstracto de conduta en li\u00f1a nunha imaxe concreta. Os participantes experimentados en foros en li\u00f1a saben que a forma m\u00e1is efectiva de disuadir un trol normalmente \u00e9 ignoralo, xa que as respostas animan os aut\u00e9nticos troles a continuar escribindo mensaxes disruptivas en ditos foros: de a\u00ed o frecuente aviso de \u00abProhibido dar de comer \u00f3 troll\u00bb. Enviar este sinal publicamente, en resposta \u00f3 comportamento dun trol para desanimar m\u00e1is respostas, pode disuadir \u00f3 trol. Con todo, tam\u00e9n pode ter o efecto contrario, pasando a ser el mesmo comida para o trol. Polo tanto, cando un participante nun foro ve unha resposta aparentemente inocente a un trol como potencial comida para este, pode ser m\u00e1is prudente enviar o aviso de \u00abProhibido dar de comer \u00f3 troll\u00bb nunha mensaxe privada (por exemplo, por correo electr\u00f3nico).\nOs troles en diferentes medios de Internet.\nOs troles act\u00faan de formas distintas en diferentes medios. Empezaron en grupos de noticias, e a medida que Internet evolucionou, as\u00ed o fixeron os troles.\nExemplos.\nTroles dun s\u00f3 golpe.\nAs mensaxes dun trol dun s\u00f3 golpe intentan ser disruptivos e tenden a ser moi obvias para asegurar que reciben respostas anoxadas.\nTroles que buscan atenci\u00f3n.\nEste tipo de troles buscan incitar tantas respostas como sexa posible e absorber unha cantidade desproporcionada do total de atenci\u00f3n colectiva.\nOutros exemplos.\nAlg\u00fans troles poden denunciar unha determinada relixi\u00f3n nun grupo de noticias relixioso, a\u00ednda que historicamente se chamou a isto \"flamebait\" (v\u00e9xase m\u00e1is arriba). Como aqueles que se enguedellan nunha \u00abguerra de chamas\u00bb (\"flamewar\"), os supostos ou autoproclamados troles de Internet \u00e1s veces recorren \u00f3 dobre sentido ou \u00f3 despiste na procura do seu obxectivo. \u00c9 posible distinguir entre as mensaxes incendiarias e os comentarios dun trol: as primeiras te\u00f1en a intenci\u00f3n de ser antisociais e ofensivas mentres os segundos buscan provocar unha reacci\u00f3n, a\u00ednda que tam\u00e9n poden ser considerados como antisociais, a pesar da intenci\u00f3n do autor.\nUn caso particular da segunda variedade (mensaxes incendiarias) implica enviar contido obviamente oposto \u00f3s intereses (declarados ou impl\u00edcitos) do grupo ou foro. Por exemplo, enviar receitas de carne de gato nun foro sobre animais de compa\u00f1\u00eda, teor\u00edas evolutivas nun foro creacionista ou mensaxes sobre o aburridos que son os drag\u00f3ns no grupo de Usenet alt.fan.dragons.\nO \u00abtroll monicreque\u00bb entra a mi\u00fado nun foro empregando varias identidades diferentes. A medida que os comentarios provocativos dunha identidade atraen respostas cada vez m\u00e1is cr\u00edticas doutros membros do foro, o trol interv\u00e9n na discusi\u00f3n empregando unha segunda identidade para apoiar a primeira. Alternativamente, o trol pode empregar esta segunda identidade para criticar a primeira e ga\u00f1ar as\u00ed credibilidade ou estima no foro.\nO env\u00edo cruzado (\"crossposting\") \u00e9 un m\u00e9todo popular dos troles de Usenet: unha mesma mensaxe pode ser discutida simultaneamente en varios grupos de noticias non relacionados e mesmo opostos, o que probablemente remate nunha \u00abguerra de chamas\u00bb (\"flamewar\"). Por exemplo, unha mensaxe-chama (\"flamebait\") contra a comida r\u00e1pida poder\u00eda enviarse simultaneamente a grupos sobre a alimentaci\u00f3n sa, a ecolox\u00eda e os dereitos animais, as\u00ed como tam\u00e9n a un grupo sobre un tema totalmente alleo, como a intelixencia artificial.\nUn exemplo de trol con \u00e9xito \u00e9 o arquico\u00f1ecido f\u00edo de Usenet \"Oh how I envy American students \" (\u2018Ai, como envexo os estudantes estadounidenses\u2019) que obtivo m\u00e1is de 3.500 respostas. Este trol foi escrito por algu\u00e9n fac\u00e9ndose pasar por un estudante europeo, e enviado con acerto a t\u00f3dolos grupos de noticias de institutos e universidades, deixando ent\u00f3n que os estudantes americanos fixesen todo o traballo de difusi\u00f3n. O f\u00edo estivo activo preto dun ano (xerando de media unha resposta cada 160 minutos) e o seu mellor golpe foi cando unha inocente estudante estadounidense non s\u00f3 perdeu a s\u00faa conta de Internet sen\u00f3n tam\u00e9n que foi expulsada do instituto por abusar dos ordenadores, pois dalgunha forma logrou cargar coa culpa de comezar o trol.\nMotivaci\u00f3n.\nOs \u00abtrolls\u00bb autoproclamados poden designarse a si mesmos como avogados do dia\u00f1o, tab\u00e1ns sociais ou \u00abalborotadores culturais\u00bb, desafiando o discurso dominante e as asunci\u00f3ns dos foros de discusi\u00f3n nun intento de romper o statu quo de pensamento grupal: o sistema de crenzas que prevalece na s\u00faa ausencia.\nAlg\u00fans cr\u00edticos afirman que os aut\u00e9nticos \u00abavogados do dia\u00f1o\u00bb xeralmente se identifican a si mesmos como tales polo ben da etiqueta e a cortes\u00eda, mentres que os troles poden rexeitar ambas. A maior\u00eda da discusi\u00f3n sobre que motiva os troles procede doutros usuarios de Internet que afirman ter estudado o seu comportamento. Hai pouca literatura de investigaci\u00f3n que describa o termo ou o fen\u00f3meno. Os comentarios de usuarios acusados de ser troles poder\u00edan ser pouco fiables, xa que de feito poder\u00edan estar tentando estimular a controversia m\u00e1is que avanzar no entendemento do fen\u00f3meno. Da mesma forma, os acusadores est\u00e1n con frecuencia motivados por un desexo de defender un determinado proxecto e as referencias a que un usuario de Internet sexa un trol poder\u00edan non ter base nas metas reais de dita persoa. Como resultado, identificar as metas dos troles resulta case sempre especulativo. A\u00ednda as\u00ed, varias metas b\u00e1sicas f\u00f3ronlles atribu\u00eddas \u00f3s troles, segundo o tipo de disrupci\u00f3n que se pensa que est\u00e1n provocando.\nPara complicar m\u00e1is o asunto, moitos acusadores equiv\u00f3canse \u00f3 cuestionar primeiro se o suposto material trol \u00e9 realmente disruptivo (un compo\u00f1ente obrigatorio de dito comportamento) antes de declaralo como tal. As\u00ed, moitos troles nacen da propia inferencia demasiado r\u00e1pida da outra parte, sexa esta exacta ou non.\nAs motivaci\u00f3ns propostas son:\n\u00c9 dif\u00edcil estimar as motivaci\u00f3ns dos troles, dado que a maior\u00eda das xustificaci\u00f3ns ofrecidas polos presuntos troles non son m\u00e1is que artima\u00f1as tramadas para continuar coa travesura que imaxinan que emprenderon. Isto resulta desafortunado porque, como o anterior sup\u00f3n, hai raz\u00f3ns lex\u00edtimas para emprender o tipo de acci\u00f3ns propias dos troles. As\u00ed e todo, a etiqueta \u00e9 o suficientemente simple e sinxela como para que a maior\u00eda da xente prevexa os prop\u00f3sitos manifestados polos troles autodeclarados sen chegar a recorrer a estes m\u00e9todos. Dado que hai un amplo espectro de posibles motivaci\u00f3ns para os troles, resultando algunhas delas ben\u00e9volas e outras claramente mal\u00e9volas, cualificar usuarios de troles no sentido negativo resulta con frecuencia imprudente.\nAlg\u00fans usuarios de foros de Internet est\u00e1n considerados coma \u00abcazadores\u00bb ou \u00abprovocadores\u00bb de troles. Entran voluntariamente en conflito cando os troles xorden. Con frecuencia os cazadores de troles son tan disruptivos coma estes. Unha \u00fanica mensaxe de trol pode ser ignorada, pero se dez cazadores de troles \u00absaltan\u00bb segu\u00edndoo, dirixir\u00e1n o f\u00edo f\u00f3ra de tema.\nSobre os conflitos relacionados cos troles, hai seis grupos nos que poder\u00eda clasificarse os usuarios:\nSoluci\u00f3ns e alternativas.\nEn xeral, a sabedor\u00eda popular acons\u00e9llalles \u00f3s usuarios evitar alimentar os troles, e ignorar as tentaci\u00f3ns de responder. Contestar a un trol leva a discusi\u00f3n inevitablemente f\u00f3ra do tema, para consternaci\u00f3n dos espectadores, e proporci\u00f3nalle \u00f3 trol a ansiada atenci\u00f3n. Cando os cazadores de troles se abalanzan sobre eles, os indiferentes responden con \"YHBT. YHL. HAND.\", \u00e9 dicir, \"You have been trolled. You have lost. Have a nice day.\" (\u2018\"Picaches\". Perdiches. Que te\u00f1as un bo d\u00eda.\u2019). Por\u00e9n, dado que os cazadores de troles (como estes) son con frecuencia buscadores de conflitos por si mesmos, quen perde non \u00e9 o bando do cazador, sen\u00f3n m\u00e1is ben o resto de usuarios de foro que ter\u00edan preferido que o conflito nin sequera tivese comezado.\nA literatura sobre resoluci\u00f3n de conflitos suxire que etiquetar de troles os participantes en discusi\u00f3ns en Internet pode perpetuar os comportamentos indesexables. Unha persoa rexeitada por un grupo social, tanto en li\u00f1a como na vida real, pode adoptar un papel antagonista cara a el, e buscar molestar ou enfadar a\u00ednda m\u00e1is \u00f3s seus membros. A etiqueta \u00abtroll\u00bb, con frecuencia un signo de rexeitamento social, poder\u00eda por tanto perpetuar a s\u00faa existencia.\nMellores resultados acostuman obterse cando os usuarios adoptan o papel de moderador e despregan comportamentos m\u00e1is construtivos evitando xu\u00edzos e confrontaci\u00f3ns. Os troles son excitados polos cazadores e frustrados polos indiferentes, e ningunha destas d\u00faas emoci\u00f3ns producen resultados positivos para o foro. Enfrontarse \u00f3s troles remata en \u00abguerras de chamas\u00bb (\"flamewars\"). Os troles frustrados pola estratexia dos indiferentes poden abandonar o foro (e seguir comport\u00e1ndose igual noutro sitio, ou converterse en usuarios construtivos) ou facerse cada vez m\u00e1is incendiarios ata que obte\u00f1an unha resposta.\nOs troles novatos poden experimentar o serio \u00abremordemento do troll\u00bb, un sentimento de gran pesar tras perder a s\u00faa conta (xa sexa a do seu provedor de Internet ou a dun sitio web) debido \u00e1s s\u00faas acci\u00f3ns temerarias.\nHai quen arg\u00fae que unha falta de resposta \u00f3s troles pode tam\u00e9n inspirarlles unha conduta m\u00e1is agresiva. Usuarios particularmente fan\u00e1ticos ou irracionais participar\u00e1n nun foro que lles moleste con bastante independencia das respostas que obte\u00f1an. A mi\u00fado os troles tam\u00e9n seguen escribindo mensaxes, ofend\u00e9ndose con argumentos perif\u00e9ricos ou argumentos que estaban peor fundamentados, ata que as s\u00faas posici\u00f3ns se fagan insostibles, momento no que recorrer\u00e1n \u00f3s insultos ou pasar\u00e1n a outra discusi\u00f3n. Segundo esta l\u00f3xica, a confrontaci\u00f3n implacable mediante a argumentaci\u00f3n (cando esta poida atoparse) pode resultar vital.\nUtilidade dos troles.\nUn importante debate en Internet \u00e9 se os troles realizan algunha funci\u00f3n \"\u00fatil\" ou non. Dado que trol \u00e9 un termo tan amplo, se t\u00f3dalas definici\u00f3ns dadas ata agora deben ser aceptadas, a resposta debe ser definitivamente \u00absi e non\u00bb.\nOs usuarios que realizan moitas funci\u00f3ns \u00fatiles pero controvertidas son con frecuencia xulgados como troles e, en tales casos, poden estar en realidade beneficiando o foro no que participan. Por exemplo, a presenza dun ultradereitista descrito como trol pode permitir que un lector conservador se senta m\u00e1is c\u00f3modo expresando os seus puntos de vista, que parecer\u00e1n moi moderados en contraste. Por outra parte, se os cazadores de troles organizan unha \u00abguerra de chamas\u00bb contra o trol ultradereitista, o mir\u00f3n conservador pode sentirse \"menos\" c\u00f3modo expresando as s\u00faas opini\u00f3ns, en detrimento do foro. A pesar de que os troles afirman loitar contra o pensamento grupal, poden en realidade fomentalo \u00f3 cimentar opini\u00f3ns contra eles.\nOs troles poden ser tam\u00e9n, nalgunhas circunstancias, unha fonte de humor xenu\u00edno, o que depende integramente de se o trol \u00e9 bo ou malo. Adoita ser bastante f\u00e1cil sinalar a diferenza entre tales acci\u00f3ns: un trol malo recorre s\u00f3 a d\u00e9biles argumentos manidos, mentres un bo crear\u00e1 un perspicaz conxunto de argumentos que arrastre a xente en astutos xiros proporcionando un f\u00edo de humor non sequitur.\nOs troles poden tam\u00e9n proporcionar un valioso servizo \u00f3 facer que a xente se cuestione a validez do que se le tanto en Internet coma noutras fontes. Os troles mostran que expresar calquera opini\u00f3n \u00e9 tan sinxelo como expresar unha opini\u00f3n informada e razoada, obtendo a mesma visibilidade. Tam\u00e9n se arg\u00fc\u00edu que os comentaristas radiof\u00f3nicos e columnistas xornal\u00edsticos \u00e1s veces sondan a opini\u00f3n p\u00fablica comport\u00e1ndose coma troles. John C. Dvorak e Slashdot son citados a mi\u00fado como exemplos.\nIncluso a\u00ednda que \u00e1s veces se sinalan coma troles contidos \u00fatiles e usuarios produtivos, o consenso xeral \u00e9 que a actividade t\u00edpica dos troles beneficia s\u00f3 a estes e \u00f3s cazadores, e que non deben permitirse en ning\u00fan foro. A maior\u00eda dos foros rexeita a afirmaci\u00f3n de que os troles puros e intencionados persigan alg\u00fan fin \u00fatil. S\u00e1bese dalg\u00fans troles que intentaron provocar o borrado de discusi\u00f3ns completas, o que serviu de reforzo negativo para os usuarios inexpertos e axudou a reducir a cantidade de spam en grandes foros de discusi\u00f3n. En moitos casos, os troles poden levar o administrador ou os moderadores dun foro a engadir a este mecanismos que preve\u00f1an as s\u00faas acci\u00f3ns. A\u00ednda que isto pode ser considerado coma unha mellora do foro, non \u00e9 menos certo que tales ferramentas non se necesitar\u00edan de non haber troles.\nProblemas de comportamento.\nAs definici\u00f3ns precisas de \u00abtroll\u00bb foron dif\u00edciles porque a mi\u00fado dependen de supostos sobre motivaci\u00f3ns internas, que foron dif\u00edciles de probar concluintemente. Alg\u00fans comportamentos tales como insultar non son candidatos para unha clasificaci\u00f3n \u00abtroll\u00bb a menos que a s\u00faa intenci\u00f3n sexa a de provocar unha reacci\u00f3n, xa que insultar ser\u00eda considerado m\u00e1is un comportamento antisocial, caendo quizais mellor baixo a clasificaci\u00f3n de \u00abguerra de chamas\u00bb.\nAlg\u00fans suxeriron que en vez de cualificar a algu\u00e9n de \u00abtroll\u00bb \u00e9 preferible concentrarse nos comportamentos espec\u00edficos que un grupo considere molestos e impo\u00f1er regras de comportamento que os preve\u00f1a consistente e adecuadamente. A idea \u00e9 centrarse nos comportamentos indesexables m\u00e1is que na motivaci\u00f3n destes. Se ditos comportamentos non poden ser identificados, ent\u00f3n quizais o suposto trol deber\u00eda ser tolerado para ser xustos. Alg\u00fans chaman a isto o plan \u00abse non podes identificalo, ent\u00f3n tol\u00e9rao\u00bb.\nPuntos de vista alternativos.\nA\u00ednda que o fen\u00f3meno trol \u00e9 maioritariamente considerado unha presenza negativa e indesexable nun foro, alg\u00fans afirman que a crenza de que \u00e9 inherentemente malo pode carretar moitas consecuencias prexudiciais. O uso da palabra \u00abterrorista\u00bb \u00e9 citado a mi\u00fado coma exemplo de abuso. Por\u00e9n, todo aquilo etiquetado coa palabra \u00abterrorista\u00bb esperta un sentimento de mentalidade \u00abn\u00f3s contra eles\u00bb que resulta \u00fatil tanto para illar o comportamento trol como para reforzar a \u00abnecesidade\u00bb de t\u00e1cticas anti-trol, consolidando polo tanto o apoio dos administradores.\nNa maior\u00eda dos casos isto \u00faltimo \u00e9 unha vantaxe inesperada de tratar con troles. Con todo, xorde a cuesti\u00f3n pertinente: \u00abQue ocorre se isto fose o \u00fanico obxectivo, e o administrador s\u00f3 desexase facer calar certas cr\u00edticas, como unha pobre moderaci\u00f3n, demasiada publicidade ou restrici\u00f3ns sobre os temas de discusi\u00f3n?\u00bb Xogar a \u00abcarta troll\u00bb poder\u00eda ser a arma ideal.\nMoitas (quizais a maior\u00eda) das persoas cualificadas de \u00abtrolls\u00bb son simplemente cualificadas por outra no curso dunha disputa relixiosa, pol\u00edtica ou doutro tipo corrente. Noutras palabras, son cualificadas de \u00abtrolls\u00bb por actuar como disidentes ou herexes. Caracterizar os administradores de sistemas ou moderadores como \u00abo troll que chegou en primeiro lugar\u00bb non \u00e9 de todo inexacto. Moitos debates entre persoas con e sen poderes administrativos ou legais par\u00e9cense a unha simple discusi\u00f3n persoal acalorada. En concreto en Internet, a posesi\u00f3n de poderes tecnol\u00f3xicos (como o poder de bloquear usuarios ou enderezos IP) non \u00e9 necesariamente un signo dalg\u00fan xu\u00edzo pol\u00edtico ou moral superior. De forma parecida, un pode ser etiquetado como trol s\u00f3 por discrepar con algu\u00e9n (a mi\u00fado quen comezou a discusi\u00f3n).\nComo con similares etiquetas pexorativas, un grupo de persoas que recibiran a etiqueta poden darlle a volta para crear unha identidade de grupo e o poder de resistir colectivamente. Individuos alleos \u00f3 grupo que empreguen a etiqueta sobre algu\u00e9n pasan a ser brancos dunha resposta colectiva. Con todo, os membros poden usar a etiqueta sen consecuencias, normalmente de broma, ou para convencer."}
{"id": "49062", "revid": "25871", "url": "https://gl.wikipedia.org/wiki?curid=49062", "title": "Willem Claeszoon Heda", "text": "Willem Claeszoon Heda, quen asinaba abreviando o seu nome en Claez., nado en 1594 en Haarlem e morto arredor de 1680 na s\u00faa cidade natal, foi un pintor holand\u00e9s especializado en naturezas mortas.\nTraxectoria.\nA s\u00faa pintura mostra a s\u00faa excelencia na plasmaci\u00f3n de reflexos e na calidade na reproduci\u00f3n da superficie dos obxectos. As naturezas mortas de Heda presentan frecuentemente unha composici\u00f3n en forma de tri\u00e1ngulo, no que os obxectso m\u00e1is en alto son colocados nun lado. Heda utiliza unha paleta de cores restrinxida, de xeito que as s\u00faas pinturas semellan, a primeira vista, case mon\u00f3cromas. Curiosamente parece utilizar os mesmos obxectos en cada composici\u00f3n. Nas s\u00faas obras anteriores a 1635 mostra o influxo de Pieter Claesz (1596 ou 1597-1660), as\u00ed como de Floris Van Dyck (1575-1651).\nO Rijksmuseum de \u00c1msterdam, o museo Boijmans Van Beuningen de Rotterdam e o Museum voor Schone Kunsten de Gante pos\u00faen arredor de 70 obras de Heda.\nHeda traballou toda a s\u00faa vida en Haarlem e foi presidente da Sint Lucasgilde (confrar\u00eda de San Lucas), que agrupaba aos pintores, m\u00e1is o final da s\u00faa vida non o co\u00f1ecemos. Heda tivo numerosos disc\u00edpulos, entre eles o seu fillo Gerrit Willemz Heda (activo entre 1642-1702)."}
{"id": "49063", "revid": "54334", "url": "https://gl.wikipedia.org/wiki?curid=49063", "title": "Pieter Saenredam", "text": "Pieter Jansz Saenredam, nado en Assendelft o 9 de xu\u00f1o de 1597 e soterrado en Haarlem o 31 de maio de 1665, foi un pintor neerland\u00e9s, especializado na pintura de igrexas. \"Saenredam\" era o nome naquela altura da actual cidade holandesa de Zaandam.\nTraxectoria.\nPieter Jansz Saenredam era fillo do impresor e debuxante de mapas Jan Saenredam, con quen se iniciou na arte. Desde 1612 ata 1622 foi disc\u00edpulo e axudante do pintor Pieter de Grebber. Logo de 1623 traballou como pintor independente. Despois para o seu amigo, o arquitecto Jacob van Campen, pintou vistas arquitect\u00f3nicas. No seu repertorio figuran vistas interiores e exteriores de igrexas do Norte holand\u00e9s. \"Saenredam\" viviu en \u2019s-Hertogenbosch, Assendelft, Alkmaar, Utrecht, \u00c1msterdam e Rhenen, pero principalmente traballou en Haarlem, onde faleceu en 1665.\nM\u00e9todo de traballo.\nContempor\u00e1neo de Rembrandt, \u00e9 lembrado pola sorprendente modernidade das s\u00faas pinturas de igrexas. Saenredam consegu\u00eda ese aspecto tan moderno coas s\u00faas medici\u00f3ns meticulosas e cos esbozos previos que fac\u00eda dos templos que desexaba pintar. Utilizaba lapis, pluma e xiz, aos que engad\u00eda acuarela que axudaba a obter a textura e colorido nos esbozos, os cales eran moi minuciosos nos detalles arquitect\u00f3nicos. Consegu\u00eda a atmofera especial dos interiores cun intelixente uso da luz e unha distribuci\u00f3n gradual das sombras. De modo deliberado, Saenredam deixaba as igrexas baleiras de xente, para lograr que o foco de atenci\u00f3n do espectador se dirixise sobre os edificios e as s\u00faas formas arquitect\u00f3nicas. S\u00f3 despois do elborado traballo de medici\u00f3ns e precisos debuxos das igrexas, o pintor regresaba ao seu estudo onde creaba as pinturas.\nObras principais.\nCons\u00e9rvanse en total arredor de 50 pinturas de Saenredam. Vela\u00ed as principais:"}
{"id": "49064", "revid": "98629", "url": "https://gl.wikipedia.org/wiki?curid=49064", "title": "T\u00f3tem", "text": "Un t\u00f3tem \u00e9 un obxecto, ser ou animal sobrenatural, que nas mitolox\u00edas dalgunhas culturas se toma coma emblema da tribo ou do individuo; este pode inclu\u00edr unha diversidade de atributos e significados.\nNo totemismo, ent\u00e9ndese tam\u00e9n coma o principio ou orixe dun determinado grupo humano, que se cre descendente dese t\u00f3tem, animal, vexetal ou obxecto inanimado. Neste senso, a\u00ednda que o termo prov\u00e9n da cultura ojibwa, orixinaria de Am\u00e9rica do Norte, o totemismo p\u00f3dese observar ao longo da evoluci\u00f3n das sociedades humanas noutros continentes e eras.\nOs postes T\u00f3tem.\nOs postes T\u00f3tem son esculturas monumentais entalladas en grandes \u00e1rbores, especialmente de especies do Cedro Vermello, que realizan certas culturas de pobos ind\u00edxenas de Am\u00e9rica localizadas na zona noroeste da costa do Pac\u00edfico de Am\u00e9rica do Norte. A palabra \"t\u00f3tem\", tomada en galego do ingl\u00e9s, deriva do Ojibwe \"odoodem\", \"seu totem, seu grupo familiar\" (ra\u00edz \"-oode\").\nSignificado e fins.\nO significado da elaboraci\u00f3n de postes t\u00f3tem son tan variadas como as culturas que os producen. Poden contar lendas familiares, li\u00f1axes de clans ou acontecementos not\u00e1beles. Alg\u00fans postes son erguidos para celebrar crenzas culturais, mentres outros tentan m\u00e1is ser unha presentaci\u00f3n art\u00edstica. alg\u00fans deles forman parte de estruturas funerarias, incorporando caixas-sepulturas para o que se excaba o poste ou tronco, para poder colocar a caixa adecuadamente. Outros postes poden ilustrar historias, conmemorar personaxes hist\u00f3ricas, representar poderes xam\u00e1nicos ou fornecer obxectos de rid\u00edculo p\u00fablico.\nPor\u00e9n os postes t\u00f3tem non foron nunca obxectos de culto. A asociaci\u00f3n deles cun \"culto idol\u00e1trico\" era unha idea de misioneiros cristi\u00e1ns. A mesma suxesti\u00f3n foi feita polos primeiros exploradores europeos, mais exploradores posteriores como Jean-Fran\u00e7ois de La P\u00e9rouse percat\u00e1ronse de que os postes t\u00f3tem non eran xamais tratados reverencialmente; s\u00f3 se usaban as\u00ed para crear alusi\u00f3ns ou ilustrar algunhas narraci\u00f3n, pero de feitos os postes eran deixados apodrecer cando se abandonaba a aldea.\nPostes t\u00f3tem f\u00f3ra de Am\u00e9rica do Norte.\nPostes semellantes aos t\u00f3tem \u00e1chanse noutras partes do mundo. Debido as semellanzas foron descritos e nomeados como se fosen tales. As culturas que mostran exemplos de obxectos de uso similar son a dos maor\u00eds de Nova Zelandia, e a dos ainus do norte do Xap\u00f3n e illas setentrionais."}
{"id": "49067", "revid": "98629", "url": "https://gl.wikipedia.org/wiki?curid=49067", "title": "Auschwitz-Birkenau", "text": "Auschwitz-Birkenau (en alem\u00e1n , en polaco \"Oswiecim-Brezinka\") \u00e9 o nome dun grupo de campos de concentraci\u00f3n localizados no sur de Polonia, s\u00edmbolos do Holocausto perpetrado polo nazismo. A partir de 1940 o goberno alem\u00e1n comandado por Adolf Hitler constru\u00edu varios campos de concentraci\u00f3n e un campo de exterminio nesta \u00e1rea, na Polonia daquela ocupada. Houbo tres campos principais e trinta e nove campos auxiliares, convert\u00e9ndoo no maior campo de concentraci\u00f3n dos nazis.\nOs campos localiz\u00e1banse no territorio dos municipios de Auschwitz e Birkenau, versi\u00f3ns en lingua alem\u00e1 para os nomes polacos de O\u015bwi\u0119cim e Brzezinka, respectivamente. Esta \u00e1rea dista cerca de sesenta quil\u00f3metros da cidade de Cracovia, capital da rexi\u00f3n da Pequena Polonia.\nEn 1979, Auschwitz foi declarado Patrimonio da Humanidade pola UNESCO.\nOs tres campos principais:.\nO n\u00famero total de mortes producidas en Auschwitz-Birkenau est\u00e1 a\u00ednda en debate, mais est\u00edmase que entre un mill\u00f3n e un mill\u00f3n e medio de persoas morreron al\u00ed.\nHistoria.\nA Alema\u00f1a nazi constru\u00edu a partir de 1940 varios campos de concentraci\u00f3n e un campo de exterminio en Auschwitzque, do mesmo xeito que todos os demais campos de concentraci\u00f3n, estaban dirixidos pola Schutzstaffel (SS) comandada por Heinrich Himmler. Os comandantes do campo foron Rudolf H\u00f6\u00df (\u00e1s veces escrito \"Hoess\") at\u00e9 o ver\u00e1n de 1943, ao que lle seguiron Artur Leibehenschel e Richard Baer.\nH\u00f6\u00df deu unha descrici\u00f3n detallada do funcionamento do campo durante o seu interrogatorio nos Xu\u00edzos de N\u00faremberg, detalles que complementou na s\u00faa autobiograf\u00eda. H\u00f6\u00df foi executado en 1947 en fronte da entrada ao crematorio de Auschwitz I.\nO 17 de xaneiro de 1945 o persoal nazi iniciou a evacuaci\u00f3n de Auschwitz. A maior\u00eda dos prisioneiros deberon marchar cara ao oeste. Aqueles demasiado febles para cami\u00f1ar foron deixados atr\u00e1s. Preto de 7.500 prisioneiros foron liberados polo ex\u00e9rcito Vermello o 27 de xaneiro de 1945.\nDurante os anos de operaci\u00f3n do campo, preto de 700 prisioneiros intentaron escapar do campo, dos cales 300 tiveron \u00e9xito. A pena aplicada por intento de fuga era, xeralmente, a morte por inanici\u00f3n. As familias dos escapados eran arrestadas e internadas en Auschwitz para seren exhibidas como advertencia a outros prisioneiros.\nAuschwitz I.\nAuschwitz I foi o centro administrativo de todo o complexo. Foi aberto o 20 de maio de 1940, a partir de barracas de ladrillo do ex\u00e9rcito polaco. Os primeiros prisioneiros do campo foron 728 prisioneiros pol\u00edticos polacos de Tarn\u00f3w. Inicialmente, o campo foi utilizado para internar membros da resistencia e intelectuais poloneses, e m\u00e1is adiante levaron al\u00ed tam\u00e9n prisioneiros de guerra da Uni\u00f3n Sovi\u00e9tica, prisioneiros com\u00fans alem\u00e1ns, elementos antisociais e homosexuais. Desde o primeiro momento chegaron tam\u00e9n prisioneiros xudeus. Xeralmente o campo albergaba entre trece e dezaseis mil prisioneiros, alcanzando a cantidade de vinte mil en 1942.\nA entrada de Auschwitz I ti\u00f1a (e a\u00ednda hoxe as ten) as palabras \"Arbeit macht frei\" (\"o traballo libera\"). Os prisioneiros do campo sa\u00edan a traballar durante o d\u00eda para as construci\u00f3ns do campo con m\u00fasica de marcha tocada por unha orquestra.\nAs SS xeralmente seleccionaban prisioneiros, chamados \"kapos\", para supervisar o resto. Todos os prisioneiros do campo realizaban traballos e, excepto nas f\u00e1bricas de armas, o domingo reserv\u00e1base para limpeza con duchas e non hab\u00eda traballo. As duras condici\u00f3ns de traballo unidas \u00e1 desnutrici\u00f3n e \u00e1 pouca hixiene fac\u00edan que a taxa de mortalidade entre os prisioneiros fose moi grande.\nO bloque 11 de Auschwitz I era \"a prisi\u00f3n dentro da prisi\u00f3n\" e al\u00ed se aplicaban os castigos. Alg\u00fans deles consist\u00edan no confinamento por varios d\u00edas nunha cela moi pequena para sentar. Outros eran executados, pendurados ou deixados morrer de fame.\nEn setembro de 1941, as SS realizaron no bloque 11 as probas do gas Zyklon B nas que morreron 850 prisioneiros polacos e rusos. As probas foron consideradas un \u00e9xito e en consecuencia constru\u00edronse unha c\u00e1mara de gas e un crematorio. Esta c\u00e1mara de gas foi utilizada entre 1941 e 1942 para logo ser convertida nun refuxio anti-a\u00e9reo.\nA primeira muller chegou ao campo o 26 de marzo de 1942. Entre abril de 1943 e maio de 1944 lev\u00e1ronse a cabo experimentos de esterilizaci\u00f3n sobre mulleres xud\u00edas no bloque 10 de Auschwitz I. O obxectivo era o desenvolvemento dun m\u00e9todo sinxelo que funcionase cunha simple inxecci\u00f3n para ser utilizado coa poboaci\u00f3n eslava. O doutor Josef Mengele experimentou con xemelgos neste mesmo complexo. Cando un prisioneiro non se recuperaba rapidamente, xeralmente era executado aplic\u00e1ndolle unha inxecci\u00f3n letal de fenol.\nO campo bordel, creado no ver\u00e1n de 1943 por ordes de Himmler, estaba localizado no bloque 24 e utiliz\u00e1base para premiar os prisioneiros privilexiados. Os gardas seleccionaban prisioneiras para este campo, mais tam\u00e9n aceptaban \"voluntarias\" atra\u00eddas polas mellores condici\u00f3ns alimenticias.\nAuschwitz II (Birkenau).\nAuschwitz II (Birkenau) \u00e9 o campo que a maior parte das persoas co\u00f1ece como Auschwitz. Al\u00ed foron encarcerados centenas de millares de xudeus e al\u00ed tam\u00e9n se executaron m\u00e1is dun mill\u00f3n de xudeus e xitanos.\nO campo est\u00e1 localizado en Brzezinka (Birkenau), a 3\u00a0km de Auschwitz I. A construci\u00f3n iniciouse en 1941 como parte da Endl\u00f6sung der Judenfrage (soluci\u00f3n final). O campo ti\u00f1a unha extensi\u00f3n de 2,5\u00a0km por 2\u00a0km e estaba dividido en varias secci\u00f3ns, cada unha delas separada en campos. Os campos, como todo o complexo enteiro, estaban cercados e rodeados de arame e cercas el\u00e9ctricas (alg\u00fans prisioneiros utilizaron o cerco el\u00e9ctrico para se suicidaren). O campo albergou at\u00e9 100.000 prisioneiros en momentos dados.\nO obxectivo principal do campo non era manter prisioneiros como forza traballadora (como era o caso de Auschwitz I e III) sen\u00f3n o seu exterminio. Para cumprir con este obxectivo, equipouse o campo con catro crematorios con c\u00e1maras de gas. Cada c\u00e1mara de gas pod\u00eda recibir at\u00e9 2.500 prisioneiros por quenda. O exterminio a grande escala comezou na primavera de 1942.\nA maior\u00eda dos prisioneiros chegaba ao campo por tren, con frecuencia despois dunha terrible viaxe en vag\u00f3ns de carga que duraba varios d\u00edas. A partir de 1944 estendeuse a li\u00f1a do tren para que chegase directamente ao campo. Algunhas veces, ao chegar o tren, os prisioneiros eran pasados directamente para as c\u00e1maras de gas. Noutras ocasi\u00f3ns, os nazis seleccionaban alg\u00fans prisioneiros para supervisi\u00f3n de Josef Mengele, para seren enviados a campos de traballo, ou para realizar experimentos. Xeralmente os meni\u00f1os, os anci\u00e1ns e os doentes eran enviados directamente para as c\u00e1maras de gas.\nCando un prisioneiro pasaba a selecci\u00f3n inicial, era enviado a pasar un per\u00edodo de corentena e logo atribu\u00edanlle unha tarefa ou era enviado a traballar nalg\u00fan dos campos de traballo anexos.\nOs seleccionados para exterminaci\u00f3n eran enviados a un dos grandes complexos de c\u00e1maras de gas/crematorio para os extremos do campo. Dous dos crematorios (Krema II e Krema III) ti\u00f1an instalaci\u00f3ns subterr\u00e1neas, unha sala para espir e unha c\u00e1mara de gas con capacidade para millares de persoas. Para evitar o p\u00e1nico, inform\u00e1base \u00e1s v\u00edtimas de que recibir\u00edan al\u00ed unha ducha e un tratamento desinfectante. A c\u00e1mara de gas inclusive ti\u00f1a tubulaci\u00f3ns para duchas, a\u00ednda que nunca foron conectadas co servizo de auga. Orden\u00e1base \u00e1s v\u00edtimas que se espisen e deixasen os seus bens no vestiario, onde supostamente os poder\u00edan recuperar ao final do tratamento, de maneira que deb\u00edan recordar o n\u00famero da localizaci\u00f3n das s\u00faas pertenzas. Unha vez selada a entrada, descarg\u00e1base o axente t\u00f3xico Zyklon B polas aberturas no teito. As c\u00e1maras de gas nos crematorios IV e V ti\u00f1an instalaci\u00f3ns na superficie e o Zyklon B introduc\u00edase por xanelas especiais nas paredes. Logo, despois de mortos, os corpos eran levados a unha sala de fornos anexa por prisioneiros seleccionados, chamados \"Sonderkommando\", onde eran incinerados.\nAlema\u00f1a invadiu Hungr\u00eda en marzo de 1944; entre maio e xullo de 1944, preto de 438.000 xudeus de Hungr\u00eda foron deportados para Auschwitz-Birkenau e a maior\u00eda foron executados al\u00ed. Hab\u00eda d\u00edas nos que os fornos non daban abasto e se ti\u00f1an que queimar os corpos en fogueiras ao aire libre.\nFam\u00edlias enteiras de xitanos foron encerradas nunha secci\u00f3n especial do campoe pasadas polas c\u00e1maras de gas en xullo de 1944, e o 10 de outubro dese ano procedeuse \u00e1 exterminaci\u00f3n dos nenos xitanos restantes en Birkenau.\nO 7 de outubro de 1944, os \"Sonderkommandos\" xudeus, que eran mantidos afastados dos demais prisioneiros e que traballaban na operaci\u00f3n das c\u00e1maras de gas e fornos crematorios, organizaron un levantamento. As prisioneiras conseguiran extraer explosivos dunha f\u00e1brica de armas e utiliz\u00e1ronos para destru\u00edren parcialmente o crematorio IV e trataren de escapar na confusi\u00f3n. Os 250 prisioneiros foron capturados e inmediatamente executados.\nAuschwitz III e os campos subalternos.\nOs campos subalternos de traballo instalados no complexo de Auschwitz estaban estreitamente relacionados coa industria alem\u00e1, principalmente nas \u00e1reas militar, metal\u00farxica e mineira. O maior campo de traballo era Auschwitz III Monowitz, que iniciou as s\u00faas operaci\u00f3ns en maio de 1942. Este campo estaba asociado coa empresa IG Farben e produc\u00eda combustibles l\u00edquidos e goma sint\u00e9tica. A intervalos regulares, fac\u00edanse revisi\u00f3ns sanitarias por parte do persoal m\u00e9dico de Auschwitz II, a fin de enviar enfermos e febles \u00e1s c\u00e1maras de gas de Birkenau.\nMulleres en Auschwitz.\nAs primeiras prisioneiras, as\u00ed como as primeiras vixiantes, chegaron ao campo en marzo de 1942 trasladadas do campo de Ravensbr\u00fcck de Alema\u00f1a. O campo feminino foi mudado a Auschwitz-Birkenau en outubro de 1942, e Mar\u00eda Mendel foi nomeada xefe da vixilancia. Preto dun total de 1.000 homes e 200 mulleres da SS serviron como supervisores en todo o complexo de Auschwitz.\nO co\u00f1ecemento dos aliados.\nDende 1940, Witold Pilecki, un soldado da Armia Krajowa (organizaci\u00f3n de resistencia polaca \u00e1 ocupaci\u00f3n nazi) foi voluntario para ser levado como prisioneiro a Auschwitz e obtivo unha considerable cantidade de informaci\u00f3n que foi levada a Varsovia e de al\u00ed a Londres. Por outra banda, os aliados ti\u00f1an informaci\u00f3n a\u00e9rea detallada dos campos dende maio de 1944. Dous prisioneiros fuxidos (Rudolph Vrba e Alfred Wetzler) reuniran descrici\u00f3ns precisas e mapas que chegaron aos aliados durante o ver\u00e1n de 1944. O 13 de setembro de 1944, bombardeiros dos Estados Unidos atacaron a f\u00e1brica de Buna Werke asociada con Auschwitz III, destru\u00edndoa parcialmente.\nEvacuaci\u00f3n e liberaci\u00f3n.\nAs c\u00e1maras de gas de Birkenau foron destru\u00eddas polos nazis en novembro de 1944 coa intenci\u00f3n de esconder as actividades do campo das tropas sovi\u00e9ticas. O 17 de xaneiro de 1945 os nazis iniciaron unha evacuaci\u00f3n do campo. A maior\u00eda dos prisioneiros deber\u00edan partir para o oeste. Aqueles moi fracos para cami\u00f1ar foron deixados atr\u00e1s. Preto de 7.500 prisioneiros (ou 3.000 segundo outras fontes) pesando entre 23 e 35\u00a0kg, foron liberados polo Ex\u00e9rcito Vermello o 27 de xaneiro de 1945.\nCriminais de guerra.\nPreto de 6.500 membros das SS serviron en Auschwitz realizando pequenas ou grandes tarefas co obxectivo de lograr a \"soluci\u00f3n final\" ao problema xudeu. A maior\u00eda deles sobreviviron \u00e1 guerra. Coas primeiras prisioneiras, chegaron tam\u00e9n as primeiras vixiantes ao campo en marzo de 1942 trasladadas desde o campo de Ravensbruck en Alema\u00f1a. O campo feminino foi mudado a Auschwitz-Birkenau en outubro de 1942, e Mar\u00eda Mendel foi nomeada xefa de vixilancia. Preto dun total de 1.000 homes e 200 mulleres das SS serviron como supervisores de vixilancia en todo o complexo de Auschwitz. De entre todos os funcionarios, soamente 750 foron levados a xu\u00edzo, case todos en relaci\u00f3n con crimes contra a poboaci\u00f3n polaca.\nNegacionismo.\nDende a fin da Segunda guerra mundial houbo intentos por negar o prop\u00f3sito dos campos de exterminio ou a s\u00faa magnitude. Afirmouse que ser\u00eda imposible queimar un tal n\u00famero de corpos ou que as instalaci\u00f3ns que poden ser visitadas na actualidade foron reconstru\u00eddas logo da guerra para que estivesen en concordancia co que se contou sobre Auschwitz dende o final do conflito.\nEn 2005, Oskar Gr\u00f6ning, un ex-funcionario nazi, decidiu dar testemu\u00f1o. Gr\u00f6ning foi membro das mocidades hitlerianas, de al\u00ed pasou a ser membro do partido nazi e m\u00e1is tarde enrolouse nas Waffen SS \u00e1 idade de 20 anos. Logo de dous anos de traballo administrativo para as SS, foi asignado a Auschwitz en 1942. Inicialmente Gr\u00f6ning cr\u00eda que este era un campo de concentraci\u00f3n normal, pero inmediatamente observou, como parte da s\u00faa induci\u00f3n ao traballo do campo, a chegada dun primeiro convoi de prisioneiros, a selecci\u00f3n por parte do \"persoal m\u00e9dico\" das SS, onde s\u00f3 o 20% dos recentemente chegados foi escollido para traballar nos campos. Os enfermos eran transportados por padioleiros que utilizaban os s\u00edmbolos da Cruz Vermella para dar unha ilusi\u00f3n de normalidade. Logo acompa\u00f1ou ao grupo que levou aos non seleccionados para o traballo e aos enfermos at\u00e9 as c\u00e1maras de gas, disfrazadas como duchas e finalmente presenciou a queima dos corpos nos fornos crematorios e a organizaci\u00f3n dos bens para a s\u00faa posterior clasificaci\u00f3n. Gr\u00f6ning solicitou ser transferido a unha unidade de combate, pero os seus servizos como persoal administrativo eran requiridos al\u00ed, de maneira que pasou preto de dous anos levando as contas dos bens recuperados das pertenzas dos prisioneiros, axudado polo abundante alcol dispo\u00f1ible no campo. Ao final da guerra foi feito prisioneiro (estivo en cativerio at\u00e9 1948) pero omitiu mencionar o seu per\u00edodo en Auschwitz nos interrogatorios. Anos despois sa\u00edu a relucir o seu pasado, pero nunca se formularon cargos na s\u00faa contra.\nEn galego.\nBirkenau \u00e9 a localizaci\u00f3n da novela \"O amor nos escuros d\u00edas de Birkenau\" de Alberto Canal."}
{"id": "49068", "revid": "736", "url": "https://gl.wikipedia.org/wiki?curid=49068", "title": "Campo de concentraci\u00f3n de Auschwitz-Birkenau", "text": ""}
{"id": "49073", "revid": "98629", "url": "https://gl.wikipedia.org/wiki?curid=49073", "title": "Parlamento Europeo", "text": "O Parlamento Europeo, tam\u00e9n co\u00f1ecido como Europarlamento ou Euroc\u00e1mara \u00e9 a instituci\u00f3n parlamentaria que na Uni\u00f3n Europea representa directamente aos cidad\u00e1ns dela, e que xunto coa Comisi\u00f3n Europea e o Consello da Uni\u00f3n Europea exerce a funci\u00f3n lexislativa. Est\u00e1 composto por 751 deputados, que representan ao segundo maior electorado democr\u00e1tico do mundo, s\u00f3 superado polo Parlamento da India. No Parlamento Europeo est\u00e1n representadas as grandes tendencias pol\u00edticas existentes nos pa\u00edses membros.\nEl\u00edxese por sufraxio universal, directo e secreto cada cinco anos dende 1979. Malia isto, a participaci\u00f3n nas elecci\u00f3ns europeas leva caendo consecutivamente en cada votaci\u00f3n dende esa data, mant\u00e9ndose por debaixo do 50% dende 1999. Nas elecci\u00f3ns de 2009, a porcentaxe de votantes situouse no 43% dos cidad\u00e1ns europeos con dereito a voto, oscilando entre o 90% en pa\u00edses como Luxemburgo e B\u00e9lxica (onde o voto \u00e9 obrigatorio) e o 20% en Eslovaquia. A participaci\u00f3n foi inferior ao 50% en 18 dos 27 Estados membros.\nDende a s\u00faa fundaci\u00f3n no ano 1952, as s\u00faas competencias foron ampliadas varias veces, principalmente a trav\u00e9s do Tratado de Maastricht en 1992 e o Tratado de Lisboa en 2007.\nO Parlamento Europeo ten dous lugares de reuni\u00f3n: o Edificio Louise Weiss en Estrasburgo, Francia, e o complexo de edificios do Espazo L\u00e9opold en Bruxelas, B\u00e9lxica. A Secretar\u00eda Xeral do Parlamento Europeo pola s\u00faa parte, o corpo administrativo, ten a s\u00faa sede na cidade de Luxemburgo.\nHistoria.\nA Comunidade Europea do Carb\u00f3n e o Aceiro (CECA) estableceu unha 'Asemblea Comunitaria' en setembro de 1952, os 78 membros da cal provi\u00f1an dos parlamentos estatais dos estados membros. Esta asemblea foi ampliada en marzo de 1958 para tratar de cubrir tam\u00e9n a Comunidade Econ\u00f3mica Europea e \u00f3 Euratom e adoptouse o nome de Asemblea Parlamentaria Europea at\u00e9 1962 cando foi substitu\u00eddo polo de Parlamento Europeo. En 1979 o Parlamento foi ampliado e os seus membros foron elixidos directamente por vez primeira. Dende aquela, o Parlamento tense expandido a medida que se foron incorporando novos estados \u00e1 UE.\nComposici\u00f3n.\n\"Artigo sobre as elecci\u00f3ns europeas\"\nO Parlamento Europeo representa a m\u00e1is de 450 mill\u00f3ns de cidad\u00e1ns da Uni\u00f3n Europea. Os seus membros son co\u00f1ecidos como Membros do Parlamento Europeo (MEPs nas s\u00faas siglas en ingl\u00e9s). Na actualidade hai 751 MEPs que son renovados cada 5 anos por sufraxio universal. Non existe un sistema uniforme para a elecci\u00f3n dos MEPs, cada estado membro el\u00edxeos do xeito que cren axeitado a\u00ednda que todos empregan sistemas semellantes de representaci\u00f3n proporci\u00f3nal.\nA asignaci\u00f3n de asentos para cada estado membro bas\u00e9ase na proporcionalidade decrecente en funci\u00f3n da poboaci\u00f3n pero ofrecendo \u00f3s estados pequenos un maior n\u00famero de representantes dos que lles corresponder\u00edan pola s\u00faa poboaci\u00f3n. Debido a que o n\u00famero de MEPs asignados a cada pa\u00eds foi negociado mediante tratados non hai ningunha f\u00f3rmula para calcular o n\u00famero de asentos para cada estado.\nNo 2004, o n\u00famero de asentos do Parlamento Europeo aumentou temporalmente ata os 788 asentos para acolleren \u00f3s representantes dos novos estados membros unidos \u00e1 UE o 1 de maio do mesmo ano. Actualmente o n\u00famero \u00e9 de 751.\nA proporci\u00f3n de mulleres MEPs elixidas no 2004 era dun 30,2%, en 1979 era s\u00f3 o 16,5%.\nPoderes e funci\u00f3ns.\nNin o Parlamento Europeo nin o Consello de Ministros pos\u00faen iniciativa lexislativa. Este papel queda reservado para a Comisi\u00f3n Europea. Non obstante, as propostas de lei e as directivas da Comisi\u00f3n te\u00f1en que ser aprobadas polo Parlamento e polo Consello para poderen entrar en vigor.\nO Parlamento ten o poder de arranxar e bloquear as iniciativas lexislativas naquelas \u00e1reas nas que ten competencia de codecisi\u00f3n. Nalgunhas \u00e1reas pode aceptar ou vetar as propostas da Comisi\u00f3n e noutras s\u00f3 ten poder consultivo.\nO Presidente da Comisi\u00f3n Europea \u00e9 elixido polo Consello Europeo, a\u00ednda que ten que ser ratificado polo Parlamento. O resto dos comisarios tam\u00e9n te\u00f1en que ser ratificados polo Parlamento quen acepta ou rexeita \u00e1 Comisi\u00f3n presentada polo Presidente da Comisi\u00f3n Europea \"en bloque\".\nO Parlamento Europeo exerce unha funci\u00f3n de supervision democr\u00e1tica sobre as actividades da UE e en especial sobre aquelas que leva a termo a Comisi\u00f3n Europea. O Parlamento ten o poder de presentar unha moci\u00f3n de censura \u00e1 Comisi\u00f3n. Neste caso a moci\u00f3n ten que ser secundada por unha maior\u00eda de dous terzos para ser aprobada.\nLocalizaci\u00f3n.\nO Parlamento Europeo ten a s\u00faa base en tres cidades diferentes. O protocolo do Tratado de Amsterdam require que haxa sesi\u00f3ns mensuais na cidade de Estrasburgo, onde est\u00e1 a sede oficial do Parlamento, mentres que as sesi\u00f3ns extra e os comit\u00e9s fanse na cidade de Bruxelas. A cidade de Luxemburgo \u00e9 a sede do Secretariado do Parlamento Europeo.\nNa actualidade existe un forte movemento que quere que Bruxelas sexa a capital de t\u00f3dalas instituci\u00f3ns da UE (a Comisi\u00f3n Europea, o Consello Europeo e o Consello da Uni\u00f3n Europea). A pesar disto, e do mill\u00f3n de sinaturas pedindo o seu traslado, Francia oponse fortemente.\nOrganizaci\u00f3n.\nAs principais oficinas e \u00f3rganos do Parlamento son os seguintes:\nLista de comit\u00e9s.\nAsuntos interiores\nAsuntos exteriores\nGrupos e partidos pol\u00edticos.\nOs partidos pol\u00edticos con representaci\u00f3n no Parlamento Europeo est\u00e1n organizados en grupos pol\u00edticos, se ben a disciplina de grupo \u00e9 moi d\u00e9bil e tanto as delegaci\u00f3ns estatais como os MEPs a t\u00edtulo individual son libres de establecer alianzas segundo crean conveniente.\nNo 2014 constaba de sete grupos, as\u00ed como un conxunto de MEPs non adscritos a ning\u00fan grupo."}
{"id": "49076", "revid": "5863", "url": "https://gl.wikipedia.org/wiki?curid=49076", "title": "Seguridade alimentaria", "text": "A seguridade alimentaria ou seguranza alimentaria \u00e9 un obxectivo prioritario que se marcou a Uni\u00f3n Europea en 2002 para garanti-lo dereito \u00e1 protecci\u00f3n \u00e1 sa\u00fade dos consumidores.\nOrixe do concepto \u201cseguridade alimentaria\u201d.\nA necesidade dunha nova perspectiva no control da salubridade dos alimentos xorde a ra\u00edz das crises alimentarias dos anos noventa (dioxinas nos ovos belgas, febre aftosa no gando e, sobre todo, a crise das \"vacas tolas\" ou encefalopat\u00eda esponxiforme bovina). Estes grav\u00edsimos problemas de sa\u00fade p\u00fablica puxeron de manifesto que o control oficial dos alimentos, baseado na inspecci\u00f3n das industrias que os elaboraban, dos establecementos que os po\u00f1\u00edan \u00e1 venda e dos propios produtos alimenticios no mercado, non abondaba para garanti-la s\u00faa aptitude para o consumo.\nO estudo en profundidade destas crises alimentarias e das causas que as fixeron posibles demostrou que a seguridade alimentaria depend\u00eda simultaneamente tanto dos controis veterinarios sobre a fabricaci\u00f3n e servizo dos alimentos e da hixiene na s\u00faa manipulaci\u00f3n, como da alimentaci\u00f3n e sa\u00fade do gando, da protecci\u00f3n e benestar dos animais ou os controis e tratamentos fitosanitarios realizados sobre os cultivos ou da polic\u00eda sanitaria.\nUnha segunda consecuencia, non menos importante, foi constata-la crecente desconfianza dos consumidores nos controis oficiais sobre os alimentos e nos controis que se esperaba que fixeran as industrias alimentarias, desconfianza que non parec\u00eda estar exenta de motivos.\nEn conclusi\u00f3n, a experiencia demostrou que era imprescindible adoptar novas e definitivas medidas encami\u00f1adas a garantir que non se comercializaran alimentos que non fosen seguros, para o que deb\u00edan desenvolverse sistemas que identificasen e permitisen afrontar e controlar de forma eficaz os problemas de seguridade alimentaria. E que hab\u00eda que compaxinar aspectos aparentemente tan contraditorios como o libre mercado e o l\u00edcito beneficio das empresas co dereito \u00e1 sa\u00fade das persoas.\nFac\u00edase necesaria unha nova estratexia que impuxese a seguridade alimentaria como obxectivo prioritario com\u00fan \u00f3s distintos \u00e1mbitos das competencias comunitarias: a pol\u00edtica agraria, o desenvolvemento rural, o medio ambiente, a organizaci\u00f3n dos mercados, a protecci\u00f3n dos consumidores e a sa\u00fade p\u00fablica. Este novo enfoque global e harmonizado, que involucra decisi\u00f3ns pol\u00edticas, econ\u00f3micas, sociais e sanitarias, \u00e9 o que pretende recolle-la expresi\u00f3n \u201cda granxa \u00e1 mesa\u201d.\n\"Libro Branco sobre a Seguridade Alimentaria\".\nPara senta-las bases desta nova concepci\u00f3n e do novo marco pol\u00edtico e legal que implicaba po\u00f1elo en marcha, a Comisi\u00f3n Europea publicou en xaneiro de 2002 o \"Libro Branco sobre a seguridade alimentaria\" , que marca os obxectivos e prazos da actualizaci\u00f3n e refundici\u00f3n da lexislaci\u00f3n europea sobre todas estas cuesti\u00f3ns.\nO primeiro paso foi a publicaci\u00f3n do Regulamento CE n\u00ba 178/2002, do Parlamento Europeo e do Consello, de 28 de xaneiro de 2002, \"polo que se establecen os principios e os requisitos xerais da lexislaci\u00f3n alimentaria, se crea a Autoridade Europea de Seguridade Alimentaria e fixan procedementos relativos \u00e1 seguridade alimentaria\" (DOCE L 31, 1.02.2002) .\nO Regulamento apl\u00edcase a t\u00f3dalas etapas da produci\u00f3n, transformaci\u00f3n e distribuci\u00f3n de alimentos e de pensos, pero non \u00e1 produci\u00f3n primaria para uso privado nin \u00e1 preparaci\u00f3n, manipulaci\u00f3n ou almacenamento dom\u00e9sticos de alimentos para consumo propio.\nFinalmente, polo de agora, a publicaci\u00f3n en abril de 2004 do chamado Paquete de Hixiene conforma o novo marco normativo para a produci\u00f3n de alimentos e a seguridade alimentaria no \u00e1mbito da Uni\u00f3n Europea.\nPrincipios da lexislaci\u00f3n alimentaria.\nO Regulamento 178/2002 establece e desenvolve os seguintes principios \u00f3s que deber\u00e1 cinguirse a futura lexislaci\u00f3n alimentaria:\nA cadea alimentaria.\nA cadea alimentaria debe considerarse como un continuo desde \"a granxa \u00e1 mesa\", e regularse cun car\u00e1cter integrador e harmonizador.\nDeber\u00e1 contemplar t\u00f3dalas etapas da produci\u00f3n, transformaci\u00f3n e distribuci\u00f3n de alimentos, inclu\u00edndo calquera das fases, desde a produci\u00f3n primaria dun alimento ou a s\u00faa importaci\u00f3n, inclusive, ata o seu almacenamento, transporte, venda ou subministraci\u00f3n \u00f3 consumidor final, tam\u00e9n inclusive. Deber\u00e1 considerar tam\u00e9n t\u00f3dalas fases da produci\u00f3n, importaci\u00f3n, almacenamento, distribuci\u00f3n e venda de pensos para a alimentaci\u00f3n dos animais destinados \u00e1 produci\u00f3n de alimentos. S\u00f3 se excl\u00fae o \u00e1mbito do consumo privado.\n2. A an\u00e1lise do risco.\nA an\u00e1lise do risco debe se-lo fundamento esencial da pol\u00edtica de seguridade alimentaria, diferenci\u00e1ndoa da xesti\u00f3n \u2013p\u00fablica ou privada- dese posible risco.\nDebe diferenciarse, a estes efectos, entre risco e perigo: \nA an\u00e1lise do risco \u00e9 un proceso secuencial formado polas seguintes tres fases que, a\u00ednda directamente interrelacionadas, deben afrontarse por separado:\nTodo o proceso de decisi\u00f3ns do que vai depende-la lexislaci\u00f3n alimentaria e as decisi\u00f3ns adoptadas en cada caso deber\u00e1 estar baseado en argumentos cient\u00edficos e na independencia das instituci\u00f3ns e organismos que deban protexe-los intereses do consumidor.\n3. Responsabilidades da empresa alimentaria.\nSon os explotadores das empresas alimentarias os responsables de asegurar e garantir, en t\u00f3dalas etapas da produci\u00f3n, transformaci\u00f3n e distribuci\u00f3n que te\u00f1an lugar nas empresas baixo o seu control, que t\u00f3dolos alimentos ou os pensos cumpren os requisitos da lexislaci\u00f3n alimentaria pertinente en cada caso. Para iso deber\u00e1n verificar que se cumpren eses requisitos mediante os seus programas de autocontrol que deber\u00e1n dese\u00f1ar e implantar na s\u00faa actividade.\nEnt\u00e9ndese por explotador de empresa alimentaria o responsable de toda empresa p\u00fablica ou privada que leve a cabo calquera actividade relacionada con calquera das etapas de produci\u00f3n, transformaci\u00f3n ou distribuci\u00f3n de alimentos, te\u00f1a ou non \u00e1nimo de lucro.\nPola s\u00faa banda, as Administraci\u00f3ns controlar\u00e1n as empresas alimentarias e verificar\u00e1n que cumpran a lexislaci\u00f3n alimentaria en t\u00f3dalas fases da s\u00faa actividade, mediante o sistema de controis oficiais. Tam\u00e9n velar\u00e1 por que se garanta o dereito \u00e1 informaci\u00f3n \u00f3 p\u00fablico sobre a inocuidade ou os riscos dos alimentos. Res\u00e9rvase o dereito de regula-las medidas e as sanci\u00f3ns aplicables \u00e1s infracci\u00f3ns da lexislaci\u00f3n alimentaria, que, en calquera caso, deber\u00e1n ser efectivas, proporcionadas e disuasorias.\n4. Rastrexabilidade.\nResulta fundamental para a seguridade alimentaria garanti-la rastrexabilidade dos produtos alimenticios en t\u00f3dalas etapas da cadea alimentaria.\nEnt\u00e9ndese por rastrexabilidade a posibilidade de atopar e segui-lo cami\u00f1o seguido, a trav\u00e9s de t\u00f3dalas etapas de produci\u00f3n, transformaci\u00f3n e distribuci\u00f3n de alimentos, de pensos, de animais destinados \u00e1 produci\u00f3n de alimentos o de substancias destinadas a ser incorporadas en alimentos ou pensos ou con probabilidade de selo.\nEste sistema debe permiti-la localizaci\u00f3n inmediata e completa dun alimento en caso de problemas de seguridade alimentaria e a identificaci\u00f3n da orixe e do destino, co fin de poder proceder a retiradas espec\u00edficas e precisas dos produtos afectados, ou ben informa-los consumidores ou os funcionarios encargados do control oficial, garantindo a eficacia das medidas e evitando calquera perturbaci\u00f3n innecesaria.\n5. Principio de precauci\u00f3n.\nPode darse o caso de que se sospeite dun alimento a posibilidade de que te\u00f1a efectos nocivos para a sa\u00fade pero que, tras haber avaliado a informaci\u00f3n dispo\u00f1ible sobre o posible risco, siga existindo incerteza cient\u00edfica. \u00c9 dicir: non se pode demostra-lo risco pero tampouco asegurar que o alimento sexa seguro.\nNesta situaci\u00f3n, pola supremac\u00eda do dereito \u00e1 protecci\u00f3n da sa\u00fade, estar\u00e1 xustificada a adopci\u00f3n de determinadas medidas cautelares de xesti\u00f3n do risco en espera de dispor de informaci\u00f3n cient\u00edfica adicional que permita unha determinaci\u00f3n do risco m\u00e1is exhaustiva, momento no que se ratificar\u00e1n ou suspender\u00e1n aquelas medidas cautelares.\nEvidentemente, estas medidas provisionais ser\u00e1n proporcionadas \u00f3 risco estimado e deber\u00e1n ser revisadas nun prazo de tempo razoable, en funci\u00f3n da natureza do risco observado e da informaci\u00f3n cient\u00edfica necesaria para aclara-la incerteza.\n6. Os intereses dos consumidores.\nToda a pol\u00edtica comunitaria debe asegurar un nivel elevado de protecci\u00f3n da vida e da sa\u00fade das persoas. Os intereses dos consumidores deben estar permanentemente garantidos.\nAdemais, os cidad\u00e1ns te\u00f1en dereito tam\u00e9n a recibir en todo caso unha informaci\u00f3n clara e precisa dos riscos que poidan presenta-los alimentos e da xesti\u00f3n que as empresas e a Administraci\u00f3n fagan para previlos e controlalos, de modo que as autoridades p\u00fablicas deber\u00e1n adoptar, dun modo aberto e transparente, as medidas necesarias para informa-lo p\u00fablico cando existan motivos razoables para sospeitar que un alimento pode presentar un risco para a sa\u00fade.\nAlimentos seguros e non seguros.\nEn xeral, consid\u00e9rase seguro un alimento cando sexa conforme \u00e1s disposici\u00f3ns espec\u00edficas da lexislaci\u00f3n alimentaria que regulen a inocuidade dos alimentos, no tocante \u00e1 s\u00faa orixe, elaboraci\u00f3n, etiquetaxe, almacenamento, distribuci\u00f3n e comercializaci\u00f3n ata o consumidor final. Pola contra, consid\u00e9rase que un alimento non \u00e9 seguro cando sexa nocivo para a sa\u00fade ou cando non sexa apto para o consumo humano.\nEvidentemente, est\u00e1 prohibida a posta no mercado de alimentos que non sexan seguros.\n\u00c1 hora de determinar se un alimento non \u00e9 seguro, deber\u00e1 terse en conta o seguinte:\n\u00c1 hora de determinar se un alimento \u00e9 nocivo para a sa\u00fade, terase en conta:\n\u00c1 hora de determinar se un alimento non \u00e9 apto para o consumo humano, terase en conta se o alimento resulta inaceptable para o consumo de acordo co uso para o que est\u00e1 destinado, por estar contaminado por unha materia estra\u00f1a ou doutra forma, ou por estar putrefacto, deteriorado ou descomposto.\nEn resumo, a consideraci\u00f3n dun alimento como seguro ou non bas\u00e9ase en varios aspectos e caracter\u00edsticas do produto, como son a comprobaci\u00f3n do seu estado fresco ou alterado ou a determinaci\u00f3n anal\u00edtica da presenza de contaminaci\u00f3n microbiol\u00f3xica, f\u00edsica ou qu\u00edmica por riba dos l\u00edmites considerados como seguros. Pero tam\u00e9n se deber\u00e1n ter presentes outras cuesti\u00f3ns e garant\u00edas, como a identificaci\u00f3n da orixe do produto: se se desco\u00f1ece esa orixe, ou non se pode garantir que a orixe declarada sexa a real, hai base suficiente para consideralo como non seguro e, polo tanto, obxecto de comiso e, no seu caso, destruci\u00f3n.\nAs\u00ed por exemplo, a falta de etiquetaxe ou de documentaci\u00f3n comercial ou sanitaria que ampare o produto adoita ser unha das causas m\u00e1is frecuentes desta actuaci\u00f3n.\nA mesma actuaci\u00f3n aplicarase \u00f3 resto do alimento fabricado baixo a mesma identificaci\u00f3n de lote. Considerarase que todo o lote de produci\u00f3n \u00f3 que pertenza un alimento reputado como non seguro, tampouco \u00e9 seguro, salvo que unha avaliaci\u00f3n detallada demostre a inocuidade do resto do lote ou da remesa."}
{"id": "49077", "revid": "1131", "url": "https://gl.wikipedia.org/wiki?curid=49077", "title": "Pont du Gard", "text": "A pont du Gard ou ponte do Gard \u00e9 unha parte dun acueduto romano de tres corpos de altura, situado no sur de Francia, preto de Remoulins, no departamento de Gard. Atravesa o r\u00edo Gard. Constitu\u00eddo por tres arcadas, a s\u00faa estrutura, a xeito de ponte, ten 49 metros de altura e 275 metros de lonxitude. En 1985 foi proclamado Patrimonio da Humanidade pola UNESCO.\nHistoria.\nA pont du Gard formaba parte dun acueduto de preto de 50\u00a0km de lonxitude, que levaba auga desde o manatial de Uz\u00e8s (a\u00ednda que se ignora o lugar preciso de captaci\u00f3n da auga) ata a cidade romana de \"Nemausus\", hoxe N\u00eemes. O acueduto de N\u00eemes debe ser constru\u00eddo no s\u00e9culo I d.C., segundo se deduce de diversas probas. Os t\u00faneles datan da \u00e9poca de Augusto ou de sobre anos arredor, polo que o acueduto en si ten que ser posterior. Por outra banda, moedas atopadas nos dep\u00f3sitos de auga de N\u00eemes, ou recollidas no mesmo acueduto, non datan m\u00e1is al\u00e1 da \u00e9poca do emperador Claudio (41-54). Todo leva a pensar que o acueduto, do que a pont du Gard \u00e9 parte, debeu ser levantado entre os anos 20 e 40 d.C., ou como moito algo m\u00e1is tarde.\nConstruci\u00f3n.\nAs fontes de auga est\u00e1 s\u00f3 a 12 m por enriba do nivel dos dep\u00f3sitos da cidade de N\u00eemes. Os enxe\u00f1eiros romanos tiveron que facer gala dunha gran precisi\u00f3n para lograr que a auga chegase por gravidade ata a cidade. O acueduto enteiro ten unha pendente de 34\u00a0cm por km, \u00e9 dicir 1/3.000, o que constit\u00fae un esforzo t\u00e9cnico m\u00e1is que not\u00e1bel. Ten un trazado sinuoso para aproveitar ao m\u00e1ximo o relevo (a voo de paxaro Uz\u00e8s est\u00e1 a s\u00f3 20\u00a0km de N\u00eemes). A ponte foi constru\u00edda para que a auga puidese atravesar o val do r\u00edo Gard, transportando 20.000 metros c\u00fabicos de auga por d\u00eda ata N\u00eemes. A auga tardaba unha xornada en chegar desde as fontes do r\u00edo Eure, preto de Uz\u00e8s, ata a obra de repartici\u00f3n, a\u00ednda vis\u00edbel na r\u00faa de La Lamp\u00e8ze en N\u00eemes, denominada o \"Castellum\" (que era o nome latino de tales obras). Nemausus-N\u00eemes estaba ben provista de auga, merc\u00e9 a diversos pozos e m\u00e1is un manancial pr\u00f3ximo, de xeito que o acueduto non era vital, sen\u00f3n unha construci\u00f3n prestixiosa, destinada \u00e1 subministraci\u00f3n das termas, ba\u00f1os e outras fontes cidad\u00e1s.\nFoi constru\u00eddo por enteiro sen auxilio de morteiro, mais os bloques p\u00e9treos \u2014alg\u00fans de seis toneladas de peso\u2014 est\u00e1n sostidos con pezas de ferro. Son de pedra calcaria, obtidos dunha pedreira situada a menos de 1\u00a0km do monumento. Os perpia\u00f1os eran erguidos por medio dunha roda, movida polos obreiros, que fornec\u00eda a potencia necesaria a unha cabria. Para soster a ponte foi precisa unha andamiaxe complexa, da que fican trazas na fachada da ponte como sinais de apoios e arestas sa\u00edntes nas pilastras. Suponse que a construci\u00f3n debeu durar tres anos, empreg\u00e1ndose entre 800 e 1.000 obreiros no obradoiro.\nO mestre de obras, desco\u00f1ecido, debeu ser un extraordinario enxe\u00f1eiro. A ponte du Gard presenta, de feito, unha caracter\u00edstica \u00fanica na Antig\u00fcidade: cada unha das grandes b\u00f3vedas resulta da xustaposici\u00f3n de varias b\u00f3vedas independentes (catro no corpo inferior e tres no segundo), o que outorga ao conxunto a capacidade de adaptarse a lixeiros movementos e deterioraci\u00f3ns, inevit\u00e1beis co paso de tempo. Xunto aos excelentes fundamentos da obra e da construci\u00f3n, de seguro permitiron resistir o paso dos s\u00e9culos \u00e1 pont du Gard. Esa partici\u00f3n da b\u00f3veda \u00e1 xeito de aneis independentes non se atopa m\u00e1is que na zona de Narbona: pontes romanas de Sommi\u00e8res, Boisseron, Ambrussum, Nages e Solorgues.\nO conduto da auga, sito no terceiro nivel ou corpo, est\u00e1 constru\u00eddo de morteiro e cascallo, con paredes de seixo. Ten asegurada a s\u00faa estanqueidade cunha cubrici\u00f3n por medio doutro morteiro vermello (mesturado con barro de tella). As dimensi\u00f3ns dos t\u00fanel permiten que un home poida facer as reparaci\u00f3n con comodidade."}
{"id": "49080", "revid": "88628", "url": "https://gl.wikipedia.org/wiki?curid=49080", "title": "Fernando de Casas Novoa", "text": "Fernando de Casas Novoa, nado ao redor de 1670 e falecido o 25 de novembro de 1749, foi un arquitecto galego barroco.\nTraxectoria.\nInicios.\nNaceu ao redor do ano 1670 nunha familia de clase baixa. Comezou con frei Gabriel de Casas a traballar no claustro do conxunto catedralicio de Lugo. \u00c1 morte do seu mestre, encargouse plenamente da execuci\u00f3n das obras. Ten un s\u00f3 piso de altura considerable e \u00e9 estruturado por parellas de pilastras con decoraci\u00f3n vexetal semellante \u00e1 de Domingo de Andrade.\nEn 1711, xorde a oportunidade da s\u00faa vida: \u00e9 designado mestre de obras da Catedral de Santiago de Compostela. Contin\u00faa as obras de Domingo de Andrade na capela do Pilar, onde busca orixinais efectos crom\u00e1ticos e ornamentais. Como soluci\u00f3n de empalme entre a fachada do claustro e o Tesouro, realiza o Esconce das Prater\u00edas.\nO arcebispo Monroy encargoulle varias obras do seu patrocinio: a igrexa dos dominicos de Betanzos e o colexio das Orfas de Santiago de Compostela. Aqu\u00ed salienta o campanario, onde utiliza as placas consonte o estilo de Sim\u00f3n Rodr\u00edguez. Monroi contratou tam\u00e9n con el o conxunto conventual das capuchinas da Coru\u00f1a, obra na que amosa unha grande autocontenci\u00f3n decorativa, segundo o esp\u00edrito franciscano. A igrexa do convento de Belv\u00eds, en Santiago de Compostela, segue o mesmo esp\u00edrito de sobriedade.\nMadurez.\nO aut\u00e9ntico esp\u00edrito creativo de Casas Novoa agromar\u00e1 na capela da Nosa Se\u00f1ora dos Ollos Grandes, na catedral de Lugo. C\u00fapula sobre b\u00f3vedas de forno, arcadas que arrincan dos piares, rica policrom\u00eda onde mandan os dourados, volutas, variada iconograf\u00eda... capela e baldaquino constit\u00faen conxuntamente unha das obras cumes do barroco galego.\nO seu esp\u00edrito inquedo e xenial distaba de esgotarse: a igrexa dos monxes bieitos do mosteiro de San Salvador de Lourenz\u00e1, en particular a s\u00faa fachada esvelta e elegante, anuncia que o mellor est\u00e1 por chegar. Seguiu con traballos para a igrexa dos xesu\u00edtas na Coru\u00f1a, a de Santo Andr\u00e9 de Cedeira (Redondela) e para a sancrist\u00eda, claustro e a portada principal do impo\u00f1ente mosteiro de San Marti\u00f1o Pinario. Mestre de Obras deste cenobio, deixou nel un traballo inmorredeiro: o retablo maior bifronte da igrexa beneditina. Esta realizaci\u00f3n, cos retablos laterais e os dous \u00f3rganos na mesma igrexa constit\u00faen un conxunto esc\u00e9nico e art\u00edstico de alto nivel a escala mundial. Tam\u00e9n nesta bas\u00edlica dese\u00f1ou a capela de Nosa Se\u00f1ora do Rosario.\nXenio inmortal.\nPor fin, a s\u00faa obra mestra \u00e9 a colosal e lizgaira fachada do Obradoiro da catedral compostel\u00e1. O profusi\u00f3n decorativa esencialmente xeom\u00e9trica e a estrutura ascensional, o formato c\u00f3ncavo, a solidez e a verticalidade as\u00ed como as membranas de vidro como soluci\u00f3n lum\u00ednica marcan un fito arquitect\u00f3nico sen parang\u00f3n. A iconograf\u00eda baseada na figura do Ap\u00f3stolo Santiago, os seus pais, o seu irm\u00e1n e os seus disc\u00edpulos, as\u00ed como a inspiraci\u00f3n nun arco de triunfo cl\u00e1sico fan deste conxunto a apoteose do esp\u00edrito xacobeo. Faleceu o 25 de novembro de 1749, pouco antes de poder ver rematada a obra que o far\u00eda inmortal."}
{"id": "49083", "revid": "5749", "url": "https://gl.wikipedia.org/wiki?curid=49083", "title": "Lajta", "text": "O lajta (pronunciado \"lallta\"), \u00e9 un queixo h\u00fangaro, semifresco, de forma rectangular e producido con leite de vaca. Caracter\u00edzase por ter unha carapa laranxa e h\u00famida, bastante grosa, e un interior de cor amarelo p\u00e1lido e cheo de buraqui\u00f1os pequenos e irregulares, pero de perfil m\u00e1is ou menos oval. Ten unha maduraci\u00f3n de entre catro e seis semanas, e un contido de graxa do 50 por cento."}
{"id": "49085", "revid": "45576", "url": "https://gl.wikipedia.org/wiki?curid=49085", "title": "Maison Carr\u00e9e", "text": "A Maison Carr\u00e9e \u00e9 un templo romano, un dos templos antigos mellor conservados, que se encontra sito en N\u00eemes (a antiga \"Nemausus\"), na Occitania, pa\u00eds de Francia meridional.\nFoi constru\u00eddo entre o 19 e o 16 a.C. por Marco Vipsanio Agripa, a\u00ednda que hai autores que o datan concretametne entre o 2 e o 5 da nosa era.Foi dedicado aos fillos do mesmo Agripa e de Xulia, filla de Augusto: Gaio e Lucio C\u00e9sar, mortos ambos a\u00ednda novos. O texto da inscrici\u00f3n dedicada foi reconstru\u00eddo polo erudito local Jean-Fran\u00e7ois S\u00e9guier, en 1758, a partir dos furados deixados polas letras de bronce orixinais; dic\u00eda : \"\"A Gaio C\u00e9sar, fillo de Augusto, c\u00f3nsul; a Lucio C\u00e9sar, fillo de Augusto, c\u00f3nsul designado; pr\u00edncipes da mocidade\".\nO templo debe o seu \u00f3ptimo estado de conservaci\u00f3n ao feito de haber sido reutilizado como igrexa cristi\u00e1 no s\u00e9culo IV. Pasou por varios usos durante toda a s\u00faa historia o que comportou grandes transformaci\u00f3ns: foi sede de diversas instituci\u00f3ns p\u00fablicas cidad\u00e1s; de novo, en 1691, os monxes agosti\u00f1os reciben a Maison como doaz\u00f3n, e instalan a s\u00faa igrexa; foi mesmo corte de gando durante a Revoluci\u00f3n francesa; finalmente, de 1819 a 1825, foi restaurada para se converter, desde 1823, nun museo que, hoxe en d\u00eda, alberga exposici\u00f3ns temporais.\nO seu nome en franc\u00e9s, \u00e9 adoptado no s\u00e9culo XVI, e significa literalmente \"Casa cadrada\"\", debido a que, no franc\u00e9s arcaico, empreg\u00e1base o termo \"carr\u00e9\" co significado de \"cuadrangular\", \u00e9 dicir con aspecto de \"rect\u00e1ngulo\", con clara alusi\u00f3n \u00e1 planta do edificio.\nCaracter\u00edsticas.\nPese \u00e1s s\u00faas dimensi\u00f3ns (mide 13,54 metros de largo e 26,42 metros de longo e 17 m de alto), este pequeno templo romano, alzado sobre un elevado podio, de 2,85 m de altura, dominaba a zona sur do foro, coraz\u00f3n econ\u00f3mico e administrativo da antiga Nemausus.\n\u00c9 un templo pseudoper\u00edptero hex\u00e1stilo, con pronao particularmente profundo (cerca dun terzo da lonxitude total da edificaci\u00f3n). Presenta seis columnas na fachada (de a\u00ed hex\u00e1stilo) e tres columnas libres nos lados, que contin\u00faan con oito semicolumnas laterais e na traseira da cella. Un p\u00f3rtico, do que a\u00ednda se poden observar as bases das columnas, arrodeaba a Maison Carr\u00e9e, estend\u00edase cara ao Norte e marcaba o lugar do foro nemausiano. Acced\u00edase ao podio por unha escalinata de 15 chanzos, reconstru\u00edda con alg\u00fans restos antigos conservados. No fronstipicio figuraba unha antiga inscrici\u00f3n reconstru\u00edda en 1835 (ver arriba).A s\u00faa arquitectura estaba inspirada na do templo de Apolo en Roma, como o testemu\u00f1an as s\u00faas dimensi\u00f3ns, con manifesta influencia grega. Sostense sobre columnas, con fuste acanalado e capiteis corintios, con cornixa, apoiada sobre m\u00e9nsulas, que abriga un friso historiado en tres dos lados.\nNo interior a cella est\u00e1 revestida con letras de m\u00e1rmore."}
{"id": "49088", "revid": "23204", "url": "https://gl.wikipedia.org/wiki?curid=49088", "title": "N\u00eemes", "text": "N\u00eemes (en , en ) \u00e9 unha cidade do sur de Francia, capital do departamento de Gard, na rexi\u00f3n de Occitania. O seu nome na \u00e9poca romana era \"Nemausus\".\nSituaci\u00f3n xeogr\u00e1fica.\nA s\u00faa altitude m\u00e1xima \u00e9 de 215 m (116 m en zona urbana) e a altitude m\u00ednima \u00e9 de 21 m (45 m en zona urbana). N\u00eemes est\u00e1 situada nunha chaira \u2014de a\u00ed as fortes calores estivais e as frecuentes inundaci\u00f3ns\u2014 entre sete outeiros (en realidade, s\u00f3 tres grandes topograficamente), como Roma, particularidade que lle valeu o ep\u00edteto de \u00abRoma francesa\u00bb. En plena garriga, at\u00f3pase a 35\u00a0km do mar Mediterr\u00e1neo, a 20\u00a0km da Camargue, a 35\u00a0km dos C\u00e9vennes e a 20\u00a0km do r\u00edo R\u00f3dano. Sinala a divisoria a Provenza (a s\u00faa extremidade oeste), e o Languedoc (no seu extremo leste). N\u00eemes est\u00e1, ademais, moi pr\u00f3xima a outras grandes e hist\u00f3ricas cidades: Arles (27\u00a0km), Avignon (44\u00a0km), Al\u00e8s (46\u00a0km), Montpellier (54\u00a0km), ou mesmo Orange (65\u00a0km), S\u00e8te (84\u00a0km), Aix-en-Provence (95\u00a0km) e Marsella (100\u00a0km). N\u00eemes \u00e9 a 28\u00aa cidade que ocupa maior superficie na Francia metropolitana (161,85\u00a0km\u00b2 ; Arles \u00e9 a 1\u00aa e Par\u00eds a 50\u00aa).\nClima.\nN\u00eemes goza dun clima privilexiado cunha temperatura suave est\u00e1bel ao longo do ano e un asoallamento excepcional. Por\u00e9n, o mistral tende a relativizar a dozura invernal. No ver\u00e1n, debido a s\u00faa posici\u00f3n topogr\u00e1fica (nunha foxa), sofre \u00e1s veces fortes calores.\nA media das temperaturas \u00e9 de 6,5\u00a0\u00b0C no inverno e de 23,5\u00a0\u00b0C en ver\u00e1n (unha das m\u00e1is elevadas de Francia), con xornadas puntuais con m\u00e1is de 35\u00a0\u00b0C.\nHistoria.\nOrixes e \u00e9poca romana.\nOrixinalmente foi un asentamento galo, pero entre os anos 120 e 117\u00a0a.\u00a0C. foi ocupada polos Romanos. Foi o proc\u00f3nsul Gnaeus Domitius Enobarbus quen o incorporou para asegurar o cami\u00f1o a Hispania e constru\u00edu a v\u00eda Domitia fundando Narbona, capital da Galia Transalpina e posteriormente da Narbonense (27\u00a0a.\u00a0C.). Ao redor de 50\u00a0a.\u00a0C. conv\u00e9rtese en colonia romana, conservando, adaptado baixo a forma \"Nemausus\", o seu primitivo nome galo. Moitos dos veteranos de Xulio C\u00e9sar establec\u00e9ronse al\u00ed e d\u00e9ronlles parcelas de terra para cultivar na chaira de Nimes, a\u00ednda que a propia colonia non estivo totalmente organizada at\u00e9 c. 27\u00a0B.\u00a0C., a trav\u00e9s de Agripa. Nimes substitu\u00edu a Narbona como capital da Narbonense. \nIdade Media.\nEn 462 caeu en mans dos visigodos, que a mantiveron tras a derrota da Vouill\u00e9 e a destruci\u00f3n do reino de Tolosa, formando parte da Septimania visigoda. Un bispado aparece no s\u00e9culo V. Conquistada polos musulm\u00e1ns aos visigodos en 719, en 754 pasou aos carolinxios e foi sede dun condado, que estaba ligado a Septimania. En 872 Nimes pasou ao conde de Tolosa. At\u00e9 1185 os vizcondes non reco\u00f1eceron a soberan\u00eda feudal de Tolosa. Nimes foi ocupada polos cruzados de Sim\u00f3n de Montfort en 1215 pero volveu baixo a soberan\u00eda dos vizcondes da dinast\u00eda Trencavel en 1224, at\u00e9 que en 1226 as tropas reais a recuperaron e Lu\u00eds IX de Francia foi coroado. No ano 1271 incorporouse \u00e1 coroa. \nIdade Moderna.\nDurante a Reforma converteuse nun basti\u00f3n hugonote, producindo en 1567 un masacre de cat\u00f3licos chamado Miguelada. Despois dun per\u00edodo de decadencia que comezou coa revogaci\u00f3n en 1685 do Edicto de Nantes, comezou un per\u00edodo de prosperidade econ\u00f3mica.\nO tecido \"denim\" recibe o seu nome da contraci\u00f3n \"de-Nimes\". Ese tecido foi empregado en teas para barcos e deu lugar aos \"jeans.\""}
{"id": "49089", "revid": "92340", "url": "https://gl.wikipedia.org/wiki?curid=49089", "title": "Iemeli\u00e1n Iv\u00e1novich Pugachev", "text": "Iemeli\u00e1n Iv\u00e1novich Pugachev (en ruso \u0415\u043c\u0435\u043b\u044c\u044f\u0301\u043d \u0418\u0432\u0430\u0301\u043d\u043e\u0432\u0438\u0447 \u041f\u0443\u0433\u0430\u0447\u0451\u0432), nado en Moscova en 1712 e finado na mesma cidade o 21 de xaneiro de 1775, foi un l\u00edder cosaco que loitou contra os austr\u00edacos na Guerra dos Sete Anos (1756 - 1763).\nEn 1774, desgustado co goberno da tsarina Catalina a Grande de ascendencia xermana, iniciou unha revoluci\u00f3n dos cosacos do Don e do baixo Ural, d\u00e1ndose a co\u00f1ecer como o falecido Pedro o Grande. O levantamento de Pugachev chegou a p\u00f3r en perigo a estabilidade do goberno imperial. As principais raz\u00f3ns do levantamento segundo parece eran as m\u00edseras condici\u00f3ns dos cosacos, que pasaran a un segundo plano social. Obtivo importantes vitorias, xa que a maior\u00eda das tropas rusas atop\u00e1banse en zona turca, intentando abrir unha sa\u00edda ao mar polo porto de Azov. A s\u00faa vaga revolucionaria chegou a ocupar Kaz\u00e1n e puido ser repelido en Tsaristin. A fin das hostilidades co Imperio Otom\u00e1n permitiu \u00e1s tropas rusas estacionadas no sur repeler o levantamento. Pugachev foi traizoado e executado publicamente en Moscova."}
{"id": "49090", "revid": "1093", "url": "https://gl.wikipedia.org/wiki?curid=49090", "title": "A Ulloa", "text": ""}
{"id": "49091", "revid": "5863", "url": "https://gl.wikipedia.org/wiki?curid=49091", "title": "Ratio prezo-beneficio", "text": "PER (siglas en ingl\u00e9s de \"Price-Earnings Ratio)\" \u00e9 a relaci\u00f3n entre o prezo e o beneficio dunha acci\u00f3n (BPA). Sup\u00f3n, en definitiva, cantos euros se pagan por cada euro de beneficio prometido por esa empresa. \u00c9 ademais o inverso da rendibilidade esperada (beneficio entre prezo). \u00c9 un dato que se emprega acot\u00edo na an\u00e1lise fundamental das empresas, especialmente das que cotizan na bolsa de valores.\nF\u00f3rmula.\nformula_1\nO valor do PER calc\u00falase dividindo o valor das acci\u00f3ns dunha empresa determinada, no mercado bolsista (capitalizaci\u00f3n bolsista, entre o beneficio neto anual despois de impostos da empresa correspondente. Dito doutro xeito, o PER dunha empresa calc\u00falase dividindo o prezo de cada aci\u00f3n entre o BPA (beneficio por acci\u00f3n) . Exemplo: se a empresa X cotiza a 13 euros e o beneficio neto anual por acci\u00f3n \u00e9 de 1,30 euros, o seu PER ser\u00e1 de 10 (13,00/1,30).\nExemplo e interpretaci\u00f3n.\nA empresa X que cotiza a 13,00 \u20ac / acci\u00f3n, o ano anterior tivo un beneficio neto de 650.000 \u20ac, e ten 500.000 acci\u00f3ns en circulaci\u00f3n. Polo tanto:\nformula_2\nNo exemplo, pres\u00e9ntase que a lectura do PER da empresa X \u00e9 que no prezo -actual- das s\u00faas acci\u00f3ns inclu\u00edron 10 veces o beneficio -anterior-da empresa. Unha empresa cun PER alto pode significar que as expectativas do valor son moi favorables e se basean en beneficios futuros (prevese unha medra destes) ou ben que a acci\u00f3n est\u00e1 sobrevalorada -sen fundamento- e, polo tanto, que resulte improbable que a s\u00faa cotizaci\u00f3n siga subindo.\nUnha empresa cun PER baixo pode significar que a acci\u00f3n est\u00e1 minusvalorada e pode entrar nunha senda alcista en bolsa.\nCando se trata de interpretar o PER \u00e9 importante comparalo co das outras empresas do correspondente sector ou mercado do valor e as expectativas de desenvolvemento e beneficios.\nPER e tipos de xuros.\nSendo o inverso da rendibilidade, p\u00f3dese descompo\u00f1er esta \u00faltima fundamentalmente en d\u00faas: a rendibilidade libre de riscos (ou tipo de xuro), e a prima de risco; \u00e9 dicir, a prima que pide o investidor sobre o tipo de xuro existente para cubrir o risco do investimento. Vese, polo tanto, que canto maiores sexan os tipos de xuro maior ser\u00e1 a rendibilidade esperada e, por tanto, menor ser\u00e1 o PER que o investidor estar\u00e1 disposto a pagar. O mesmo sucede coa prima de risco: se o investidor ten unha maior aversi\u00f3n \u00f3 risco ou existen grandes tensi\u00f3ns xeopol\u00edticas, ent\u00f3n o PER deber\u00e1 ser menor para que o investidor invista na compa\u00f1\u00eda. Analogamente, uns tipos de xuro baixos presionar\u00e1n \u00e1 alza o PER dunha empresa, pois o investidor espera unha rendibilidade total menor.\nA influencia do crecemento esperado.\nMais o PER non \u00e9 simplemente inversamente proporcional \u00e1 rendibilidade que agarda o investidor, sen\u00f3n que tam\u00e9n infl\u00fae o crecemento esperado da empresa. De feito, son estas perspectivas de crecemento as que fan que unha acci\u00f3n cotice a un PER superior ao esperado pola s\u00faa rendibilidade te\u00f3rica. As\u00ed, \u00e1 rendibilidade esperada c\u00f3mpre restarlle un factor de crecemento e, polo tanto, canto maior sexa o crecemento esperado, maior ser\u00e1 o valor do PER.\nA influencia do crecemento ser\u00e1 maior en escenarios de tipos de xuro baixos, pois o seu peso relativo fronte \u00e1 rendibilidade \u00e9 maior (menor tipo de xuro, menor rendibilidade esperada).\nL\u00edmites.\nA simplicidade de uso do PER non debe ocultar os seus l\u00edmites e carencias. Por exemplo:"}
{"id": "49092", "revid": "98629", "url": "https://gl.wikipedia.org/wiki?curid=49092", "title": "Garriga", "text": "En bot\u00e1nica, a garriga designa unha formaci\u00f3n vexetal caracter\u00edstica das rexi\u00f3ns mediterr\u00e1neas (\"phrygana\" en grego) .\nEtimolox\u00eda e caracter\u00edsticas.\nO termo \"garriga\" ven da ra\u00edz preindoeuropea *kar, *gar, *kal, *gal, que significa \u00abpedra\u00bb ou \u00abrocha\u00bb; por extensi\u00f3n \u00ababrigo de pedra, casa, fortaleza, aldea\u00bb; orixinando \"guarric\" en celta; \"garric\" en occitano, \u00ab\u00e1rbore de rocha\u00bb, termo que nomea un tipo de carrasco; catal\u00e1n \"garriga\"; italiano \"gariga\". As palabras, top\u00f3nimos ou usuais en Francia, Gard, Carcasona, karst, calanque, chalet, clapier, crau, grave, garoupe derivan desas ra\u00edces.\nA \"garriga\" \u00e9 unha formaci\u00f3n vexetal baixa, m\u00e1is ou menos dif\u00edcil de penetrar, constitu\u00edda principalmente de arbustos resistentes \u00e1 sequidade, formando monte baixo espi\u00f1oso. Esta formaci\u00f3n \u00e9 o resultado da degradaci\u00f3n do bosque de \"Quercus\" (\"Quercus pubescens\", \"Quercus ilex\"), provocada por cabras e ovellas, a acci\u00f3n antr\u00f3pica e o lume, actuando desde hai m\u00e1is de 5000 anos.\nA \"garriga\" \u00e9 a terreo calcario o que o maquis aos terreos sil\u00edceos. Pode ser confundida doadamente co maquis baixo, mais difiren sensibelmente polo composici\u00f3n flor\u00edstica, mesmo polos distintos tons de verdes, que na \"garriga\" tende ao gris.\nAlgunhas formaci\u00f3n da \"garriga\" poden mostrar un aspecto agrad\u00e1bel nalg\u00fans per\u00edodos anuais, como nos momentos da floraci\u00f3n dalgunhas especies, se o seu grao de cubrici\u00f3n do terreo \u00e9 significativo. Nestes casos pode adquirir tons azuis-viol\u00e1ceos en formaci\u00f3ns ricas en romeu, e viol\u00e1ceo se predomina a cantroxo (\"Lavandula stoechas\"), amarelo se abonda en Helicriso, en arbustos de xesta (Genista sp) e Calycotomae. Mais gran parte do ano semella desolada, sobre todo se ocupa grandes superficies. Outra caracter\u00edstica t\u00edpica da garriga \u00e9 o intenso perfume que emana das inn\u00fameras especies arom\u00e1ticas que a compo\u00f1en, especialmente, a parte das citadas, plantas das familias das Labiatae e das Asteraceae. A vexetaci\u00f3n herb\u00e1cea est\u00e1 sobre todo representada por plantas anuais, moitas espi\u00f1osas, sen que falten as perennes, como plantas bulbosas.\nHistoria.\nA \"garriga\" non foi sempre o ermo \u00e1rido que co\u00f1ecemos. Outrora foi lugar dunha importante actividade.\nSen falar dos inn\u00fameros vestixios prehist\u00f3ricos e medievais: (meg\u00e1litos, castelos, cavernas fortificadas, ermidas...), os raba\u00f1os de cabras e ovellas pastaban a\u00ed, os vidreiros alimentaban os seus fornos cos a madeira proveniente das fragas da \"garriga\", os carboeiros pinchaban as \u00e1rbores para fabricar carb\u00f3n para as cidades, busc\u00e1base a cortiza para preparar os coiros, e montes enteiros eran rozados para plantar oliveiras ou vi\u00f1edos.\nToda esa actividade declinou coa chegada da revoluci\u00f3n industrial, e co \u00e9xodo rural que a acompa\u00f1ar\u00eda posteriormente. As rozadas para usos humanos e gandeiros diminu\u00edron progresivamente, e a vexetaci\u00f3n recobrou terreo mesmo nos cami\u00f1os.\nEspecies vexetais.\nEntre as plantas t\u00edpicas da \"garriga\" \u00e1chanse:"}
{"id": "49093", "revid": "127505", "url": "https://gl.wikipedia.org/wiki?curid=49093", "title": "Vermudo II", "text": "Vermudo II, nado cara ao 956 e finado no Bierzo no 999, foi coroado en Compostela o 15 de outubro do 982 gobernando desde 985 e at\u00e9 a s\u00faa morte todo o reino de Galiza. X\u00falgase que fose fillo bastardo de Ordo\u00f1o III. Foi cognominado \"o Gotoso\", por sufrir de gota.\nCoroaci\u00f3n en Galicia.\nRamiro III apoi\u00e1base en casas nobiliarias alleas a Galicia, como os Beni G\u00f3mez. Incorr\u00eda nisto no mesmo erro que o seu pai Sancho I que fora envelenado polo \"dux\" galaico-portugu\u00e9s Gonzalo Menendiz. A ameaza normanda e musulm\u00e1 (ocupaci\u00f3n de Simancas por Almanzor) incrementaban o descontento.\nO 15 de outubro do ano 982, a m\u00e1is alta nobreza galega proclama rei a un fillo de Ordo\u00f1o III, Vermudo, e cor\u00f3ano en Santiago de Compostela. Axi\u00f1a o novo rei faise coa soberan\u00eda de todas as terras galegas (que nese momento chegaba ata Co\u00edmbra). Ramiro III, entrou entra en territorio galego coas tropas reais sendo derrotadas en Portela de Areas (preto de Monterroso). Vermudo II empezaba o seu reinado en terras galegas. Na primavera do ano 984, invadiu as terras do seu rival e as tropas galegas expulsaron a Ramiro III de Le\u00f3n. Este f\u00edxose forte en Astorga e non renunciou \u00e1 coroa leonesa ata a morte no ano 986.\nNo ano 985, Vermudo II aparece asinando documentos en Celanova dando testemu\u00f1o de que xa non ten resistencias e estando ao seu lado como coasinante o l\u00edder da nobreza galega Mendo Gundisalviz. As\u00ed mesmo, procura o apoio das dioceses, quer pacificamente mediante doaz\u00f3ns (caso de Iria-Santiago e Lugo) ou ben metendo na cadea ao bispo (caso de Gustedeo de Oviedo).\nNo ano 986 outorga privilexios \u00e1s comunidades relixiosas que inzaban as abas do monte Ilicino (m\u00e1is co\u00f1ecido como Pico Sacro) exim\u00edndoas de todo tributo. Nese mesmo ano expulsou de Galicia a determinados nobres sublevados que se refuxiaron \u00e1 sombra de Almanzor.\nInsurrecci\u00f3n leonesa.\nToda Galicia reco\u00f1ec\u00eda a Vermudo, pero os Beni G\u00f3mez, condes de Salda\u00f1a, desco\u00f1ec\u00edan a s\u00faa autoridade en terras leonesas. G\u00f3mez Garc\u00eda e Garc\u00eda G\u00f3mez eran av\u00f3s e t\u00edo do fillo de Ramiro III, Ordo\u00f1o Ram\u00edrez, e mantiveron en p\u00e9 os seus dereitos. Nas estad\u00edas de Vermudo II en Galicia encontrouse cos se\u00f1ores rebeldes propagando a falsa noticia da s\u00faa morte e ense\u00f1or\u00e1ndose de Le\u00f3n nos anos 989 e 990. O nobre Conancio gobernou a te\u00f3rica capital do reino en franco desaf\u00edo ao rei galaico-leon\u00e9s. Vermudo II volveu dende Galicia e conseguiu expulsar a Conancio, confisc\u00e1ndolle os seus bens.\nNo ano 991, volveron os nobres leoneses a facerse coa cidade, apoder\u00e1ndose do tesouro real e, coa axuda dos musulm\u00e1ns, obrigaron a Vermudo a refuxiarse en Galicia, onde manti\u00f1a o seu poder intacto.\nO novo monarca galaico-leon\u00e9s conseguira o apoio do bispo de Le\u00f3n. Motivo polo cal este viu as s\u00faas terras asoladas polos condes leoneses. Almanzor ter\u00eda entre os rebeldes a Vermudo II uns valios\u00edsimos aliados.\nAlmanzor.\nAlmanzor arrasou Le\u00f3n, Zamora, Tui e no ano 997 a cidade de Santiago de Compostela, onde non deixa pedra sobre pedra da catedral xacobea. As portas e as camp\u00e1s da catedral compostel\u00e1 son levadas a ombreiros de galegos ata C\u00f3rdoba nun acto de humillaci\u00f3n para o reino cristi\u00e1n. A superioridade militar do caudillo musulm\u00e1n, aconsella a Vermudo II non presentar batalla aberta e deambular por Galicia sostendo un reino a piques de derrubarse. Tras esta terrible vaga, Vermudo II acudiu a Santiago onde auxiliou ao seu bispo San Pedro de Mezonzo a erguer das s\u00faas ru\u00ednas a bas\u00edlica do Ap\u00f3stolo. No ano 999 confiaba o monarca o goberno do mosteiro de San Lourenzo de Carboeiro ao presb\u00edtero Anscario e ao monxe Trasuario.\nPervivencia da s\u00faa li\u00f1axe.\nSost\u00e9ndose na nobreza galega, busca apoios tam\u00e9n na castel\u00e1. Casa coa filla do conde de Castela, Elvira Garc\u00eda, e conf\u00eda a educaci\u00f3n do seu fillo ao conde galego Mendo Gundisalviz. Este ser\u00e1 o dono da situaci\u00f3n \u00e1 morte de Vermudo no ano 999, e defender\u00e1 con \u00e9xito os dereitos do seu protexido Afonso V o devandito fillo de Vermudo II.\nA morte l\u00e9vao no ano 999 estando no Bierzo. Os seus restos cons\u00e9rvanse na catedral de Le\u00f3n.\nFamilia.\nFillos ilex\u00edtimos: Elvira e Pelaio."}
{"id": "49096", "revid": "89787", "url": "https://gl.wikipedia.org/wiki?curid=49096", "title": "Marie Simon-Pierre", "text": "Marie Simon-Pierre, de nome real desco\u00f1ecido, \u00e9 unha monxa francesa cat\u00f3lica, nada en Rumilly-en-Cambr\u00e9sis en 1963. A s\u00faa sona d\u00e9bese a que curou do p\u00e1rkinson que padec\u00eda grazas, presuntamente, \u00e1 actuaci\u00f3n do defunto papa Xo\u00e1n Paulo II.\nA enfermidade.\nA monxa pertence \u00e1 orde das Freiri\u00f1as das Maternidades Cat\u00f3licas, onde ingresou con 21 anos, e traballaba na maternidade L'\u00c9toile, en Puyricard, preto de Aix-en-Provence (Occitania).\nEn 2002 diagnost\u00edcanlle p\u00e1rkinson temper\u00e1n, unha enfermidade neurodexenerativa e incur\u00e1bel. O mal af\u00e9ctalle na mobilidade da metade esquerda do seu corpo. Supostamente, a enfermidade foi avanzando malia o tratamento m\u00e9dico e tivo que deixar as s\u00faas tarefas habituais na maternidade para ocuparse de traballos administrativos.\nO milagre.\nO 13 de maio de 2005, o papa cat\u00f3lico Bieito XVI abre o proceso de beatificaci\u00f3n do seu predecesor Xo\u00e1n Paulo II, que tam\u00e9n padec\u00eda p\u00e1rquinson. A partir dese d\u00eda ela mesma e as demais monxas da congregaci\u00f3n comezan a rezarlle a Xo\u00e1n Paulo II ped\u00edndolle pola curaci\u00f3n. Por\u00e9n, e sempre segundo a versi\u00f3n dela mesma, a enfermidade continuar\u00eda velozmente o seu progreso.\nO 2 de xu\u00f1o solic\u00edtalle \u00e1 s\u00faa xefa que a releve de todas as s\u00faas responsabilidades. Esta n\u00e9gase e p\u00eddelle que escriba nunha folla de papel o nome de \"Xo\u00e1n Paulo II\". Marie Simon-Pierre, que \u00e9 manicha e a quen o p\u00e1rkinson lle afecta a metade esquerda, non pode facelo. Por\u00e9n, esa mesma noite, a freira ponse a escribir e cons\u00e9gueo, polo que deduce que sanda supetamente. A hip\u00f3tese da curaci\u00f3n \u00e9 apoiada polo seu propio neur\u00f3logo.\nOutras hip\u00f3teses m\u00e9dicas apuntan a posibilidade de que o p\u00e1rkinson fose mal diagnosticado, e que os s\u00edntomas fosen producidos por unha depresi\u00f3n, pola inxesta de menci\u00f1as que provocan eses s\u00edntomas, por simulaci\u00f3n consciente ou por simulaci\u00f3n inconsciente debida \u00e1 histeria.\nO seu milagre resulta unha peza fundamental do proceso de beatificaci\u00f3n de Xo\u00e1n Paulo II, que ten que achegar como proba alg\u00fan milagre. O informe, conducido polo bispo polaco S\u0142awomir Oder, determinou que a curaci\u00f3n se debera \u00e1 intercesi\u00f3n do anterior papa, pero corresp\u00f3ndelle ao actual Bieito XVI determinar se existe ou non milagre.\nNa actualidade Marie Simon-Pierre traballa na cl\u00ednica Saint-F\u00e9licit\u00e9, en Par\u00eds."}
{"id": "49100", "revid": "23204", "url": "https://gl.wikipedia.org/wiki?curid=49100", "title": "Freiri\u00f1as das Maternidades Cat\u00f3licas", "text": "As Freiri\u00f1as das Maternidades Cat\u00f3licas son unha pequena congregaci\u00f3n cat\u00f3lica feminina francesa. O seu labor est\u00e1 relacionado co mantemento de maternidades.\nA orde foi fundada en 1933 en Bourgoin-Jallieu, polo arcebispo de Cambrai \u00c9mile Guerry e pola monxa Marie Jean-Baptiste Lantelme. Recibiu o dereito pontifical en 1982, de mans do papa Xo\u00e1n Paulo II. Na actualidade te\u00f1en a propiedade de cinco maternidades, catro delas en Francia e unha m\u00e1is no Senegal.\nA esta orde pertence a monxa Marie Simon-Pierre, supostamente curada de p\u00e1rquinson por un defunto papa Xo\u00e1n Paulo II."}
{"id": "49101", "revid": "114", "url": "https://gl.wikipedia.org/wiki?curid=49101", "title": "Zaratustra", "text": ""}
{"id": "49102", "revid": "22570", "url": "https://gl.wikipedia.org/wiki?curid=49102", "title": "Autocontrol", "text": " \nDenom\u00ednase sistema de autocontrol dunha empresa alimentaria o conxunto de actuaci\u00f3ns, procedementos e controis que toda empresa que elabore, almacene ou distrib\u00faa alimentos debe desenvolver para garantir que os alimentos que comercializa son seguros para o consumidor, desde o punto de vista sanitario.\nTodo sistema de autocontrol debe ser especificamente dese\u00f1ado para a empresa que o deba aplicar, tendo en conta a natureza do produto elaborado ou da actividade desenvolvida, as fases do proceso de elaboraci\u00f3n e os tratamentos \u00f3s que ser\u00e1 sometido o alimento posteriormente. Debe dese\u00f1arse con flexibilidade para que sexa realista e eficaz, tendo presente o tama\u00f1o do establecemento.\nDebe describir, dunha forma sistem\u00e1tica e programada, a actividade e os produtos que se elaboran, e debe estar documentado, para co\u00f1ecemento dos responsables e empregados da empresa e para responder \u00f3s controis oficiais que poidan realiza-las autoridades sanitarias.\nResponsabilidade das empresas.\nA Uni\u00f3n Europea estableceu en 1994 a responsabilidade das empresas do sector alimentario na hixiene dos seus establecementos e nos seus procesos. A normativa espa\u00f1ola transpuxo esta obrigatoriedade \u00e1 lexislaci\u00f3n espa\u00f1ola mediante un real decreto de 1995. Sucesivas normas legais, europeas e nacionais, insistiron e desenvolveron este principio.\nPara que as empresas poidan asumir esa responsabilidade e demostrar \u00e1 Administraci\u00f3n que po\u00f1en as medidas necesarias para conseguir garanti-la seguridade alimentaria dos produtos postos no mercado, deber\u00e1n desenvolver sistemas de autocontrol.\nEstes sistemas der autocontrol aplicaranse a todo o proceso produtivo de cada empresa, na actividade que desenvolva cada empresa dentro da cadea alimentaria.\nCada empresa deber\u00e1 identificar calquera aspecto da s\u00faa actividade que sexa determinante para garanti-la hixiene dos alimentos e velar\u00e1 por que se definan, se po\u00f1an en pr\u00e1ctica, se cumpran e se actualicen sistemas eficaces de autocontrol adecuados, de acordo cos principios nos que se basea o sistema de an\u00e1lise de perigos e puntos de control cr\u00edtico (APPCC).\nMediante este sistema a empresa debe poder controlar eficazmente a seguridade dos seus produtos e deber\u00e1 poder demostrar \u00e1s autoridades sanitarias que realiza ese control dunha forma eficaz.\nContido dos sistemas de autocontrol.\nOs programas de autocontrol constar\u00e1n dos seguintes documentos:"}
{"id": "49103", "revid": "23204", "url": "https://gl.wikipedia.org/wiki?curid=49103", "title": "Bonn", "text": "Bonn, \u00e1s veces escrito en galego Bon, \u00e9 unha cidade do oeste de Alema\u00f1a, situada no Land do Renania do Norte-Westfalia. Ten unha poboaci\u00f3n de 331.885 habitantes (estimaci\u00f3n de 2021).\nFoi capital da Alema\u00f1a do Oeste desde 1949 a 1990, logo foi sede do goberno alem\u00e1n ata o 1998, cando se iniciou a transferencia de parte das oficinas administrativas para Berl\u00edn. \u00c9 un importante n\u00facleo cultural, pol\u00edtico e comercial. Ten incorporadas outras d\u00faas pequenas cidades: Bad Godesberg e Beuel, coas que forma unha \u00fanica aglomeraci\u00f3n urbana. Ocupa o 19\u00b0 posto na clasificaci\u00f3n das cidades m\u00e1is populosas de Alema\u00f1a a\u00ednda que est\u00e1 moi influenciada pola proximidade da cidade de Colonia."}
{"id": "49107", "revid": "56817", "url": "https://gl.wikipedia.org/wiki?curid=49107", "title": "Milagre", "text": "Un milagre \u00e9 un feito extraordinario, sobrenatural, atribu\u00eddo a algunha orixe divina, e que realiza ou ben esta divindade ou ben unha persoa intermediaria (un santo, un pastor, un profeta...). A interpretaci\u00f3n dos milagres non \u00e9 cient\u00edfica e depende sempre de cuesti\u00f3ns de fe relixiosa. Sit\u00faase pois no \u00e1mbito das crenzas, e non da realidade.\nHistoria e interpretaci\u00f3n.\nO milagre nace dun acontecemento que \u00e9 dif\u00edcil explicar cos co\u00f1ecementos cient\u00edficos dunha \u00e9poca dada. As\u00ed, en distintos cultos as eclipses foron milagres, ou o contacto con novas poboaci\u00f3ns de tribos distintas, as curaci\u00f3ns s\u00fapetas de individuos supostamente enfermos... \u00c9 complexo explicar de xeito cient\u00edfico moitos destes milagres doutro tempo, principalmente porque a maior\u00eda dos milagres son relatos escritos, sobre os que non se conservan testemu\u00f1as vivas.\nOs milagres son obxecto de controversia por esta raz\u00f3n, e op\u00f3\u00f1ense ao seu redor os pensamentos relixiosos e esot\u00e9ricos, dunha banda, e os racionalistas, doutra. En esoterismo, man\u00e9xanse dous conceptos diferentes:\nOs milagres, co\u00f1ecidos con este ou outros nomes, hainos en m\u00faltiples crenzas relixiosas, tanto polite\u00edstas coma monote\u00edstas. As\u00ed, son milagres as transformaci\u00f3ns propias dos deuses gregos, como as operadas por Narciso ou por Leda, ao igual c\u00f3 son as dez pragas de Exipto, o dioivo, a resurrecci\u00f3n de L\u00e1zaro, a multiplicaci\u00f3n dos pans e dos peixes ou outros famosos exemplos da tradici\u00f3n xudeucristi\u00e1 ou unicamente cristi\u00e1.\nNa actualidade, e no contexto da relixi\u00f3n cat\u00f3lica, os milagres son elementos imprescind\u00edbeis nos procesos de beatificaci\u00f3n e santificaci\u00f3n, \u00e9 dicir, nas v\u00edas polas que unha persoa, xa defunta, pasa a engrosar a lista dos vener\u00e1beis que merecen adoraci\u00f3n como transmisores do catolicismo.\nTipos.\nAdemais de pola s\u00faa crenza, os milagres poden clasificarse nalg\u00fans grande tipos que comparten caracter\u00edsticas e procedementos:"}
{"id": "49109", "revid": "89787", "url": "https://gl.wikipedia.org/wiki?curid=49109", "title": "Iris Coch\u00f3n", "text": "Iris Coch\u00f3n Otero, nada en Santiago de Compostela o 1 de decembro de 1968, \u00e9 unha te\u00f3rica e cr\u00edtica literaria galega.\nTraxectoria.\nFilla de Luis Coch\u00f3n. Licenciada en Filolox\u00eda Hisp\u00e1nica e Galego-Portuguesa pola Universidade de Santiago de Compostela. Foi profesora asociada da \u00e1rea de Teor\u00eda da Literatura e Literatura Comparada (TLLC) na Universidade de Santiago de Compostela. Formou parte do consello editorial da colecci\u00f3n \"Ablativo Absoluto\"."}
{"id": "49111", "revid": "5467", "url": "https://gl.wikipedia.org/wiki?curid=49111", "title": "Cabaleiro feudal", "text": ""}
{"id": "49114", "revid": "85894", "url": "https://gl.wikipedia.org/wiki?curid=49114", "title": "A Calvela, Ferreiros, Baralla", "text": "A Calvela \u00e9 un lugar da parroquia de Ferreiros, no concello lucense de Baralla. Ti\u00f1a 14 habitantes en 2015 (6 homes e 8 mulleres) segundo datos do IGE. Iso sup\u00f3n unha diminuci\u00f3n da poboaci\u00f3n respecto a 2007 cando ti\u00f1a 18 habitantes (8 homes e 10 mulleres), menos tam\u00e9n que os 15 habitantes de 2006.\nSit\u00faase a 3\u00a0km da capital do concello. Engloba un conxunto de catorce casas, ocupando a zona oeste da ladeira da monta\u00f1a que conduce \u00f3 alto da Caleira."}
{"id": "49115", "revid": "43327", "url": "https://gl.wikipedia.org/wiki?curid=49115", "title": "Milagre (hom\u00f3nimos)", "text": "Coa palabra milagre podemos estarnos a referir a:"}
{"id": "49116", "revid": "85894", "url": "https://gl.wikipedia.org/wiki?curid=49116", "title": "Xos\u00e9 Pe\u00f1a Fraga", "text": "Xos\u00e9 Pe\u00f1a Fraga, co\u00f1ecido como Pepet, nado en Ortigueira cara 1893 e finado nos anos setenta dese s\u00e9culo, foi un actor de cinema galego. S\u00e1bese moi pouco da s\u00faa vida, a pesar de que interpretou como secundario m\u00e1is de trinta filmes en Hollywood e outros trinta en M\u00e9xico.\nCarreira.\nDebeu comezar como c\u00f3mico en Espa\u00f1a e a finais dos anos vinte emigrou \u00e1 costa occidental dos Estados Unidos, a Hollywood, para continuar a s\u00faa carreira como actor secundario. Trala desaparici\u00f3n do chamado Hollywood hispano (onde se gravaban para a exportaci\u00f3n segundas versi\u00f3ns de filmes comerciais con actores espa\u00f1olfalantes), como consecuencia da mellora das t\u00e9cnicas de dobraxe, a finais dos anos trinta, marchou a M\u00e9xico. Al\u00ed participar\u00eda no seu primeiro filme en 1944, e chegou a rodar con Luis Bu\u00f1uel, Carlos Velo ou con Cantinflas. Tam\u00e9n fixo espor\u00e1dicos labores de guionista en \"Cuando lloran los valientes\" (1947) e en \"Esc\u00e1ndalo de estrellas\" (1944)."}
{"id": "49117", "revid": "98629", "url": "https://gl.wikipedia.org/wiki?curid=49117", "title": "Rakvere", "text": "Rakvere (en alem\u00e1n \"Wesenberg\" ou \"Wesenbergh\") \u00e9 unha vila do norte de Estonia capital do Condado de L\u00e4\u00e4ne-Viru, 20 km \u00f3 sur do Golfo de Finlandia.\nHistoria.\nA cidade \u00e9 co\u00f1ecida polo seu hist\u00f3rico castelo de pedra, atopado no alto de Vallim\u00e4gi. O castelo constru\u00eduse antes de 1226, no lugar que ocupaban o forte dos antigos vironianos, co\u00f1ecida como \"Rakovor\" (\u0420\u0430\u043a\u043e\u0432\u043e\u0440) segundo fontes rusas. Rakvere obtivo o estatuto de cidade o 12 de xu\u00f1o de 1302. O compositor Arvo P\u00e4rt pasou a s\u00faa infancia en Rakvere."}
{"id": "49118", "revid": "1093", "url": "https://gl.wikipedia.org/wiki?curid=49118", "title": "Jos\u00e9 Pe\u00f1a Fraga", "text": ""}
{"id": "49119", "revid": "1093", "url": "https://gl.wikipedia.org/wiki?curid=49119", "title": "Pepet", "text": ""}
{"id": "49120", "revid": "98629", "url": "https://gl.wikipedia.org/wiki?curid=49120", "title": "Kohtla-J\u00e4rve", "text": "Kohtla-J\u00e4rve \u00e9 a cuarta maior cidade \"(linn)\" de Estonia. Est\u00e1 situada \u00f3 nordeste do pa\u00eds, no Condado de Ida-Viru. A cidade fundouse en 1924 e ti\u00f1a en 2004 46\u00a0346 habitantes dunha orixe moi diversa (m\u00e1is de 40 grupos \u00e9tnicos). A maior\u00eda da poboaci\u00f3n fala o ruso, a\u00ednda que a partir de 1990 o estoniano pasou a ser a lingua m\u00e1is empregada na vida coti\u00e1. A cidade est\u00e1 moi industrializada e pos\u00fae unha consider\u00e1bel actividade petroleira.\nXeograf\u00eda.\nA cidade div\u00eddese en cinco distritos \"(linnaosad)\":"}
{"id": "49123", "revid": "23204", "url": "https://gl.wikipedia.org/wiki?curid=49123", "title": "Microsoft Access", "text": "Microsoft Access \u00e9 un programa de base de datos creado pola empresa Microsoft. Como outros programas dese\u00f1ados para a mesma funci\u00f3n e baseados na programaci\u00f3n orientada a obxectos, traballa con t\u00e1boas e consultas, a\u00ednda que que as s\u00faas unidades m\u00e1is b\u00e1sicas son os chamados campos e rexistros. Permite establecer as propiedades e procedementos para os seus obxectos e pos\u00fae asistentes para a creaci\u00f3n de moitos dos seus elementos. A\u00ednda que relativamente doado de usar ata certo nivel de complexidade, t\u00e9n a limitaci\u00f3n de que para ulteriores c\u00e1lculos debe traballarse con c\u00f3digo de programaci\u00f3n: no caso de Access, tr\u00e1tase dunha modificaci\u00f3n restrinxida de VisualBasic aplicada a Access. Outras caracter\u00edsticas de Access son a existencia de formularios, macros, p\u00e1xinas de acceso a datos e m\u00f3dulos, as\u00ed coma a posibilidade de relacionar os seus elementos con outras aplicaci\u00f3ns de Microsoft."}
{"id": "49124", "revid": "197", "url": "https://gl.wikipedia.org/wiki?curid=49124", "title": "Access", "text": ""}
{"id": "49127", "revid": "1093", "url": "https://gl.wikipedia.org/wiki?curid=49127", "title": "V\u00edtor Mosqueira", "text": ""}
{"id": "49129", "revid": "98629", "url": "https://gl.wikipedia.org/wiki?curid=49129", "title": "Illas Kuriles", "text": "As Illas Kuriles (en en ruso \u041a\u0443\u0440\u0438\u0301\u043b\u044c\u0441\u043a\u0438\u0435 \u043e\u0441\u0442\u0440\u043e\u0432\u0430, \"/Kuril'skie ostrova/\"), est\u00e9ndense en direcci\u00f3n noroeste dende Hokkaido, no Xap\u00f3n, at\u00e9 Kamchatka, separando o Mar de Okhotsk do Oc\u00e9ano Pac\u00edfico Norte. Forman parte do \u00f3blast ruso de Sakhalin.\nAs illas tam\u00e9n son co\u00f1ecidas en xapon\u00e9s como \u5343\u5cf6\u5217\u5cf6 (/\"Chishima rett\u014d\"/ Arquip\u00e9lago das Mil Illas ou o \u30af\u30ea\u30eb\u5217\u5cf6 - /\"Kuriru rett\u014d\"/, Arquip\u00e9lago Kuril).\nOs ainus habitaron as illas dende tempos remotos at\u00e9 a s\u00faa expulsi\u00f3n polos rusos no s\u00e9culo XVIII. O Xap\u00f3n quedou con elas en 1875 (Tratado de San Petersburgo) a cambio de ceder Sakhalin a Rusia. Rusia reclamoullas tras a segunda guerra mundial (Tratado de San Francisco), pero o Xap\u00f3n mant\u00e9n a reivindicaci\u00f3n sobre as catro illas m\u00e1is meridionais, co\u00f1ecidas no Xap\u00f3n como \"Territorios do Norte\" (Conflito das Illas Kuriles).\nAs illas son famosas pola s\u00faa n\u00e9boa. Son ricas en algas e mais en peixe. A illa m\u00e1is setentrional, Atlasov, \u00e9 un cono volc\u00e1nico case perfecto.\nIllas.\nNesta t\u00e1boa l\u00edstanse as illas Kur\u00eds en direcci\u00f3n Nord\u00e9s-Suroeste (NE-SO). Al\u00e9n destas illas existen unha ducia de illotes e penedos menores."}
{"id": "49130", "revid": "51526", "url": "https://gl.wikipedia.org/wiki?curid=49130", "title": "Mar de Okhotsk", "text": "O Mar de Okhotsk (do ruso \"Oj\u00f3tskoe more\", \u041e\u0445\u043e\u0442\u0441\u043a\u043e\u0435 \u043c\u043e\u0440\u0435) \u00e9 a parte m\u00e1is occidental do Oc\u00e9ano Pac\u00edfico, que se atopa rodeado pola Pen\u00ednsula de Kamchatka e as disputadas Illas Kuriles polo leste; a illas xaponesa de Hokkaido polo sur; e a illa de Sakhalin, a provincia de Amur en Siberia e Siberia oriental dende as illas Sahantar at\u00e9 Ojotsk polo oeste.\nCobre unha superficie de 1\u00a0583\u00a0000\u00a0km\u00b2, cunha profundidade media de 821 metros e m\u00e1xima de 3.521 . A maior parte do mar, excepto a \u00e1rea que rodea as illas Kuriles, est\u00e1 conxelado durante todo o inverno. A \u00fanica illa que non se atopa preto das costas \u00e9 a diminuta Illa de San Xon\u00e1s. En ver\u00e1n, os iceberg derr\u00e9tense e o mar volve ser navegable.\nEn xapon\u00e9s o nome do mar ch\u00e1mase \"Ohotsukukai\" (\u30aa\u30db\u30fc\u30c4\u30af\u6d77) polo pr\u00e9stamo do nome ruso."}
{"id": "49131", "revid": "114", "url": "https://gl.wikipedia.org/wiki?curid=49131", "title": "Mar\u00eda B\u00e1rcala", "text": ""}
{"id": "49133", "revid": "56817", "url": "https://gl.wikipedia.org/wiki?curid=49133", "title": "Luar", "text": "O luar \u00e9 a luz que chega \u00e1 Terra desde a L\u00faa. Esta luz non se orixina na L\u00faa, sen\u00f3n que esta reflicte a que lle chega do Sol.\nCaracter\u00edsticas.\nA superficie lunar aborbe o 93% da luz que recibe do sol polo que, a\u00ednda que a intensidade do luar var\u00eda en grande maneira dependendo da fase lunar, durante a l\u00faa chea ilumina apenas con 0,2 lx, o que representa 500.000 veces menos que o sol. Cando se mira a l\u00faa desde bastante altitude ou desde latitudes tropicais, a iluminancia pode chegar a 1 lx. A luz do luar non permite nin ler nin distinguir as cores, pero si orientarse e mesmo fotografar a paisaxe.\nA cor do luar, en especial durante a l\u00faa chea, aparece tinxida de azul ao ollo humano comparado coa maior\u00eda das fontes de luz artificiais.\nPara os astr\u00f3nomos \u00e9 unha molestia, xa que o luar ilumina as part\u00edculas que se achan en suspensi\u00f3n no aire, provocando un resplandor no ceo que vela as placas fotogr\u00e1ficas durante as exposici\u00f3ns prolongadas.\nO luar consid\u00e9rase moitas veces un tipo de luz moi rom\u00e1ntica."}
{"id": "49134", "revid": "114", "url": "https://gl.wikipedia.org/wiki?curid=49134", "title": "RTG", "text": ""}
{"id": "49135", "revid": "1987", "url": "https://gl.wikipedia.org/wiki?curid=49135", "title": "Escravitude", "text": "O termo escravitude designa a condici\u00f3n social do escravo, un traballador non libre e, polo xeral, non remunerado, que \u00e9 xuridicamente a propiedade doutra persoa e, en consecuencia, negoci\u00e1bel, como un obxecto. En sentido lato, a escravitude ou escravismo \u00e9 o sistema socioecon\u00f3mico fundado sobre o mantemento e a explotaci\u00f3n de persoas en ditas condici\u00f3ns.\nOs escravos est\u00e1n obrigados a obedecer todas as ordes do seu amo desde o momento en que adquiren tal condici\u00f3n (sexa desde o nacemento ou noutro calquera momento da s\u00faa vida no que se efectuase o paso ao estado de escravo) ata o cesamento de tal status (por morte ou por ser liberado).\nEn tanto que propiedade, o escravo pode ser obxecto das transferencias inherentes \u00e1 noci\u00f3n de propiedade: pode ser comprado, vendido e a\u00ednda alugado.\nO escravo dist\u00ednguese do cativo ou do forzado, condici\u00f3ns pr\u00f3ximas polo estado de explotaci\u00f3n, e da besta de carga, por un status xur\u00eddico propio, determinado polas regras e as leis en vigor no pa\u00eds e \u00e9poca considerada.\nA Organizaci\u00f3n das Naci\u00f3ns Unidas conmemora o d\u00eda 25 de marzo como o \"D\u00eda Internacional en Lembranza das V\u00edtimas da Escravitude e a Trata Transatl\u00e1ntica de Escravos\", co obxectivo de homenaxear e lembrar a todos aqueles que sufriron e morreron baixo o sistema de escravitude, as\u00ed como xerar conciencia sobre os perigos do racismo e os prexu\u00edzos a\u00ednda existentes.\nDefinici\u00f3ns.\nEtimolox\u00eda.\nO termo \"moderno\" escravitude ven do lat\u00edn medieval \"sclavus\" deformaci\u00f3n de \"slavus\" (\"eslavo\"), do grego \"sklabos\". A palabra \u00abescravo\u00bb aparecer\u00eda na Alta Idade Media en Venecia, onde a maior\u00eda dos escravos eran eslavos procedentes dos Balc\u00e1ns \"(rexi\u00f3n que por longo tempo foi chamada \u00abEsclavonia\u00bb e da que parte, denominada a\u00ednda Eslovenia, accedeu recentemente \u00e1 independencia)\".\nEn Roma onde se practicaba a escravitude, o lat\u00edn dispu\u00f1a evidentemente dun termo para designar o escravo: \"servus\", de onde proceden os voc\u00e1bulos \"servil\" e \"servilismo\" (relativos ao escravo e a s\u00faa condici\u00f3n), as\u00ed como \"servo\", tan difundido na Idade Media e os modernos \"servizo\", \"servidor\" etc., con cambios de sentidos na s\u00faa evoluci\u00f3n. O termo servidume \u00fasase actualmente en sentido especializado, restrinx\u00edndose para as formas medievais e outras similares en diferentes \u00e9pocas, e difer\u00e9nciase da \"escravitude\", por canto se entende que os \"servos\" ti\u00f1an certos dereitos.\nDefinici\u00f3n da R.A.G..\nO \"Dicionario\" da Real Academia Galega define \"escravitude\" como \"condici\u00f3n ou estado de escravo\". E define o escravo as\u00ed: \"persoa que non goza de liberdade c\u00edvica, que est\u00e1 baixo a dependencia total dun xefe ou dun Estado\". Engade outras definici\u00f3ns figuradas.\nDefinici\u00f3ns xur\u00eddicas.\nVarios documentos internacionais propo\u00f1en definici\u00f3ns da escravitude:\nHistoria da escravitude.\nVer artigo principal \"Historia da escravitude\"\nA escravitude na antig\u00fcidade.\nDesde o Neol\u00edtico pode fundamentarse teoricamente a escravitude de seres humanos. Dif\u00edcil de constatar no simple rexistro arqueol\u00f3xico, aparece, por\u00e9n, nos textos escritos m\u00e1is antigos, como nos primeiros documentos das civilizaci\u00f3ns mesopot\u00e1mica (p.ex. o C\u00f3digo de Hammurabi) e exipcia ou na Grecia antiga na Il\u00edada ou na Odisea, que describen sociedades da Idade de Bronce.\nOs primeiros escritos nos que se ten constancia da presenza de escravos nunha gran civilizaci\u00f3n \u00e9 en Mesopotamia durante a \u00e9poca sumeria, a\u00ednda que moi limitada. No Antigo Exipto un n\u00famero de escravos suficiente como para ter certa importancia social deuse soamente nalg\u00fans per\u00edodos, especialmente no Imperio Novo. Os seus rivais, os hititas, escravizaban aos prisioneiros de guerra, situaci\u00f3n com\u00fan entre moitas sociedades antigas: moitos escravos provi\u00f1an das conquistas. En Roma, tam\u00e9n eran recollidos polos traficantes de escravos os nenos abandonados, por exemplo, na porta das casas, cando o pater familias non quer\u00eda reco\u00f1ecer a s\u00faa paternidade, xa que el posu\u00eda o poder do \u00ab\"ius exponendi\"\u00bb. Un home libre tam\u00e9n pod\u00eda converterse en escravo para ter que pagar unha multa por cometer alg\u00fan delito.\nDebatese se as culturas mesoamericanas, que co\u00f1ec\u00edan a roda, non chegaron a empregala con fins utilitarios por mor dunha sobreabundancia de escravos.\nA escravitude como pr\u00e1ctica social e econ\u00f3mica foi usual na antig\u00fcidade greco-romana. O status social e o papel dos escravos era considerado inferior, sen valor ou inexistente en relaci\u00f3n cunha persoa libre. A sociedade da Antiga Grecia ti\u00f1a fundamentada filosoficamente a escravitude que, para Arist\u00f3teles era a garant\u00eda indispensable para que os homes libres puidesen dedicar o seu tempo \u00e1 pol\u00edtica e bo goberno da cidade. Os rexistros de escravitude na antiga Grecia comezan coa Grecia mic\u00e9nica. A Atenas cl\u00e1sica ti\u00f1a a maior poboaci\u00f3n de escravos, con ata 80.000 nos s\u00e9culos VI e V a.C. Na antiga Roma a pr\u00e1ctica da escravitude reg\u00falase, nalgunhas ocasi\u00f3ns ao m\u00ednimo detalle, establec\u00e9ndose a manumisi\u00f3n como f\u00f3rmula de liberaci\u00f3n dos escravos, sempre con causa. Do s\u00e9culo V a.C. ao s\u00e9culo I a.C. \u00e9 a \u00e9poca de maior implantaci\u00f3n e extensi\u00f3n da escravitude. As guerras de conquistas emprendidas pola Rep\u00fablica Romana significaron a adquisici\u00f3n de numerosos escravos.\nMentres as Altas Culturas orientais ou americanas, non foron propiamente sociedades escravistas, debido a que favoreceron o traballo obrigatorio dos seus s\u00fabditos, a civilizaci\u00f3n grecorromana, e especialmente Roma, estivo baseada no traballo escravista nunha alta proporci\u00f3n, tanto no espazo dom\u00e9stico como, sobre todo na explotaci\u00f3n intensiva dos latifundios e das minas. A guerra conv\u00e9rtese no principal medio de aprovisionamento dunha man de obra servil, maioritariamente de fenotipo de pel branca, que apenas se deixa reproducir, pero que ademais \u00e9 liberada (manumisi\u00f3n) con frecuencia. Os escravos us\u00e1banse para o traballo, as\u00ed como para divertirse (por exemplo, gladiadores e escravos sexuais). As duras condici\u00f3ns de traballo impostas no campo ou nas minas, conduciron a levantamentos dos escravos, dos que o m\u00e1is co\u00f1ecido foi a rebeli\u00f3n liderada por Espartaco. As dificultades de fornecemento de novos escravos durante o Baixo Imperio, conduciu \u00e1 transformaci\u00f3n paulatina do r\u00e9xime escravista nun sistema de servidume.\nA noci\u00f3n de escravitude, na Antiga Roma, designaba as condici\u00f3ns sociais m\u00e1is dispares. Un escravo pod\u00eda ser, tanto un criado ou servente como o ministro de Econom\u00eda do emperador, o profesor de grego e lat\u00edn dos fillos dun lexislador romano como un gladiador.\nOs escravos non posu\u00edan unha habitaci\u00f3n onde durmir, simplemente deit\u00e1banse no chan en calquera recuncho da casa. Cada romano de mediana fortuna posu\u00eda, polo menos, un par de escravos. Sa\u00eda da s\u00faa casa acompa\u00f1ado xeralmente por un mentres o outro permanec\u00eda encerrado en casa. Os escravos com\u00edan as sobras da comida dos seus amos, o que, nun pobo sen fame, pod\u00eda significar comer mellor que moitos homes libres. A li\u00f1a divisoria entre os homes libres e os escravos era moi importante. Os primeiros non pod\u00edan, legalmente, ser sometidos a tortura, nin queimados vivos nin mallados. Os escravos si, polos seus propios amos ou por un xu\u00edz.\nOs escravos non pod\u00edan casar nin exercer a paternidade. O dono dos fillos dos escravos era o pater familias.\nOs mercadores de escravos recoll\u00edan aos beb\u00e9s abandonados que estaban expostos nos santuarios para convertelos en escravos. Hab\u00eda escravos que chegaban a ocupar cargos p\u00fablicos na administraci\u00f3n dos bens dos seus amos pero tam\u00e9n pod\u00edan ser traballadores do campo ou artes\u00e1ns: a maior\u00eda dos artes\u00e1ns ou oleiros en Arezzo, por exemplo, eran escravos. Se non eran campesi\u00f1os pod\u00edan ser criados no servizo dom\u00e9stico. Un escravo pod\u00eda ser un cantante que cantaba para o amo, un arquitecto que constru\u00eda para o pr\u00edncipe, ou un gram\u00e1tico.\nA finais da era republicana, a escravitude converteuse nun piar econ\u00f3mico da riqueza romana, as\u00ed como da sociedade romana. Est\u00edmase que o 25% ou m\u00e1is da poboaci\u00f3n da Roma antiga estaba escrava, a\u00ednda que a porcentaxe real \u00e9 debatida polos estudosos e var\u00eda dunha rexi\u00f3n a outra. Os escravos representaban entre o 15 e o 25% da poboaci\u00f3n italiana, principalmente cativos de guerra, especialmente da Galia e Epiro. As estimaci\u00f3ns do n\u00famero de escravos durante o Imperio Romano suxiren que a maior\u00eda estaban espallados polas provincias f\u00f3ra de Italia. En xeral, os escravos en Italia eran italianos ind\u00edxenas. Calc\u00falase que os estranxeiros (inclu\u00eddos escravos e libertos) nacidos f\u00f3ra de Italia alcanzaron o 5% do total na capital, onde o seu n\u00famero era maior. Os de f\u00f3ra de Europa eran predominantemente de ascendencia grega. Os escravos xudeus nunca chegaron a asimilarse plenamente \u00e1 sociedade romana, permanecendo como unha minor\u00eda identificable. Estes escravos (especialmente os estranxeiros) ti\u00f1an maiores taxas de mortalidade e menores taxas de natalidade que os nativos e \u00e1s veces eran obxecto de expulsi\u00f3ns masivas. A idade media de falecemento dos escravos en Roma era de dezasete anos e medio (17,2 para os homes e 17,9 para as mulleres).\nMoita da escravitude medieval era agraria (ao ser unha sociedade rural) e dom\u00e9stica, e no Imperio Romano, co avance do cristianismo, foise suavizando a situaci\u00f3n dos escravos, coa subida ao poder de Constantino I o Grande, xa se estaba producindo unha s\u00edntese entre a romanidade cristi\u00e1 e a xermanidade pag\u00e1, o que introduciu no Imperio a servidume xerm\u00e1nica, que foi legalizada como castigo m\u00e1is benigno que a condena \u00e1 morte, polo mesmo Constantino mediante un edicto no 322.\nNo 316, baixo a influencia do bispo hispano Osio de C\u00f3rdoba, o emperador Constantino concedeu aos bispos a \"manumissio in Ecclesia\", que creou a facultade de emancipar escravos nas igrexas, un proceso m\u00e1is simple e directo que a complexa emancipaci\u00f3n por tribunal que se empregaba desde tempos republicanos.\nEuropa Medieval.\nEn Europa, durante a Idade Media, persistiu en zonas marxinais, como Escandinavia, onde os viquingos importaron tantas xentes escravizadas durante saqueos, que se alterou a composici\u00f3n xen\u00e9tica escandinava; ou como no Al-Andalus, onde a principal man de obra era escrava, xa que a lei \"xaria\" dos musulm\u00e1ns permit\u00eda a escravizaci\u00f3n dos cristi\u00e1ns espa\u00f1ois e dos animistas negroafricanos. \nA escravitude na Europa altomedieval era tan com\u00fan que a Igrexa cat\u00f3lica prohibiuna en repetidas ocasi\u00f3ns, ou polo menos a exportaci\u00f3n de escravos cristi\u00e1ns a terras non cristi\u00e1s, por exemplo nos concilios de Coblenza (922), no de Londres (1102) (que ti\u00f1a como obxectivo principal a venda de escravos ingleses a Irlanda) e no de Armagh (1171). A servidume, pola contra, foi amplamente aceptada. En 1452, o papa Nicolao V promulgou a bula papal \"Dum Diversas\", pola que conced\u00eda aos reis de Espa\u00f1a e Portugal o dereito para reducir a \"sarracenos (musulm\u00e1ns), pag\u00e1ns e calquera outro infiel\" \u00e1 escravitude perpetua, lexitimando o comercio de escravos como resultado da guerra. A aprobaci\u00f3n da escravitude nestas condici\u00f3ns foi reafirmada e ampliada na s\u00faa bula \"Romanus Pontifex\" de 1455. O comercio de escravos a grande escala limit\u00e1base principalmente ao sur e ao leste da Europa altomedieval: o Imperio bizantino e o mundo musulm\u00e1n eran os destinos, mentres que a Europa central e oriental pag\u00e1s (xunto co C\u00e1ucaso e Tartaria) eran fontes importantes de escravos. Viquingos, \u00e1rabes, gregos e radhanitas xudeus participaron no comercio de escravos durante a Alta Idade Media. O comercio de escravos europeos alcanzou o seu punto \u00e1lxido no s\u00e9culo X tras a rebeli\u00f3n do Zanj, que freou o uso de escravos africanos no mundo \u00e1rabe.\nEn Gran Breta\u00f1a, a escravitude continuou practic\u00e1ndose tras a ca\u00edda de Roma, e algunhas secci\u00f3ns das leis galesas de Hywel o Bo ocup\u00e1banse dos escravos na Gales medieval. O comercio intensificouse especialmente tras as invasi\u00f3ns viquingas, con grandes mercados en Chester e Bristol que se abastec\u00edan das incursi\u00f3ns danesas, mercianas e galesas nas terras fronteirizas duns e outros. Na \u00e9poca do \"Domesday Book\", case o 10% da poboaci\u00f3n de Inglaterra era escrava. Guillerme o Conquistador introduciu unha lei que imped\u00eda a venda de escravos en ultramar. Segundo o historiador John Gillingham, en 1200 a escravitude nas Illas Brit\u00e1nicas era inexistente. A escravitude nunca fora autorizada por lei dentro de Inglaterra e Gales, e en 1772, no caso Somerset contra Stewart, Lord Mansfield declarou que tampouco estaba apoiada dentro de Inglaterra polo dereito consuetudinario. O comercio de escravos foi abolido pola lei de comercio de escravos de 1807, a\u00ednda que a escravitude seguiu sendo legal en posesi\u00f3ns f\u00f3ra de Europa ata a aprobaci\u00f3n da lei de abolici\u00f3n da escravitude de 1833 e a lei de escravitude na India de 1843. Con todo, cando Inglaterra empezou a ter colonias en Am\u00e9rica, e sobre todo a partir da d\u00e9cada de 1640, os escravos africanos empezaron a facer a s\u00faa aparici\u00f3n en Inglaterra e seguiron estando presentes ata o s\u00e9culo XVIII. En Escocia segu\u00edronse vendendo escravos como bens mobles ata finais do s\u00e9culo XVIII (o 2 de maio de 1722 apareceu un anuncio no \"Edinburgh Evening Courant\", anunciando que se atopou un escravo roubado, que ser\u00eda vendido para pagar os gastos, a menos que se reclamase no prazo de d\u00faas semanas). Durante case douscentos anos na historia da miner\u00eda do carb\u00f3n en Escocia, os mineiros estaban vinculados aos seus \"maisters\" por unha Lei de 1606 \"Anent Coalyers and Salters\". A Colliers and Salters (Scotland) Act 1775 declaraba que \"moitos mineiros e salgadores est\u00e1n en estado de escravitude e servidume\" e anunciaba a emancipaci\u00f3n; os que empezasen a traballar despois do 1 de xullo de 1775 non se converter\u00edan en escravos, mentres que os que xa estaban en estado de escravitude poder\u00edan, despois de 7 ou 10 anos dependendo da s\u00faa idade, solicitar un decreto do Tribunal do Sh\u00e9riff que lles concedese a liberdade. Poucos pod\u00edan permitirseo, ata que unha nova lei de 1799 estableceu a s\u00faa liberdade e ilegaliz\u00f3 a escravitude e a servidume.\nA escravitude no mundo \u00e1rabe.\nDiversas fontes historiogr\u00e1ficas cifran nun per\u00edodo superior a un milenio a duraci\u00f3n do comercio de escravos polos \u00e1rabes musulm\u00e1ns, estim\u00e1ndose en m\u00e1is de dez mill\u00f3ns as persoas sometidas a escravitude, e que nalgunhas zonas marxinais do mundo isl\u00e1mico mant\u00e9\u00f1ense baixo diversas formas de servidume. Os escravos no mundo \u00e1rabe ti\u00f1an diversas procedencias, inclu\u00edndo a \u00c1frica subsahariana (principalmente \"zanj\"), o C\u00e1ucaso (principalmente cherquesos), Asia Central (principalmente t\u00e1rtaros) e Europa central e Oriental (principalmente \"Saqaliba\").\nIbn Battuta afirmou multitude de veces que lle foron dados ou que comprou escravos\n. Os escravos eran comprados ou capturados nas fronteiras do mundo isl\u00e1mico e posteriormente importados cara aos principais centros, onde exist\u00edan mercados de escravos desde onde eran distribu\u00eddos. Nos s\u00e9culos IX e X, os escravos negros do Zanj poder\u00edan constitu\u00edr polo menos a metade da poboaci\u00f3n no baixo Iraq. Ao mesmo tempo, varias decenas de miles de escravos na rexi\u00f3n eran importados tam\u00e9n desde Asia Central e o C\u00e1ucaso.\nZanz\u00edbar foi nun momento dado o maior porto de comercio de escravos de \u00c1frica oriental, e baixo os \u00e1rabes omanis no s\u00e9culo XIX pasaban pola cidade polo menos 50000escravos ao ano. Alg\u00fans historiadores estimaron que entre 11000000 e 18000000 (entre once e dezaoito mill\u00f3ns) de escravos africanos negros cruzaron o mar Vermello, o oc\u00e9ano \u00cdndico e o Deserto do S\u00e1hara entre o 650 d.C. ata o 1900 d.C., comparados con entre 9400000 e 12000000 (entre nove mill\u00f3ns catrocentos mil e doce mill\u00f3ns) de africanos que puideron ser levados cara a Am\u00e9rica. Unha das raz\u00f3ns para que as potencias europeas colonizasen preto de todo o continente africano no \u00faltimo cuarto do s\u00e9culo XIX era o desexo de controlar o comercio de escravos e a escravitude en \u00c1frica.\nOs escravos de Europa central e oriental eran xeralmente co\u00f1ecidos como saqaliba (que se poder\u00eda traducir por \"eslavos\"). Os mouros, desde o s\u00e9culo XVIII, tam\u00e9n levaron a cabo \"razzias\" nas zonas costeiras do mar Mediterr\u00e1neo e do oc\u00e9ano Atl\u00e1ntico, sendo co\u00f1ecidos como piratas berberiscos. Est\u00edmase que capturaron ao redor de 1250000 (un mill\u00f3n douscentos cincuenta mil) escravos brancos de Europa Occidental e de Am\u00e9rica do Norte entre os s\u00e9culosXVI e XIX.\nEscravitude en Europa.\nAs razias viquingas foron tan masivas que a composici\u00f3n xen\u00e9tica de Escandinavia viuse alterada polo ingreso de escravos, especialmente entre os anos 750 e 1100. A pegada xen\u00e9tica prov\u00e9n principalmente de escravas estranxeiras, que tiveron descendencia, e non de escravos homes, a quen non se lles permitiu reproducirse. Con todo, a poboaci\u00f3n de ascendencia escrava e estranxeira extinguiuse posteriormente, atop\u00e1ndose no s\u00e9culo XXI moi minguado o rastro da s\u00faa descendencia.\nNa riviera francesa os musulm\u00e1ns estableceron no ano 891 o estado fronteirizo de Fraxinetum, cuxo principal xiro econ\u00f3mico era a captura de escravos europeos, a ser vendidos nos mercados musulm\u00e1ns do estranxeiro.\nOs descubrimentos deron un novo impulso ao escravismo en sociedades que prolongan a Europa medieval. Desde finais do s\u00e9culo XV, son levados a Portugal africanos escravizados. Desde 1505, ante o afundimento demogr\u00e1fico das sociedades amerindias das Antillas, transp\u00f3rtanse para al\u00f3 os primeiros escravos africanos. Tanto na miner\u00eda como, especialmente, nas plantaci\u00f3ns a man de obra escrava faise imperativa. A trata de negros inaugura un intenso tr\u00e1fico atl\u00e1ntico entre \u00c1frica e Am\u00e9rica at\u00e9 fins do s\u00e9culo XIX. Varios pa\u00edses americanos como o Sur dos Estados Unidos, Cuba, Xamaica, Hait\u00ed, as Pequenas Antillas, a G\u00fciana holandesa ou Brasil, adquiren os trazos das sociedades escravistas cl\u00e1sicas. O ano 1886 para Cuba, e 1888 para Brasil, marcan as datas m\u00e1is tard\u00edas de abolici\u00f3n da escravitude nos pa\u00edses occidentais.\nCon todo a escravitude continuou, en formas sobre todo dom\u00e9sticas, en pa\u00edses orientais. A\u00ednda hoxe \u00e9 relativamente corrente en pa\u00edses do Sahel norteafricano, como Mauritania ou o Sud\u00e1n.\nAbolicionismo e abolici\u00f3ns.\nExiste un intenso debate entre historiadores respecto a cronolox\u00eda, as causas e as formas en que se produciu a desaparici\u00f3n da escravitude. As posturas que sit\u00faan a desaparici\u00f3n do sistema escravista en data m\u00e1is temper\u00e1, na \u00e9poca das invasi\u00f3ns b\u00e1rbaras do s\u00e9culo V, ser\u00edan as dos historiadores marxistas, inclu\u00eddo o propio Karl Marx; doutra banda, autores como Georges Duby ou Pierre Bonnassie sit\u00faana no s\u00e9culo XI, no medio da chamada revoluci\u00f3n feudal. Segundo este \u00faltimo autor, o auxe do escravismo dar\u00edase no s\u00e9culo VII, en plena Alta Idade Media.\nEn todo caso, os servos do s\u00e9culo XII, a diferenza dos do s\u00e9culo II, eran libres, ou m\u00e1is ben semilibres, e gozaban dunha serie de dereitos e polo menos en teor\u00eda pod\u00edan denunciar ao seu se\u00f1or se violaba eses dereitos, pero estaban atados por compromisos de traballo \u00e1 terra e ao se\u00f1or feudal. No mundo musulm\u00e1n e en Bizancio tam\u00e9n se mantivo a tradici\u00f3n, recollendo os antigos costumes romanos. A finais do s\u00e9culo XV, a escravitude en Europa era moi reducida, a\u00ednda que iso m\u00e1is por raz\u00f3ns de escaseza que por desenvolvemento moral ou filos\u00f3fico, xa que a mesma foi trasladada e sumamente estendida no novo continente polas potencias europeas.\nA\u00ednda que hai precedentes antigos de abolicionismo do escravismo, os intentos s\u00f3 lograr\u00e1n \u00e9xito a partir de fins do s\u00e9culo XVIII e comezos do XIX. De modo, que alg\u00fans estudosos, ligan este \u00e9xito \u00e1 difusi\u00f3n do maquinismo como consecuencia da Revoluci\u00f3n industrial.\nUn dos primeiros intentos \u00e9 o do Imperio de Mal\u00ed, que prohibe a escravitude no s\u00e9culo XIII, so o goberno de Sundiata Keita, mais \u00e9 restabelecida polo pax\u00e1 marroqu\u00ed Djuder en 1591 (ser\u00eda de novo abolida en 1891 logo da ocupaci\u00f3n colonial polos franceses).\nEn Europa foi Portugal o primeiro pa\u00eds que aboliu a escravitude, para o seu territorio continental, illas atl\u00e1nticas de Azores e Madeira e factor\u00edas indias de Goa e Diu, por un decreto de 12 de febreiro de 1761 emitido polo Marqu\u00e9s de Pombal. Por\u00e9n ser\u00eda mantida nas s\u00faas colonias africanas e americanas.\nEn Francia, o 16 de pluvioso do ano II (14 de febreiro de 1794), a Convenci\u00f3n votou a abolici\u00f3n do escravismo nas colonias francesas (ou nas que a\u00ednda quedaba). Esta medida ser\u00e1 anulada por Napole\u00f3n Bonaparte.\nEn 1833 \u00e9 abolida pola Gran Breta\u00f1a e en 1847 polo Imperio Otom\u00e1n. Outra vez en Francia en 1848 em\u00edtese un novo decreto de abolici\u00f3n (27 de abril de 1848), que \u00e9 definitivo para o seu territorio europeo.\nAo longo do s\u00e9culo XIX os pa\u00edses hispanoamericanos, antigas colonias espa\u00f1olas, foron proclamando a abolici\u00f3n da escravitude nos seus respectivos territorios. A abolici\u00f3n total non ter\u00eda lugar en Cuba ata 1886. Brasil ser\u00e1 o \u00faltimo dos pa\u00edses latinoamericanos en abolila, a\u00ednda en 1888.\nEn 1865 os Estados Unidos de Am\u00e9rica adoptan a Emenda 13\u00aa que prohibe o escravismo. Antes, a elecci\u00f3n presidencial de Abraham Lincoln, que prometera dita abolici\u00f3n se era elixido, conduciu os estados do sur a proclamar a secesi\u00f3n o que conduciu a unha cruenta guerra civil.\nEn dereito positivo a prohibici\u00f3n da escravitude est\u00e1 contida no artigo 4 da Convenci\u00f3n Europea de Dereitos Humanos na Declaraci\u00f3n Universal dos Dereitos Humanos, no artigo 8 do Pacto de Dereitos Civ\u00eds e Pol\u00edticos, ambas as d\u00faas da ONU, na Convenci\u00f3n de Xenebra de 1926, na de Nova York de 1956, e na da OIT de 1930 e 1936."}
{"id": "49140", "revid": "89787", "url": "https://gl.wikipedia.org/wiki?curid=49140", "title": "Infinitivo conxugado", "text": "O infinitivo conxugado, infinitivo persoal ou infinitivo flexionado \u00e9 unha flexi\u00f3n verbal que se forma engadindo morfema de persoa e n\u00famero ao infinitivo. \u00c9 unha das caracter\u00edsticas m\u00e1is orixinais do galego-portugu\u00e9s, a\u00ednda que existen formas similares no napolitano do s\u00e9culo XV e vestixios no leon\u00e9s antigo, o que, xunto coa influencia do portugu\u00e9s, pode explicar a s\u00faa presenza no mirand\u00e9s. Tam\u00e9n se usa hoxe na lingua h\u00fangara.\nCaracter\u00edsticas.\nO infinitivo conxugado f\u00f3rmase engadindo ao infinitivo impersoal os morfemas -es, -mos, -des, -en (que coinciden cos do futuro de subxuntivo, ag\u00e1s nos verbos irregulares):\n\u00dasase nos seguintes casos:\nNon se emprega nos seguintes casos:\nNon se debe confundir co futuro de subxuntivo, co que coincide nos verbos regulares e difire nos irregulares:"}
{"id": "49141", "revid": "98629", "url": "https://gl.wikipedia.org/wiki?curid=49141", "title": "Historia da escravitude", "text": "Documentos e evidencias sobre a escravitude p\u00f3dense atopar en case todas as culturas e continentes, por\u00e9n as s\u00faas orixes son desco\u00f1ecidas. A escravitude pode ser rastrexada nos textos m\u00e1is antigos, como o C\u00f3digo de Hammurabi, en Mesopotamia, datado no segundo milenio a.C., que xa se refire ao escravismo como unha instituci\u00f3n arraigada. O traballo forzado de mulleres nalgunhas culturas antigas e modernas pode ser identificado coa escravitude. Neste caso adoita inclu\u00edr servizos sexuais.\nA historia da escravitude no mundo antigo est\u00e1 estreitamente ligada \u00e1 guerra. As fontes documentais de Mesopotamia, de Exipto, do Israel antigo, Grecia, Roma, Persia, da China, das civilizaci\u00f3ns maia e azteca e da India, est\u00e1n repletas de referencias \u00e1 escravitude en relaci\u00f3n coa guerra. Os prisioneiros de guerra eran frecuentemente reducidos \u00e1 escravitude polos seus vencedores ou captores, a mi\u00fado obrigados a traballar en labores militares, de enxe\u00f1ar\u00eda civil ou agr\u00edcolas, ou ben como serventes dom\u00e9sticos. Moitas propiedades da Antig\u00fcidade mant\u00ed\u00f1anse do labor dun ou m\u00e1is escravos. Independentemente das testemu\u00f1as escritas directas, a escravitude dom\u00e9stica e a escravitude de concubinato, foi observada entre pobos n\u00f3mades de Arabia, entre nativos de Am\u00e9rica, cazadores e recolectores de \u00c1frica, Nova Guin\u00e9 e Nova Zelandia, e entre os pobos xermanos, os viquingos e outros pobos.\nAdemais da guerra como fonte de aprovisionamento de escravos, o castigo penal de criminais convert\u00eda a estes en escravos, de ordinario como forma de compensar as v\u00edtimas. A escravitude por d\u00e9bedas existiu en moitas sociedades primitivas. As\u00ed entre grupos africanos, mulleres e nenos eran dados como ref\u00e9ns por d\u00e9bedas ou outras obrigas e, se tales obrigas non eran resarcidas, os ref\u00e9ns pasaban a ser escravos.\nMoitas sociedades antigas posu\u00edan m\u00e1is poboaci\u00f3n escravizada que poboaci\u00f3n libre, que era a que controlaba a aqueles. Estaba permitida a crueldade e os abusos cos escravos, mais con frecuencia recib\u00edan un tratamento semihumanitario como propiedade valiosa.\nEscravismo antigo.\nAntigo Exipto.\nOs exipcios utilizaron escravos capturados en guerras ou comprados a estranxeiros. Por\u00e9n, ao contrario da crenza popular, as grandes pir\u00e1mides foron constru\u00eddas por persoas libres, non por escravos. Non usaron escravos en gran n\u00famero.\nTodos os escravos provenientes de cativos de guerra eran considerados propiedade do fara\u00f3n e non eran vendidos a propietarios particulares, a\u00ednda que o soberano pod\u00eda doar ou regalar escravos a xenerais ou sacerdotes. Os escravos foron tam\u00e9n conseguidos nos diversos per\u00edodos fara\u00f3nicos mediante expedici\u00f3ns a Nubia, no Sur, e ao Punt, o \"pa\u00eds dos negros\".\nO escravismo exipcio \u00e9 tam\u00e9n lembrado en pasaxes b\u00edblicas. As\u00ed Xos\u00e9, o fillo de Xacob, \u00e9 vendido como escravo en Exipto, a\u00ednda que acaba ascendendo ata ocupar un elevado rango na corte fara\u00f3nica. Posteriormente no libro do \u00c9xodo co\u00f1ecemos como todos os hebreos residentes en Exipto son reducidos \u00e1 escravitude. S\u00e1bese doutros casos de escravos exipcios, que como Xos\u00e9, ascenderan socialmente, logo de casar con nativas. Por\u00e9n, existen numerosos exemplos de escravos que traballaban ata morrer nas minas de cobre exipcias da pen\u00ednsula do Sina\u00ed.\nComo noutras sociedades, houbo unha ampla variedade de escravos: desde escravos dom\u00e9sticos e titores que atinx\u00edan un alto prezo, a artes\u00e1ns h\u00e1biles, a traballadores rurais (as\u00ed aparecen pintados escravos canaanitas en labores de prensado de uvas).\nO escravismo na Grecia antiga.\nA escravitude aparece como normal e natural, segundo mesmo defenden os fil\u00f3sofos cl\u00e1sicos con Arist\u00f3teles \u00e1 cabeza. A man de obra escrava resulta indispens\u00e1bel en todo tipo de tarefas (construci\u00f3n, agricultura, artesanato etc). A escravitude \u00e9 imprescind\u00edbel para o funcionamento da democracia ateniense, a fin de deixarlles tempo para a pol\u00edtica aos homes libres. Est\u00edmase que na \u00e9poca cl\u00e1sica 3/4 da poboaci\u00f3n ateniense eran escravos.\nEn Atenas, a polis da que estamos mellor informados, hab\u00eda varias categor\u00edas de escravos:\nOs escravos en Grecia ti\u00f1an algunha oportunidade para emanciparse, a\u00ednda que fose custosa para os seus amos. A lei d\u00e1balles algunha protecci\u00f3n aos escravos, e pese a que a lei permit\u00eda que fosen golpeados, certas limitaci\u00f3ns morais e culturais imped\u00edan un excesivo uso da violencia por parte dos donos.\nSituaci\u00f3n diferente era a dos ilotas de Laconia, clarotas de Creta, penestas de Tesalia ou gimnetas de Argos; a s\u00faa condici\u00f3n \u00e9 m\u00e1is parecida a dos servos da gleba medievais: suxeitos \u00e1 terra, herdando a condici\u00f3n de pais a fillos, non poden ser vendidos.\nO escravismo na Roma Antiga.\nConsonte Roma se expandiu cara ao exterior, foron escravizadas poboaci\u00f3ns enteiras. As persoas suxeitas ao escravismo romano proced\u00edan de toda Europa e dos pa\u00edses mediterr\u00e1neos. Tal opresi\u00f3n por un grupo minoritario provocou levantamentos eventuais (ver Guerras Serv\u00eds romanas); a Terceira Guerra Servil, orixinada pola rebeli\u00f3n de escravos e conducida por Espartaco, foi o m\u00e1is famoso e cruel dos levantamentos escravistas. Individuos gregos, africanos, xermanos, tracios, galos, xudeus, \u00e1rabes e doutras moitas procedencias foron escravizados, non s\u00f3 como forza de traballo, sen\u00f3n incluso como diversi\u00f3n (p.ex., gladiadores). O escravo que se levantaba contra o poder romano era condenado \u00e1 crucifixi\u00f3n (como todos os que se sublevaban), pero tam\u00e9n o escravo que simplemente tentaba fuxir pod\u00eda ser crucificado.\nA escravitude chegou a ser un piar econ\u00f3mico vital para Roma. Durante a Rep\u00fablica e o Alto Imperio calc\u00falase que entre o 15% e o 20% da poboaci\u00f3n eran escravos, e ata o s\u00e9culo II -cando foron promulgadas leis protectoras dos escravos- un amo pod\u00eda legalmente matar un escravo. Por\u00e9n isto parece que foi sempre raro, por complexas raz\u00f3ns sociais. En todo caso a Lei Cornelia, do 82 a.C., prohib\u00edalles aos amos matar os seus escravos; a Lei Petronia, do 32 a.C., vedaba que os escravos fosen obrigados a combater no circo. Suetonio escribiu (\"Claudius\", 25), que so o emperador Claudio, se un amo descoidaba a sa\u00fade dun seu escravo, ata o punto de morrer este, o amo pod\u00eda ser acusado de asasinato; a\u00ednda m\u00e1is, se se recobraba nun templo de Esculapio, o escravo pod\u00eda ser libre. Di\u00f3n Cris\u00f3stomos, un estoico grego que viviu en tempos do emperador Traxano, dedicou dous \"Discursos\" (14 e 15), que foron debatidos dous d\u00edas no Foro, a combater a escravitude. S\u00e9neca (en \"De Clementia\", 1:18), no s\u00e9culo I d.C., relata que amos que foron crueis cos seus escravos foron insultados publicamente. O emperador Hadriano, no s\u00e9culo II, renovou as leis Cornelia e Petronia. O lexislador Ulpiano, un estoico do s\u00e9culo III d.C., proclamou ilegal que os pais vendesen os seus fillos como escravos. E o emperador Diocleciano (s\u00e9culos III-IV) elevou a ilegal que un acredor reducise \u00e1 escravitude a un debedor e que calquera persoa se puidese vender ela mesma como escravo para pagar unha d\u00e9beda.\nO n\u00famero de escravos liberados (\"manumissio\") chegou a ser importante, de xeito que houbo que ditar leis que imped\u00edan a pr\u00e1ctica masiva, para non p\u00f3r en perigo os dereitos dos herdeiros. Eses escravos libres eran denominados libertos, e o gorro frixio foi o s\u00edmbolo da s\u00faa liberdade. Quedaban vinculados ao amo, para quen realizaban negocios, chegando a constitu\u00edr un estrato social important\u00edsimo e, en casos, poderoso economicamente (un liberto, novo rico, \u00e9 o protagonista da novela Satiric\u00f3n de Petronio). M\u00e1is dun emperador contaba con libertos entre seus ascendentes.\nO escravismo na Idade Media.\n\u00c1 fin da Roma antiga corresponde, en Occidente, o paso progresivo da escravitude a unha forma \"dulcificada\", a servidume, xeneralizada a partir do s\u00e9culo VIII.\nPor\u00e9n, a instituci\u00f3n da escravitude subsistiu durante a Idade Media. Desaparecida, m\u00e1is ou menos, ao Norte dos Alpes, o n\u00famero de escravos aumentou en Catalu\u00f1a e, nomedamente, en Italia entre o s\u00e9culo XIII e o XV. As grandes rep\u00fablicas mar\u00edtimas de X\u00e9nova e de Venecia son os maiores mercados de escravos da \u00e9poca. Son reducidos \u00e1 escravitude sobre todo os individuos capturados ao Norte do Mar Negro, onde a colonia xenovesa de Caffa representa o centro do tr\u00e1fico de escravos. Os homes son, na s\u00faa maior\u00eda, exportados ao Exipto dos mamelucos, onde son un recurso indispens\u00e1bel na recruta de soldados, en tanto as mulleres son trasladadas, maiormente, a Italia e \u00e1s grandes illas mediterr\u00e1neas (Chipre, Creta, Sicilia, Mallorca), onde son explotadas no servizo dom\u00e9stico.\nO escravismo no islam.\nComo o cristianismo, o islam est\u00e9ndese nun mundo onde o escravismo \u00e9 unha compo\u00f1ente, e como el, ad\u00e1ptase sen revoluci\u00f3n social. En principio, o Cor\u00e1n prohibe soamente a escravitude dos musulm\u00e1ns, diferenciando entre pa\u00edses de \"infieis\" e pa\u00edses isl\u00e1micos. De a\u00ed, que se explique, polo menos parcialmente, que ata os inicios do s\u00e9culo XXI, pa\u00edses musulm\u00e1ns como Arabia Saudita, Sud\u00e1n ou Mauritania acepten a escravitude de negros cristi\u00e1ns e animistas.\nA pesar das prohibici\u00f3ns atinxentes aos musulm\u00e1ns, califas e sult\u00e1ns non dubidan en reducir ao escravismo os rebeldes e os \u00abmaos musulm\u00e1ns\u00bb, especialmente no Al-Andalus ib\u00e9rico.\nO escravismo entre os viquingos.\nDurante a Era viquinga, desde ca. 793 d.C., as \"razias\" normandas levaron a capturar e escravizar os seus opo\u00f1entes. En Noruega e Islandia os escravos foron denominados \"thralls\" (Old Norse: \u00der\u00e6ll). Os \"thralls\" proced\u00edan, na maior parte, da Europa occidental, entre os que se contaban francos, escoceses, irlandeses, anglo-sax\u00f3ns e xermanos, as\u00ed como eslavos. A escravitude entre os normandos desapareceu coa difusi\u00f3n do cristianismo e a adopci\u00f3n de leis nacionais nos pa\u00edses escandinavos.\nA escravitude na Idade Moderna.\nNo Imperio Otom\u00e1n.\nNo Imperio Otom\u00e1n a vitoria nas batallas comportaba o capado dos vencidos. Estes capados, eunucos, eran admitidos polos estratos sociais elevados para gardar o har\u00e9n. As\u00ed mesmo mulleres escravizadas eran compradas como concubinas, que realzaban a natureza patriarcal do poder (o poder era s\u00f3 herdado por li\u00f1a masculina).\nOs escravos do Estado otom\u00e1n, en xeral, eran tra\u00eddos da Europa oriental e do Sur de Rusia. Tanto os mamelucos como os xan\u00edzaros constitu\u00edan tropas especiais, cuxos guerreiros proced\u00edan de escravos, nacidos cristi\u00e1ns, dos Balc\u00e1ns na s\u00faa maior\u00eda. Durante a fase final do Imperio otom\u00e1n, cando ao longo do s\u00e9culo XIX, declinou o poder da Sublime Porta na Europa oriental, os otom\u00e1ns comezaron a importar escravos subsaharianos a trav\u00e9s de Exipto. Os escravos negros eran correntes entre as elites otom\u00e1s como dom\u00e9sticos, serventes ou criadas.\nA escravitude foi abolida en Turqu\u00eda en 1847.\nNa Europa cristi\u00e1.\nOs pa\u00edses da Europa do Sur, na chegada da nova era, estaban m\u00e1is preparados, pola perduraci\u00f3n da escravitude ao longo da Idade Media, ben que non fose sistem\u00e1tica.\nEn 1444, en Lagos, no extremo meridional portugu\u00e9s, creouse a \"Casa da Guin\u00e9\", dep\u00f3sito dos escravos tra\u00eddos a ra\u00edz dos descubrimentos. En 1481 pasou para Lisboa, acabando por ter a denominaci\u00f3n de \"Casa dos Escravos\". Por volta de 1541, afirm\u00e1base que entraban en Portugal entre 10.000 e 12.000 escravos por ano, procedentes da \u00c1frica negra, o S\u00e1hara ou a India (Dami\u00e2o de G\u00f3is). A mediados do s\u00e9culo XVI calcul\u00e1base que hab\u00eda en Lisboa case 10.000 escravos (Rodigues de Oliveira, 1551). Trinta anos despois a cifra era avaliada en preto de 70.000, constitu\u00edndo un terzo da poboaci\u00f3n total lisboeta.\nNos reinos hispanos eran corrente a escravizaci\u00f3n de mouros. Durante a Guerra de Granada, a fins do s\u00e9culo XV, boa parte dos habitantes isl\u00e1micos da conquistada cidade de M\u00e1laga foron vendidos en masa. O costume contra os vencidos levouse a outras terras. Ind\u00edxenas das illas Canarias, os guanches, que resistiron o empe\u00f1o da conquista castel\u00e1, ao longo do mesmo s\u00e9culo, foron vendidos como escravos. Na Espa\u00f1a moderna, Dom\u00ednguez Ortiz calculou que a fins do s\u00e9culo XVI hab\u00eda uns 100.000 escravos. A cantidade decrecer\u00eda a partir da independencia portuguesa, logo de 1640, e as dificultades conseguintes para abastec\u00e9rense por parte dos negreiros portugueses, que dominaban a trata; por outra banda, a prioridade marcaba a subministraci\u00f3n dos escravos para os dominios de Am\u00e9rica. As rexi\u00f3ns onde era maior o emprego da forza de traballo escravizada foron Valencia, e, sobre todo, e con moita diferenza, Andaluc\u00eda. Para Sevilla, arredor de 1620, calculouse unha cifra duns 6.000 escravos sobre un total de 120.000 habitantes (un 5%). Para o arcebispado sevillano, en 1565, era un 3% da poboaci\u00f3n total, pero os expertos soste\u00f1en que seguramente era m\u00e1is alta.\nA procedencia dos escravos era variada, e en moitos casos, eran musulm\u00e1ns, incluso vidos de lonxe (en 1680 foron vendidos en C\u00e1diz 2.000 turcos e gregos, logo de vitorias militares sobre os otom\u00e1ns en Europa central).\nColonialismo europeo en Am\u00e9rica.\nA causa da implantaci\u00f3n de sociedades baseadas no traballo escravista en diversas rexi\u00f3ns americanas non foi a ineptitude f\u00edsica dos amerindios para realizar os traballos requiridos. Radica no feito de que, por unha banda, certos pobos amerindios carec\u00edan da aprendizaxe precisa nese tipo de labores, e, por outra, afund\u00edranse demograficamente por mor das epidemias difundidas involuntariamente polos occidentais, contra as cales os ind\u00edxenas americanos carec\u00edan dos anticorpos necesarios debido ao seu illamento milenario do resto dos continentes. A proba en contra radica que onde as naci\u00f3ns ind\u00edxenas estaban educadas en labores de todo tipo (Per\u00fa incaico, M\u00e9xico) estabelec\u00e9ranse m\u00e9todos de traballo forzado (p.ex. a mita), xa institu\u00eddos nas sociedades precolombianas, que aproveitaban a forza de traballo nativa, e onde o traballo escravo foi menor. Mais nas sociedades nas que a ca\u00edda demogr\u00e1fica ou o nivel de desenvolvemento das sociedades era menor, foi onde precisamente se implantaran sistemas escravistas xeneralizados: pa\u00edses do Mar das Antillas, Sur de Norteam\u00e9rica, Brasil. D\u00e9bese contar a\u00ednda entre os factores do espallamento do escravismo, que vai aliado \u00e1 unha agricultura de plantaci\u00f3n, vinculada a cultivos tropicais que son os que demandan as sociedades europeas, escasas neses bens e que, ademais, son os que naquela altura soportan os gastos de transporte requiridos: azucre, caf\u00e9, cacao, tabaco ou algod\u00f3n.\nComercio triangular e cifras da trata.\nVer o artigo principal Tr\u00e1fico negreiro.\nOs negros de \u00c1frica constitu\u00edron unha alternativa. Eran adquiridos en mercados musulm\u00e1ns do Magreb, ou ben capturados directamente. Alg\u00fans pa\u00edses europeos, como Portugal, por volta das descubertas iniciais, comezaron a trata de guineanos desde comezos do s\u00e9culo XV, empreg\u00e1ndoos tanto no territorio continental como nas illas atl\u00e1nticas (Madeira, Azores). No s\u00e9culo XVI comezou a introduci\u00f3n de africanos negros na Antillas espa\u00f1olas (a monarqu\u00eda espa\u00f1ola conced\u00eda o permiso de comercio de escravos denominado Asento de negros). O contexto m\u00e1is amplo estar\u00eda vencellado ao desenvolvemento do denominado \"comercio triangular\" que, en torno ao s\u00e9culo XVII, rotaba entre os tres continentes encarados ao Oc\u00e9ano Atl\u00e1ntico, sobre a base de maiores e modernos nav\u00edos (gale\u00f3ns). Unha vez comprados ou capturados en \u00c1frica, os escravos atravesaban o oc\u00e9ano cara ao continente americano onde desenvolver\u00edan traballos forzados en plantaci\u00f3ns e facendas. Desde Europa eran exportados diversos produtos (t\u00e9xtiles, armas, quincalla) cos que se pagaba a compra dos escravos africanos a tribos africanas que intermediaban con escravos que as mesmas capturaban entre tribos do interior continental. Os mesmos barcos, deixadas as \"pezas\" (cada peza equival\u00eda a un adulto san) nas Am\u00e9ricas, retornaban na Europa cos produtos ultramarinos americanos. Os ga\u00f1os para os transportistas eran enormes.\nNo que toca \u00e1s cifras do tr\u00e1fico negreiro non hai unanimidade; debe terse sempre presente que estamos nunha \u00e9poca preestat\u00edstica. Os c\u00e1lculos extremos var\u00edan entre cerca de 12 mill\u00f3ns e 30 mill\u00f3ns de africanos trasladados para Am\u00e9rica entre os inicios do s\u00e9culo XVI e o s\u00e9culo XIX.\nAs principais colonias de destino dos escravos procedentes de \u00c1frica na trata atl\u00e1ntica, ser\u00edan segundo estimaci\u00f3ns de Hugh Thomas (2006):\nSistemas escravistas e resistencias.\nA escravitude implantouse nos pa\u00edses americanos aludidos ata o punto de formarse sociedades con sistemas escravistas completos \u00e1 maneira da antiga sociedade greco-romana. Os escravos eran separados por sexos, vivindo en construci\u00f3ns com\u00fans: barrac\u00f3n (Cuba, Porto Rico), senzala (Brasil) ou barrack (E.U.A.), imped\u00edndose as\u00ed a formaci\u00f3n de familias, para evitaren os gastos xerados pola crianza na nenez. De a\u00ed a necesidade da subministraci\u00f3n continua de novos escravos, especialmente adultos, por medio da trata negreira. Cando a comezos do s\u00e9culo XIX, nos Estados Unidos a trata foi impedida por lei (1807), ser\u00eda alentada a formaci\u00f3n de familias escravas que agora pasan a vivir nunha choza ou cabana: a \"cabin\" (de a\u00ed o t\u00edtulo da novela de Harriet Beecher Stowe, \"Uncle Tom's Cabin\"), podendo reproducirse. \u00c9 a resposta do sistema para poder renovar os escravos, pois os fillos mante\u00f1en a condici\u00f3n, eludindo a ameaza de consunci\u00f3n por falta de man de obra servil. A resposta \u00e9 similar \u00e1 adoptada polos romanos coa instituci\u00f3n dos \"servi casati\" (ver Servidume). Tanto franceses como brit\u00e1nicos xeraron nas s\u00faas colonias normas legais para codificaren as relaci\u00f3ns produtivas escravistas (cfr. Code Noir).\nA inhumanidade inherente ao sistema xerou respostas diversas. Desde a fuxida individual: o cimarr\u00f3n nas colonias espa\u00f1olas, marron nas francesas, maroon nas brit\u00e1nicas, calhambola no Brasil; ata rebeli\u00f3ns abertas e mesmo a formaci\u00f3n de rep\u00fablicas de escravos escapados, co\u00f1ecidas no Brasil como quilombos e nos dominios espa\u00f1ois como palenques , dos cales o m\u00e1is famoso foi o Quilombo dos Palmares, organizado por Ganga Zumba e ao final por Zumbi. En determinados momentos as poboaci\u00f3ns de escravos foron m\u00e1is numerosas do que os cauc\u00e1sicos, especialmente nas Antillas, onde a fins do s\u00e9culo XVIII Toussaint Louverture dirixiu a revoluci\u00f3n en Hait\u00ed, convertendo o pa\u00eds no segundo de Am\u00e9rica que atinxir\u00eda a independencia, s\u00f3 precedido polos Estados Unidos.\nAbolici\u00f3n da escravitude.\nA abolici\u00f3n do escravismo f\u00edxose de maneira lenta e progresiva. En casos foi precedida pola derrogaci\u00f3n da trata, talvez para non danar os \"intereses\" dos amos, a\u00ednda que a trata continuase de xeito clandestino. Na maior parte dos casos paralelamente \u00e1 abolici\u00f3n da servidume en Europa. Vela\u00ed algunhas datas:\nO escravismo no s\u00e9culo XX.\nOra por supervivencia do escravismo tradicional, ora por medio de novas formas \"modernas\", a escravitude perviviu como unha realidade no s\u00e9culo XX.\nNas colonias, os colonizadores decant\u00e1ronse por constrinxir as poboaci\u00f3n locais a traballos forzados. Na realidade, o traballo forzado revest\u00eda exactamente as mesmas condici\u00f3ns para os africanos que as rexistradas nas plantaci\u00f3ns escravistas: sobreexplotaci\u00f3n, castigos corporais, un estatuto de inferioridade, represi\u00f3n violenta, mesmo masacre. Sobre Leopoldo II, rei de B\u00e9lxica, considerado respons\u00e1bel da situaci\u00f3n, unha importante campa\u00f1a de informaci\u00f3n e de reprobaci\u00f3n foi lanzada no Reino Unido contra a actitude explotadora dos colonos no Congo Belga. Unha situaci\u00f3n semellante perdurou ata a d\u00e9cada do 1970 nas colonias portuguesas de \u00c1frica.\nNa URSS, a China e outros pa\u00edses comunistas, usouse a deportaci\u00f3n brutal para campos de traballos forzados (Gulag ou Laogai), nos que o individuo ficaba suxeito, arbitrariamente, a traballos gratu\u00edtos de por vida e en condici\u00f3ns que o quebrantaban psiquica e fisicamente. Con frecuencia, toda a s\u00faa familia corr\u00eda a mesma sorte.\nDurante a segunda guerra mundial, os invasores (alem\u00e1ns e xaponeses) impuxeron e organizaron a escravitude en masa nos pa\u00edses conquistados e, incluso sobre a s\u00faa propia poboaci\u00f3n. Esta escravitude foi exercida no seo de campos de traballos ou de campos de concentraci\u00f3n, incluso coa repartici\u00f3n das persoas escravizadas entre as empresas que os solicitasen. Os casos de prostituci\u00f3n forzosa foron tam\u00e9n frecuentes, en particular no caso xapon\u00e9s.\nPor \u00faltimo, varios pa\u00edses, especialmente \u00e1rabes, mantiveron a escravitude ata a metade do s\u00e9culo XX: Arabia Saudita ou Om\u00e1n por exemplo, mais mesmo aconteceu entre os mouros de certas colonias francesas, en Mauritania e no Sud\u00e1n franc\u00e9s, a pesar da supresi\u00f3n oficial do fen\u00f3meno. Mauritania aboliu o escravismo dos Harratins a\u00ednda en 1980. Na actualidade, a escravitude tradicional persiste en numerosos pa\u00edses de \u00c1frica e de Asia."}
{"id": "49144", "revid": "98629", "url": "https://gl.wikipedia.org/wiki?curid=49144", "title": "Fortaleza de San Paio de Narla", "text": "A fortaleza de San Paio de Narla, co\u00f1ecida tam\u00e9n como torre de Xi\u00e1, \u00e9 unha fortaleza medieval hoxe en d\u00eda convertida en museo.\nSituaci\u00f3n.\nSituase no lugar da Castronela, na parroquia de Xi\u00e1, no concello de Friol, na provincia de Lugo.\nHistoria.\nConstru\u00edda nos s\u00e9culos XII ou XIII foi soar e casa forte da familia dos Vasco de Seixas, pese a que as s\u00faas orixes son m\u00e1is remotas.\nComo o nome do lugar indica e se fai evidente pola disposici\u00f3n do terreo, exist\u00eda xa no lugar un castro na Idade de Ferro.\nOs primeiros documentos que fan referencia \u00e1 fortaleza son do s\u00e9culo XIV, no ano 1350 era citada como \"rocha de Narrela\" e un s\u00e9culo m\u00e1is tarde sufriu os ataques dos irmandi\u00f1os, do que se ten constancia por documentos nos que Vasco de Seixas ordena realizar os traballos de reconstruci\u00f3n.\nNo s\u00e9culo XVIII pasou a mans dos Campomanes, que a habitaron e reformaron nos dous s\u00e9culos seguintes. A finais do s\u00e9culo XIX, os Campomanes vend\u00e9ronlla \u00e1 familia Novo. Esta, pola s\u00faa volta, vendeulla por 5.000 pesetas a un novo propietario que pretend\u00eda derrubala para reutilizar a pedra. Por iniciativa do director do Museo Provincial de Lugo, Manuel V\u00e1zquez Seijas, a Deputaci\u00f3n de Lugo adquiriuna en setembro de 1939 polo dobre dese prezo.\nPermaneceu varias d\u00e9cadas sen uso ning\u00fan at\u00e9 que, en 1983, o arque\u00f3logo Felipe Arias Vilas converteuna na secci\u00f3n de etnograf\u00eda do Museo Provincial de Lugo, creando o Museo etnogr\u00e1fico e hist\u00f3rico de San Paio de Narla.\nDescrici\u00f3n.\nO edificio est\u00e1 composto por tres corpos e unha capela exterior de planta cadrada e cuberta a d\u00faas augas que garda un retablo do s\u00e9culo XIX cunha talla popular de San Paio.\nA fachada do castelo mide 37 metros e no seu corpo central une a torre da homenaxe cun torre\u00f3n.\nNo interior destaca o patio e no exterior a torre da homenaxe, esta mide 9 por 11 metros e reforzada por pequenos contrafortes distrib\u00faese en tres plantas e un soto usado como c\u00e1rcere. Na segunda planta destaca un van con parladoiro, e na terceira unha espl\u00e9ndida cheminea renacentista do s\u00e9culo XVI apoiada por columnas decoradas con formas xeom\u00e9tricas nas bases, e no centro do entaboamento dous le\u00f3ns enfrontados coas fauces abertas amosando grandes linguas e separados por unha flor de lis de catro follas. No costado unha man b\u00farlase dun drag\u00f3n que sae dunha roseta.\nO corpo central do castelo consta de d\u00faas crux\u00edas paralelas e unha terceira perpendicular. nunha das primeiras disponse un patio interior de planta rectangular e con arcos xeminados de medio punto nos laterais. A planta superior acc\u00e9dese por unha escaleira de granito, ou ben atravesando unha coci\u00f1a cunha boa lareira. O sal\u00f3n, o corredor e as habitaci\u00f3ns tam\u00e9n se atopan decoradas o estilo dos s\u00e9culos XVII e XVIII.\nAs vellas cabalerizas conservan comedeiro e na bodega diversos apeiros de artesan\u00eda t\u00e9xtil.\nOs elementos construtivos pertencen a diferentes \u00e9pocas, desde o s\u00e9culo XVI at\u00e9 o XIX, a\u00ednda que se reaproveitaron constantemente os materiais medievais.\nA lenda de Catalina de Santirso.\nExiste unha lenda relacionada cunha das ocupantes da fortaleza, dona Catalina de Santirso, esposa do se\u00f1or da casa Vasco das Seixas (1520-1543) co\u00f1ecido como o \"Se\u00f1or das Torres\", home desp\u00f3tico e col\u00e9rico. Esta muller era tan virtuosa e honesta como fermosa e o seu marido tan namorado como celoso, sendo moi querida polos seus s\u00fabditos xa que auxiliaba os pobres e trataba de evitar que a ira do seu marido caese sobre os seus servos. Este desconfiou da s\u00faa fidelidade e bondade, tratou infrutuosamente de envelenala polo que un d\u00eda de Santos matouna de nove pu\u00f1adas no peito nun arrebato de loucura.\nMentres o asasino fux\u00eda a Portugal a refuxiarse nas terras do Duque de Verganza o cad\u00e1ver quedou nas silvas durante catro d\u00edas, que tras ser descuberto pola servidume foi soterrado na capela do castelo, mais o seu pai, Sancho L\u00f3pez de San Tirso reclamou ante a Real Audencia da Coru\u00f1a a investigaci\u00f3n dos feitos. O abrir a tumba aos vinte e un d\u00edas, seguindo a crenza de que o corpo da muller que morre acusada inxustamente permanece incorrupto un mes. Perante o asombro e a admiraci\u00f3n dos presentes, o cad\u00e1ver apareceu incorrupto, cos brazos cruzados sobre o peito, tapando as feridas. Ao retirarllos, o sangue comezou a brotar, un forte aroma de rosas invadiu as naves da igrexa e escoitouse soar o \u00f3rgano, ao que ningu\u00e9n estaba sentado.\nO corpo recibiu nova e definitiva sepultura no mosteiro de Sobrado dos Monxes. Uns emisarios partiron cara \u00e1s terras do Duque de Verganza e d\u00edas despois o asasino amenc\u00eda asasinado. A primeira capela na que foi nun inicio soterrada pode verse ao p\u00e9 do torre\u00f3n do castelo."}
{"id": "49147", "revid": "1131", "url": "https://gl.wikipedia.org/wiki?curid=49147", "title": "Museo Etnogr\u00e1fico e Hist\u00f3rico de San Paio de Narla", "text": "O Museo Etnogr\u00e1fico e Hist\u00f3rico de San Paio de Narla, situado na fortaleza de San Paio de Narla, en Friol, \u00e9 un museo que constit\u00fae a secci\u00f3n de etnograf\u00eda do Museo Provincial de Lugo.\nA fortaleza foi adquirida pola Deputaci\u00f3n Provincial de Lugo en 1939 e permaneceu varias d\u00e9cadas sen uso. En 1983, o arque\u00f3logo Felipe Arias Vilas montou esta secci\u00f3n de etnograf\u00eda. M\u00e1is tarde ampliouse cunha secci\u00f3n hist\u00f3rica da comarca e completouse o seu acondicionamento. \u00c9 un museo etnogr\u00e1fico porque se mostran os labores populares e hist\u00f3rico porque se conservan pertenzas da familia que habitou a fortaleza.\nEntresollado.\nTanto aqu\u00ed como no andar alto exh\u00edbense os elementos etnogr\u00e1ficos e na torre os se\u00f1oriais. Arredor do patio disp\u00f3\u00f1ense varias colecci\u00f3ns relacionadas con oficios tradicionais, como os labores agr\u00edcolas, a cester\u00eda e os zoqueiros. Na corte dos cabalos coloc\u00e1ronse selas de montar e de man de diversas procedencias. A adega conserva elementos propios desta dependencia, como os pelellos.\nAndar alto.\nA coci\u00f1a conserva unha espazosa lareira, un forno e un cuarto de ba\u00f1o, todos orixinarios da fortaleza, ademais de diverso mobiliario t\u00edpico da coci\u00f1a galega, como un banco con capoeira, un alzadeiro para a louza e un cunqueiro para cuncas, xunto con outras pezas colocadas en vitrinas.\nO sal\u00f3n est\u00e1 dominado por unha grande xanela angular con asentos e conta cunha cheminea con decoraci\u00f3n renacentista, un armario de sancrist\u00eda do s\u00e9culo XVII e varios reloxos de p\u00e9. Varias vitrinas mostran un ostensorio do s\u00e9culo XVIII, imaxes relixiosas, ourivar\u00eda e traballo do acibeche.\nNa que se co\u00f1ece agora como sala do tear, que se sup\u00f3n que foi ocupada polo persoal de servizo, p\u00f3dense contemplar \u00fatiles relacionados co traballo da la e o li\u00f1o. Por un corredor no que se mostran colecci\u00f3ns de pezas de artes industriais, ch\u00e9gase ao escritorio, no que se atopan utensilios relacionados coa escriban\u00eda, como tinteiros e salvadeiras, as\u00ed como un armario barroco.\nNo dormitorio recreouse unha peza para o repouso tal e como estar\u00eda na \u00e9poca medieval, cunha cama, un berce, un arc\u00f3n para gardar a roupa, un lavabo, unha cadeira de brazos Don Pedro (servizo hixi\u00e9nico) e roupa de cama.\nTorre.\nNa mesma altura acc\u00e9dese ao primeiro andar da torre da homenaxe, na que se mostra unha colecci\u00f3n de armas brancas, entre as que destacan os krises, dagas coa folla serpenteada, os machetes e as diversas espadas. O que m\u00e1is chama a atenci\u00f3n son unha armadura de guerreiro samurai do s\u00e9culo XVII e a trampa no chan do calabozo, no que se pode ver unha cadea con alxemas.\nO segundo andar da torre est\u00e1 dedicado \u00e1s armas de fogo (rev\u00f3lveres, escopetas, fus\u00eds, can\u00f3ns etc.), se ven destaca unha armadura de cota de malla.\nNo terceiro andar da torre destaca a cheminea renacentista mandada constru\u00edr por Vasco das Seixas e decorada con motivos zoomorfos e fitomorfos. Hai tam\u00e9n unha cama con decoraci\u00f3n de tema militar a base de taracea e un rolo para nenos.\nDesde aqu\u00ed acc\u00e9dese a unha terraza con ameas.\nAcceso.\nA entrada \u00e9 gratu\u00edta. O museo est\u00e1 aberto de martes a domingo. Luns pechado\nHorario:\nDe martes a xoves de 11.00 a 14.00 e de 16.00 a 18.00\nDe sabado a domingo e festivos de 12.00 a 14.00 e de 16.00 a 18.00\nDe martes a xoves de 11.00 a 14.00 e de 17.00 a 20.00\nDe sabado a domingo e festivos de 12.00 a 14.00 e de 17.00 a 20.00"}
{"id": "49152", "revid": "98629", "url": "https://gl.wikipedia.org/wiki?curid=49152", "title": "Castelo de Edimburgo", "text": "O Castelo de Edimburgo \u00e9 unha antiga fortaleza situada no cumio do \"Castle Rock\" que domina as alturas da cidade de Edimburgo, o castelo constit\u00fae o monumento m\u00e1is visitado de Escocia. As primeiras construci\u00f3ns do castelo datan do s\u00e9culo IX a.C, pese a isto poucas das estruturas actuais do castelo datan do s\u00e9culo XVI.\nHistoria e caracter\u00edsticas.\nComo t\u00f3dolos castelos, o castelo de Edimburgo foi un centro de actividade militar. Hoxe en d\u00eda o castelo constit\u00fae a \u00fanica fortaleza dentro do Reino Unido cunha guarnici\u00f3n militar, a\u00ednda que s\u00f3 a emprega para cerimonias. O castelo tam\u00e9n \u00e9 a sede do \"Royal Regiment of Scotland\" e alberga o museo reximental da \"Scots real\" e \"Royal Scots Dragoon Guards\". O gobernador militar do castelo \u00e9 Euan Buchanan Loudon, comandante xeneral da segunda infanter\u00eda da segunda divisi\u00f3n da Armada brit\u00e1nica. O ministerio brit\u00e1nico de defensa, levou a cabo a administraci\u00f3n do castelo ata 1923, cando a armada mudou cara os \"Redford Barracks\" da cidade. Pese a isto o castelo segue a ter unha forte conexi\u00f3n coa armada inglesa.\nActualidade.\nNa actualidade o castelo est\u00e1 nas mans da \"Historic Scotland\". \"Historic Scotland\" \u00e9 unha axencia pertencente \u00f3 executivo escoc\u00e9s que trata de levar a cabo a explotaci\u00f3n sost\u00edbel do castelo, conservandoo e convert\u00edndoo nun atractivo tur\u00edstico da cidade."}
{"id": "49153", "revid": "89787", "url": "https://gl.wikipedia.org/wiki?curid=49153", "title": "Armodafinil", "text": "O Armodafinil (de nome comercial Nuvigil\u00ae) \u00e9 unha droga producida pola compa\u00f1\u00eda farmac\u00e9utica Cephalon Inc. Tr\u00e1tase dun novo f\u00e1rmaco, a\u00ednda en proceso de aprobaci\u00f3n, que \u00e9 r-enanti\u00f3mero do modafinilo, polo que se espera que actuar\u00e1 de forma similar, cos mesmos efectos, pero cunha duraci\u00f3n m\u00e1is ampla co modafinilo Cando sexa arprobado, seguramente clasificarase na listaxe IV de substancias controladas."}
{"id": "49154", "revid": "72012", "url": "https://gl.wikipedia.org/wiki?curid=49154", "title": "Saartjie Baartman", "text": "Saartjie Baartman, tam\u00e9n co\u00f1ecida polo alcume de A venus hotentote, foi unha bailarina surafricana, nada en 1789 preto do r\u00edo Gamtoos, na Colonia do Cabo (actual Rep\u00fablica de Sur\u00e1frica) e finada o 15 de decembro de 1815 en Par\u00eds.\nA vida.\nSaartjie Baartman nace nunha familia khoisan na fronteira oriental da provincia neerlandesa de Colonia do Cabo, que se estend\u00eda por toda a metade occidental do cono sur surafricano. Cando nena, queda orfa logo dun ataque do ex\u00e9rcito neerland\u00e9s, e \u00e9 levada como criada a unha facenda preto de Cidade do Cabo, onde lle impo\u00f1en este nome, que v\u00e9n significando \"Sari\u00f1a\". O seu nome real desco\u00f1\u00e9cese.\nO seu dono \u00e9 Hendryk Cesars, un asistente de raza negra e libre do doutor e militar brit\u00e1nico Alexander Dunlop. Dunlop convence a Cesars de que lle pode sacar partido econ\u00f3mico ao corpo de Baartman en Inglaterra, posto que como correspond\u00eda \u00e1 s\u00faa raza, ti\u00f1a unhas n\u00e1degas moi prominentes, o que se co\u00f1ece co nome cient\u00edfico de esteatopix\u00eda, e uns labios vaxinais moi vis\u00edbeis (frontal hotentote). Con 21 anos, por volta de 1810, \u00e9 levada m\u00e1is ou menos \u00e1s agachadas dende Cidade do Cabo, xa baixo o dominio brit\u00e1nico ata Londres. Algunhas fontes apuntan que o gobernador brit\u00e1nico Du Pre Alexander sab\u00eda desta viaxe; outras a que se fixo sen o seu permiso.\nPublicitada como a \"venus hotentote\" Baartman actuou como bailarina por primeira vez o 24 de setembro de 1810 en Piccadilly (Londres). A s\u00faa sona f\u00edxose importante a gran velocidade, axudada polo contexto social e pol\u00edtico, e especialmente polas s\u00faas caricaturas. Por\u00e9n, s\u00f3 uns meses despois, os abolicionistas brit\u00e1nicos, convencidos de que a Baartman a trouxeran ao Reino Unido pola forza, abren un preito p\u00fablico sobre a s\u00faa situaci\u00f3n legal. Ela di que quere quedar, e ante a falta de probas, o caso remata a\u00ed, outorg\u00e1ndolle unha maior publicidade a\u00ednda.\nEn 1814 viaxa a Francia, onde \u00e9 recibida como unha grande estrela. Daquela \u00e9 un comerciante de animais o que se fai cargo da s\u00faa representaci\u00f3n e exhibici\u00f3n. En 1815 posa durante tres d\u00edas como modelo vivente diante de cient\u00edficos (Georges Cuvier, Henri de Blainville, \u00c9tienne Saint-Hilaire...) e artistas (L\u00e9on de Wailly, Nicolas Huet, Jean-Baptiste Berr\u00e9...).\nS\u00f3 unhas semanas despois, o 15 de decembro faleceu, con 26 anos, probabelmente v\u00edtima das vexigas. Disecouse o seu cad\u00e1ver, ferv\u00e9ronse os \u00f3sos e os xenitais e mais o cerebro conserv\u00e1ronse en formol, exhib\u00edndose durante case dous s\u00e9culos no Mus\u00e9um National d'Histoire Naturelle de Par\u00eds primeiro, e logo no Mus\u00e9e de l'Homme.\nIconograf\u00eda.\nA s\u00faa imaxe non foi a \u00fanica, pero si unha das m\u00e1is reproducidas como emblema da beleza da muller africana, vista, iso si, dende a perspectiva do ollo masculino e colonial, especialmente brit\u00e1nico e franc\u00e9s. A s\u00faa figura foi reproducida en gravados cient\u00edficos e anat\u00f3micos, en folletos e p\u00f3sters, en banda dese\u00f1ada, en pinturas e en esculturas.\nQuizais a s\u00faa representaci\u00f3n m\u00e1is co\u00f1ecida foi a que lle fixo o pintor L\u00e9on de Wailly, imitando a pose da renacentista Venus Cnidia.\nO corpo de Baartman foi un dos modelos empregados polo pintor Henri Matisse como inspiraci\u00f3n do seu libro \"O espido azul\" (1907).\nPapel pol\u00edtico.\nNa sociedade xurxi\u00e1 brit\u00e1nica, o cu prominente era un tema de discusi\u00f3n permanente, e a aparici\u00f3n de Saartjie Baartman non fixo m\u00e1is que acender os debates. Coincidiu no tempo co ascenso ao posto de primeiro ministro de William Wyndham Grenville, que ti\u00f1a unhas n\u00e1degas avultadas tam\u00e9n. De feito, a coalici\u00f3n Whig que apoiaba a Grenville eran chamados os \"cu-grandes\" e os \"cu\u00edstas\" (\"bottomites\"). Baartman foi as\u00ed empregada tam\u00e9n no x\u00e9nero do caricaturismo pol\u00edtico, como s\u00edmbolo da coalici\u00f3n gobernante.\nA repatriaci\u00f3n.\nCo remate do apartheid e o ascenso ao poder en Sur\u00e1frica de Nelson Mandela (1994), Baartman regresa \u00e1 actualidade. O antrop\u00f3logo Philip Tobias iniciou unha campa\u00f1a para o regreso do cad\u00e1ver ao continente africano, e o tema foi central na axenda pol\u00edtica durante a primeira visita de Fran\u00e7ois Mitterrand \u00e1 Sur\u00e1frica de Mandela. A repatriaci\u00f3n do cad\u00e1ver foi respaldada polos pol\u00edticos e a opini\u00f3n p\u00fablica francesa, pero tivo que enfrontar as cr\u00edticas dalg\u00fans conservadores de arte e respons\u00e1beis de museos, que entend\u00edan que o seu corpo formaba parte do patrimonio franc\u00e9s.\nPero as cousas levaron o seu tempo, e non foi ata o ano 2002 cando Baartman regresou a Sur\u00e1frica. En maio de 2002 os seus restos chegaron a Sur\u00e1frica, e o 9 de agosto, o d\u00eda nacional da muller, Baartman foi incinerada con funeral de estado no val do r\u00edo Gamtoos, nun outeiro sobre a vili\u00f1a de Hankey onde se sup\u00f3n que naceu."}
{"id": "49155", "revid": "1093", "url": "https://gl.wikipedia.org/wiki?curid=49155", "title": "Venus hotentote", "text": ""}
{"id": "49156", "revid": "1093", "url": "https://gl.wikipedia.org/wiki?curid=49156", "title": "Historia da Escravitude", "text": ""}
{"id": "49159", "revid": "1131", "url": "https://gl.wikipedia.org/wiki?curid=49159", "title": "Espartaco", "text": "Espartaco foi un soldado e gladiador do s\u00e9culo I a. C.\nTraxectoria.\nNaceu nunha familia de pastores; seguiu a profesi\u00f3n dos pais, mais reducido \u00e1 miseria enrolouse no ex\u00e9rcito romano, co que combate en Macedonia como soldado auxiliar. A dura disciplina a que era obrigado e os numerosos episodios de racismo que tivo que sufrir na milicia, convenc\u00e9rono para desertar.\nCapturado, foi tratado como \"traidor\" e condenado primeiro como escravo, e logo, arredor do 75 a. C., foi destinado como gladiador. Espartaco acabou sendo vendido a Lentulus Batiatus, un organizador de espect\u00e1culos residente en Capua, onde rexentaba unha escola de gladiadores (ludo). Espartaco foi obrigado a combater contra bestas feroces e contra outros gladiadores, como era uso naquel tempo, para divertir non s\u00f3 o pobo, sen\u00f3n tam\u00e9n a aristocracia.\nA revolta inicial.\nNo ano 73 a. C., Espartaco e arredor duns 70 individuos, armados, m\u00e1is escaparon da escola capuana, fuxindo ata refuxiarse nas proximidades do monte Vesuvio, cerca da actual cidade de N\u00e1poles, onde se lles axuntaron outros escravos rurais.\nO grupo percorreu a comarca, saque\u00e1ndoa. Logo destac\u00e1ronse ao lado de Espartaco varios xefes secundarios, de orixe gala, chamados Crixus, Castus, Gannicus e Oenomus. M\u00e1is escravos fuxidos un\u00edronse ao grupo ata chegar a formar un ex\u00e9rcito, suxer\u00edndose un total de 120.000 persoas.\nDado que a proporci\u00f3n de escravos a respecto dos cidad\u00e1ns romanos era elevada, a rebeli\u00f3n escravista constitu\u00edase nun serio perigo para Roma. O Senado decidiu enviar un ex\u00e9rcito de sobre 3.000 homes contra os rebeldes, ao mando do pretor Claudius Glaber. Sitiaron os rebeldes no Vesuvio, mais Espartaco conducindo os seus homes do lado contrario do monte, pillou polas costas o ex\u00e9rcito romano, que masacrar\u00eda no ataque. Glaber perdeu a vida al\u00ed.\nMarcha cara ao norte.\nAs forzas de Espartaco derrotaron d\u00faas novas lexi\u00f3ns enviadas contra eles. Os escravos, que inclu\u00edan anci\u00e1ns, nenos e mulleres, retir\u00e1ronse m\u00e1is ao Sur para descansar durante o inverno. Na primavera puxeron marcha cara ao norte, con mentes de atinxir a Galia.\nAlarmado o Senado, enviou dous c\u00f3nsules contra eles, Xelio Publ\u00edcola e Gneo Cornelio L\u00e9ntulo Clodiano, cada un con d\u00faas lexi\u00f3ns. Os galos e xermanos, que se separaran, so mando de Crixus, foron derrotados e mortos, polas lexi\u00f3ns de Publicola. Mentres, Espartaco derrotou a L\u00e9ntulo primeiro, e despois a Publ\u00edcola, na Italia central, en Piceno. Seguindo cara ao norte, en Mutina (hoxe M\u00f3dena) derrotaron outra lexi\u00f3n, conducida por Gaio Cassio Longino, gobernador da Galia Cisalpina (o Norte de Italia).\nRetorno ao sur.\nEn aparencia, Espartaco intentaba conducir as s\u00faas xente f\u00f3ra de Italia, cara \u00e1 Galia transalpina, e talvez pensar\u00eda alcanzar Hispania para unirse \u00e1 rebeli\u00f3n de Quinto Sertorio. Por\u00e9n mudou este plano e retornou para o Sur, segundo as fontes antigas por presi\u00f3ns dos seus seguidores. Isto \u00e9 visto hoxe como un grave erro. Quizais as vitorias anteriores volv\u00e9ronos confiados de m\u00e1is. Polo demais, alg\u00fans pensan que unha boa parte do grupo, conseguiu cruzar os Alpes e regresar aos seus pa\u00edses.\nO resto marchou cara ao sur, derrotando d\u00faas lexi\u00f3ns m\u00e1is mandadas por Marco Licinio Craso, que era naquela altura a persoa m\u00e1is rica de Roma. A finais do ano 72 a. C., acamparon en Rhegium (hoxe Reggio Calabria), xa cerca do estreito de Messina, no mesmo extremo meridional da pen\u00ednsula it\u00e1lica.\nEspartaco negociou con piratas de Cilicia para que os recollesen na illa de Sicilia. A comezos do ano 71 a. C., oito lexi\u00f3ns romanas, de novo a mando de Craso, cercaron as forzas de Espartaco en Calabria. O asasinato de Quinto Sertorio en Hispania, facilitou que o Senado puidese conseguir a chegada desde a Pen\u00ednsula Ib\u00e9rica de Pompeio; tam\u00e9n foi chamado L\u00faculo, que estaba de campa\u00f1a, no Norte de Anatolia, contra o rei Mitr\u00eddates VI do Ponto.\nEspartaco conseguiu romper as li\u00f1as de Craso, tentando atinxir Brundisium (actual Brindisi), pero Craso manobrando ben cortoulle o paso, o que obrigou aos escravos a presentar batalla no r\u00edo Silarus (hoxe r\u00edo Sele), onde foron derrotados. Logo da batalla, foron rescatados 3.000 romanos presos no campamento escravo. M\u00e1is de 6.000 seguidores de Espartaco foron crucificados ao longo da V\u00eda Apia, entre Roma e Capua (na que quizais puideron estar expostos durante anos).\nMais a\u00ednda uns 5.000 escravos puideran escapar. Fuxiron cara ao norte, pero foron derrotados por Pompeio, que volvera xa desde Hispania. Pompeio foi capaz de presentarse como finalizador da guerra, de xeito que foi recibido clamorosamente en Roma, en tanto Craso recibiu honras menores.\nDesco\u00f1\u00e9cese se Espartaco morreu na batalla de Silarus ou se sobreviviu e foi crucificado despois. O cad\u00e1ver de Espartaco non foi atopado nunca. Craso, anos m\u00e1is tarde, ser\u00eda derrotado e perder\u00eda a vida, nunha campa\u00f1a en Oriente, contra Partia."}
{"id": "49160", "revid": "89787", "url": "https://gl.wikipedia.org/wiki?curid=49160", "title": "Adrafinil", "text": "O Adrafinil \u00e9 unha suave droga estimulante do sistema nervioso central empregada en aliviar o insomnio escesivo e as distraci\u00f3ns en pacientes maiores de idade. Tam\u00e9n a usan persoas que poden ter fatiga ou traballadores nocturos ou aqueles que precisan estar en alerta por longos per\u00edodos de tempo. Os efectos do consumo am\u00f3sanse entre os 45-60 minutos cando se toman oralmente nun est\u00f3mago baleiro.\nEsta droga non est\u00e1 aprobada nos EUA, por\u00e9n \u00fasase en Francia e noutros lugares de Europa. A droga foi creada pola compa\u00f1\u00eda farmace\u00fatica francesa Lafon no 2001, usandoa baixo a marca rexistrada \"Olmifon\"."}
{"id": "49165", "revid": "72012", "url": "https://gl.wikipedia.org/wiki?curid=49165", "title": "Anita Roddick", "text": "Anita Lucia Roddick, DBE, nada o 23 de outubro de 1942 en Littlehampton (Sussex Occidental) e finada o 10 de setembro de 2007 en Chichester, foi unha empresaria inglesa do ramo da cosm\u00e9tica e tam\u00e9n escritora, co\u00f1ecida polo seu activismo ecoloxista.\nVida e formaci\u00f3n.\nNaceu nunha familia de emigrantes italianos. A s\u00faa nai levaba un caf\u00e9 e era unha apaixonada da reciclaxe. Estudou para mestra, viaxou polo mundo grazas a un traballo nas Naci\u00f3ns Unidas e casou en 1970 con Gordon Roddick, un mozo que lle presentara a nai. Abriron un restaurante e logo un hotel e tiveron d\u00faas fillas. Cando ela agardaba pola segunda, separ\u00e1ronse por motivos laborais, e a\u00ed comezou a verdadeira carreira empresarial de Anita Roddick. Decidiu abrir unha cadea de cosm\u00e9ticos que fose respectuosa co contorno e que non empregase animais nas testaxes, para ter ingresos de seu. E as\u00ed fundou The Body Shop, que abriu a s\u00faa primeira tenda na s\u00faa vila natal de Littlehampton en 1976.\nO 14 de febreiro de 2007, un ano despois de retirarse da vida empresarial, Roddick revelou que padec\u00eda hepatite C, contra\u00edda como consecuencia dunha transfusi\u00f3n recibida durante o segundo parto. Como consecuencia, tam\u00e9n sofre cirrose. Faleceu dunha hemorraxia cerebral.\nCarreira profesional.\nA primeira tenda de The Body Shop ti\u00f1a s\u00f3 15 li\u00f1as, era pequena, e estaba situada entre d\u00faas funerarias. O negocio funcionou rapidamente, e abriu unha segunda en s\u00f3 seis meses. Cando regresou o seu home do seu traballo nos Estados Unidos, entrou tam\u00e9n a formar parte do negocio. En 1991, quince anos despois, a cadea ti\u00f1a xa 700 tendas. En 2007, trinta anos despois, a cadea ti\u00f1a 2.100 tendas en 55 pa\u00edses, e ofrec\u00eda uns 1.200 produtos distintos.\nO 13 de decembro de 2005 o xornal National Post anunciou a retirada de Roddick do mundo das finanzas e a empresa e calculoulle unha fortuna persoal de 76 mill\u00f3ns de euros. Tres meses m\u00e1is tarde, o 17 de marzo de 2006 anunciouse a compra de The Body Shop por parte de L'Or\u00e9al por un valor de 980 mill\u00f3ns de euros. Esta compra foi moi pol\u00e9mica, en primeiro lugar porque a cadea de cosm\u00e9ticos francesa si que fai testaxes sobre animais, e en segundo lugar porque forma parte do conglomerado Nestl\u00e9, que foi obxecto dunha das primeiras campa\u00f1as de Roddick pola venda de leite en po aos pa\u00edses subdesenvolvidos.\nRoddick declarara que o modelo de negocio fora produto do azar, e non dun plan excesivamente calculado. Entre os factores que destacaba est\u00e1 o da vaga de calor de 1976, o ano da apertura, que fixo subir a demanda de xabr\u00f3n, desodorizantes e perfumes, ou a aposta case forzada pola reciclaxe: non ti\u00f1an boti\u00f1os abondos para os produtos, e ti\u00f1an que reaproveitalos.\nActivismo social.\nEla foi mundialmente co\u00f1ecida polo seu modelo de negocio, onde introduciu vari\u00e1beis de sustentabilidade e non agresi\u00f3n ao contorno. Os seus cosm\u00e9ticos non realizaban testaxes sobre animais e estaban elaborados con produtos naturais.\nEra membro do Demos, un consello de asesores internacionais en temas de medio ambiente, e de Amnist\u00eda Internacional. Ademais, en 1990 fundou Children On The Edge, unha organizaci\u00f3n de axuda \u00e1 infancia desprotexida en Europa Oriental e Asia."}
{"id": "49166", "revid": "1093", "url": "https://gl.wikipedia.org/wiki?curid=49166", "title": "Xabr\u00f3n", "text": ""}
{"id": "49169", "revid": "5312", "url": "https://gl.wikipedia.org/wiki?curid=49169", "title": "\u00c1rbore de levas", "text": "A \u00e1rbore de levas \u00e9 un eixo con resaltos que, ao xirar, abre e fecha as v\u00e1lvulas dunha m\u00e1quina, principalmente dun motor de combusti\u00f3n interna. O eixo \u00e9 accionado directamente pola m\u00e1quina, conect\u00e1ndoo \u00e1 cambota, xirando en sincron\u00eda con esta, \u00e1s mesmas revoluci\u00f3ns nun motor a dous tempos e \u00e1 metade nun motor a catro tempos."}
{"id": "49170", "revid": "89787", "url": "https://gl.wikipedia.org/wiki?curid=49170", "title": "Motor a catro tempos", "text": "Un motor a catro tempos ou motor de ciclo a catro tempos \u00e9 un motor de combusti\u00f3n interna alternativo. Foi definido por Beau de Rochas e implementado con \u00e9xito polo enxe\u00f1eiro alem\u00e1n Nikolaus Otto en 1876, e posteriormente por \u00c9tienne Lenoir e Rudolf Diesel. O ciclo a catro tempos \u00e9 mais eficiente e con combusti\u00f3n menos poluente que o ciclo a dous tempos, mais require considerabelmente m\u00e1is partes m\u00f3beis e m\u00e1is habilidade do construtor e resulta nun motor maior e m\u00e1is pesado que un motor de dous tempos coa mesma potencia.\nUn motor a catro tempos pode funcionar seguindo o ciclo Otto ou de motor con acendido provocado, ou o ciclo Di\u00e9sel ou de motor con acendido por compresi\u00f3n.\nPasos do ciclo.\nO ciclo consta dos seguintes pasos:"}
{"id": "49171", "revid": "745", "url": "https://gl.wikipedia.org/wiki?curid=49171", "title": "Motor de catro tempos", "text": ""}
{"id": "49175", "revid": "1131", "url": "https://gl.wikipedia.org/wiki?curid=49175", "title": "The Human Condition", "text": "The Human Condition (\"A condici\u00f3n humana\") e un libro da fil\u00f3sofa alem\u00e1 Hannah Arendt publicado no ano 1958. Obra de grande orixinalidade, nela analiza a diminuci\u00f3n da acci\u00f3n humana e da liberdade pol\u00edtica dende unha perspectiva hist\u00f3rica. Aborda tam\u00e9n o paradoxo que se d\u00e1 ao convivir o aumento de poder humano a trav\u00e9s das investigaci\u00f3ns tecnol\u00f3xicas e a capacidade cada vez m\u00e1is pequena de controlar as s\u00faas consecuencias. Finalmente, ofrece algunhas consideraci\u00f3ns sobre o declive paulatino e imparable da privacidade das persoas."}
{"id": "49176", "revid": "1093", "url": "https://gl.wikipedia.org/wiki?curid=49176", "title": "Escravismo", "text": ""}
{"id": "49179", "revid": "23204", "url": "https://gl.wikipedia.org/wiki?curid=49179", "title": "Ian Rankin", "text": "Ian Rankin, nado o 28 de abril de 1960 en Cardenden, Fife, \u00e9 un escritor en lingua inglesa de novelas policiais e guionista de banda dese\u00f1ada escoc\u00e9s. \u00c9 o creador das obras protagonizadas polo Inspector Rebus.\nTraxectoria.\nRankin estudou o bacharelato en Cowdenbeath e logo literatura na Universidade de Edimburgo. Logo de licenciarse estivo vivindo en Londres e tam\u00e9n en Francia durante dez anos. Nese tempo, mentres se iniciaba como escritor, desempe\u00f1ou moitos e variados traballos, como vendimador, pastor de porcos, recadador de impostos, experto en vi\u00f1os, xornalista especializado en tecnolox\u00eda, administrativo ou m\u00fasico nun conxunto punk.\nVive en Edimburgo coa s\u00faa muller (Miranda) e os seus dous fillos (Jack e Kit). Un deles padece unha enfermidade pouco frecuente chamada s\u00edndrome de Angelman.\nEn 2005 colaborou co m\u00fasico de folk, Jackie Leven, no \u00e1lbum \"Jackie Leven Said\".\nObra.\nAs d\u00faas primeiras novelas de Rankin, \"Knots and Crosses\" e \"Hide and Seek\" foron concibidas por el como relatos correntes na li\u00f1a da tradici\u00f3n escocesa iniciada por Robert Louis Stevenson ou Muriel Spark (precisamente o tema da s\u00faa tese doutoral, a\u00ednda non rematada). Por\u00e9n, dende un comezo os t\u00edtulos foron encadrados no x\u00e9nero polic\u00edaco, no que axi\u00f1a Rankin se sentiu a gusto. As novelas que te\u00f1en como protagonista ao Inspector Rebus est\u00e1n localizadas en Edimburgo e el mesmo est\u00e1 considerado o principal representante do que se deu a co\u00f1ecer como \"Tartan Noir\" ou novela negra escocesa.\nA finais de 2006 comezou a s\u00faa colaboraci\u00f3n como guionista de cinco ou seis entregas de Hellblazer, que despois se converteron nunha novela gr\u00e1fica no seu conxunto, que permanece in\u00e9dita.\nEn 2009 publicou a primeira novela protagonizada polo inspector Malcolm Fox, \"Asuntos internos\" (\"The Complaints\", 2009), situada no Edimburgo da crise causada polas hipotecas subprime como pano de fondo.\nNingunha das s\u00faas obras foi a\u00ednda traducida ao galego.\nDocumentais.\nComo xornalista, ten traballado na produci\u00f3n e presentaci\u00f3n de programas de arte (\"Newsnight Review\", na BBCTwo) e tam\u00e9n en series de documentais m\u00e1is centradas no seu campo de traballo. As\u00ed, desenvolveu un traballo de tres episodios dobre o demo para a cadea Channel 4 en 2002, e en 2005 presentou un documental de media hora na BBC4 sobre a relaci\u00f3n entre casos reais e crimes de ficci\u00f3n, titulado \"Rankin on the Staircase\" (\"Rankin na escaleira\").\nPremios e reco\u00f1ecementos.\nRecibiu o doutoramento honoris causa polas universidades escocesas de Abertay Dundee, St Andrews e de Hull.\nEn xu\u00f1o de 2002 recibiu a Orde do Imperio Brit\u00e1nico.\nObras.\nEscribiu ata o de agora as seguintes novelas, que podemos distribu\u00edr en ciclos:"}
{"id": "49185", "revid": "114", "url": "https://gl.wikipedia.org/wiki?curid=49185", "title": "Membrana citoplasm\u00e1tica", "text": ""}
{"id": "49192", "revid": "98629", "url": "https://gl.wikipedia.org/wiki?curid=49192", "title": "Zumbi", "text": "Zumbi, nado en Alagoas en 1655 e finado o 20 de novembro de 1695, foi o \u00faltimo dos l\u00edderes do Quilombo dos Palmares.\nA palabra \"Zumbi\", ou \"Zambi\", v\u00e9n da lingua africana \"quimbundo\" \"nzumbi\", e significa, \"do outro mundo\", \"esp\u00edrito\".\nHist\u00f3rico.\nO quilombo dos Palmares (localizado na actual rexi\u00f3n de Uni\u00e3o dos Palmares, Alagoas) era unha comunidade aut\u00f3noma, un reino (ou rep\u00fablica na visi\u00f3n dalg\u00fans) formado por escravos negros que escaparan das facendas brasileiras. Ocupaba unha \u00e1rea pr\u00f3xima ao tama\u00f1o de Portugal e situ\u00e1base no transpa\u00eds da Ba\u00eda, hoxe estado de Alagoas. Naquel momento a s\u00faa poboaci\u00f3n alcanzaba as trinta mil persoas.\nZumbi naceu libre en Palmares, Pernambuco, no ano de 1655, mais foi capturado e entregado a un misioneiro portugu\u00e9s cando ti\u00f1a aproximadamente seis anos. Bautizado \"Francisco\", Zumbi recibiu os sacramentos, aprendeu portugu\u00e9s e lat\u00edn, e axudaba diariamente na celebraci\u00f3n da misa. Malia as tentativas de tornalo \"civilizado\", Zumbi escapou en 1670 e, con quince anos, retornou ao seu lugar de orixe. Zumbi foi co\u00f1ecido pola s\u00faa destreza e astucia na loita e xa era un estratego militar respect\u00e1bel cando chegou aos vinte e poucos anos.\nArredor de 1678, o gobernador da Capitan\u00eda de Pernambuco, cansado do longo conflito co quilombo de Palmares, aproximouse ao l\u00edder de Palmares, Ganga Zumba -t\u00edo de Zumbi-, cunha oferta de paz. Foi ofrecida a liberdade para todos os escravos fuxidos se o quilombo se submetese \u00e1 autoridade da Coroa Portuguesa. A proposta foi aceptada mais Zumbi ollaba os portugueses con desconfianza. Recusou aceptar a liberdade para as persoas do quilombo mentres outros negros a\u00ednda eran escravizados. Rexeitou a proposta do gobernador e desafiou o liderado de Ganga Zumba. Prometendo continuar a resistencia contra a opresi\u00f3n portuguesa, Zumbi converteuse no novo l\u00edder do quilombo de Palmares (1680).\nCase quince anos despois de asumir Zumbi o liderado, o \"bandeirante\" paulista Domingos Jorge Velho foi chamado para organizar a invasi\u00f3n do quilombo. O d\u00eda 6 de febreiro de 1694, a capital de Palmares, Macaco, foi destru\u00edda e Zumbi ferido.\nA pesar de haber sobrevivido, foi traizoado por Antonio Soares.\nZumbi foi sorprendido polo capit\u00e1n Furtado de Mendon\u00e7a no seu reduto (talvez a serra Dois Irm\u00e3os).\nApu\u00f1alado, resiste, mais \u00e9 morto con 20 guerreiros, case dous anos despois da toma de Macaco, o 20 de novembro de 1695.\nFoille cortada a cabeza, salgada e levada, co pene dentro da boca, ao gobernador Melo e Castro. En Recife, a cabeza foi exposta na praza p\u00fablica, tentando desmentir a crenza popular sobre a lenda da inmortalidade de Zumbi.\nNo 14 de marzo de 1696 o gobernador de Pernambuco Caetano de Melo e Castro escribiu ao Rei: \"Determinei que pusessem sua cabe\u00e7a em um poste no lugar mais p\u00fablico desta pra\u00e7a, para satisfazer os ofendidos e justamente queixosos e atemorizar os negros que supersticiosamente julgavam Zumbi um imortal, para que entendessem que esta empresa acabava de todo com os Palmares.\"\nZumbi \u00e9 hoxe, para a poboaci\u00f3n brasileira, un s\u00edmbolo de resistencia. En 1995, a data da s\u00faa morte foi adoptada como o d\u00eda da Conciencia Negra.\n\u00c9 tam\u00e9n un dos nomes m\u00e1is importantes da Capoeira."}
{"id": "49193", "revid": "6", "url": "https://gl.wikipedia.org/wiki?curid=49193", "title": "C (constante)", "text": ""}
{"id": "49194", "revid": "85894", "url": "https://gl.wikipedia.org/wiki?curid=49194", "title": "Jacinto Santiago", "text": "Jacinto Eloy Santiago Garc\u00eda, nado en Arz\u00e1degos (Vilardev\u00f3s) o 11 de xu\u00f1o de 1894 e finado en Vilari\u00f1o Fr\u00edo (Montederramo) o 1 de novembro de 1936, foi un mestre, xornalista e pol\u00edtico republicano.\nTraxectoria.\nFoi mestre da Escola Normal e da Escola de Artes e Oficios de Ourense, onde entrou como profesor de Matem\u00e1ticas en 1925.\nNo ano 1919 xa comezara a publicar nos semanarios \"La Rep\u00fablica\" e \"La Zarpa\", do que chegou a ser director, canda Roberto Blanco Torres. Cando reaparece \"La Rep\u00fablica\" en 1930, conv\u00e9rtese no seu primeiro director. Tam\u00e9n colaborou con distintos medios de prensa. Militou no Partido Republicano Radical Socialista, do que foi elixido presidente da executiva de Ourense en xaneiro de 1933.\nLogo do golpe de Estado do 18 de xullo de 1936 foi detido en Ourense o 7 de agosto. De a\u00ed lev\u00e1rono a Celanova. O 1 de novembro sac\u00e1rono da prisi\u00f3n para fusilalo en Vilari\u00f1o Fr\u00edo (Montederramo), onde finou, non se sabe se a consecuencia dos disparos ou dun ataque ao coraz\u00f3n momentos antes de ser fusilado.\nVida persoal.\nCasou en San\u00edn (Ribadavia) con Amparo Garc\u00eda en 1932."}
{"id": "49195", "revid": "54336", "url": "https://gl.wikipedia.org/wiki?curid=49195", "title": "Viacrucis", "text": "A palabra Viacrucis, significa \"cami\u00f1o da cruz\" e ref\u00edrese \u00e1s diferentes etapas ou momentos vividos por Xesucristo desde o momento en que foi aprehendido ata a s\u00faa crucifixi\u00f3n e sepultura.\nCaracter\u00edsticas.\nEtapas.\nAs etapas do viacrucis denom\u00ednanse \"estaci\u00f3ns\" e tradicionalmente c\u00f3ntanse 14, que son as seguintes:\nImaxes.\nAs seguintes imaxes pertencen \u00f3 Viacrucis do Monte de Santa Trega, na Guarda.\nRealizaci\u00f3n e actualizaci\u00f3n.\n\u00c9 normal facer un percorrido grupal que pode ser dentro do templo ou polas r\u00faas, det\u00e9ndose en cada estaci\u00f3n e facendo unha oraci\u00f3n en cada unha, unha lectura dalgunha pasaxe do evanxeo, ou tam\u00e9n un canto. \u00c9 unha pr\u00e1ctica que fundamentalmente se realiza o Venres Santo. Tam\u00e9n \u00e9 costume esta pr\u00e1ctica nos venres de coresma\nRecentemente, e baixo o auspicio do Papa Xo\u00e1n Paulo II, creouse un novo Viacrucis, con 15 estaci\u00f3ns, baseadas todas en momentos do Novo Testamento, xa que o anterior recoll\u00eda moitas pasaxes dos Evanxeos ap\u00f3crifos. Este novo Viacrucis comeza coa oraci\u00f3n de Xes\u00fas no horto de Xetseman\u00ed e finaliza coa Resurrecci\u00f3n de Cristo.\nTam\u00e9n se chama Viacrucis ao conxunto de 14 cruces, case sempre acompa\u00f1adas de cadros, que adoitan estar en todos os templos cat\u00f3licos, e que representan as 14 estaci\u00f3ns arriba citadas. \u00c9 costume que un sacerdote franciscano as bendiga, por ser a Orde Franciscana a encargada de custodiar a Terra Santa. A Igrexa ensina que o rezo do Viacrucis ante estas estaci\u00f3ns est\u00e1 enriquecido cunha Indulxencia plenaria.\nPor extensi\u00f3n, esta expresi\u00f3n \u00fasase adoito para expresar todo tipo de dificultades que se presentan na vida cando se queren alcanzar certos obxectivos."}
{"id": "49196", "revid": "1093", "url": "https://gl.wikipedia.org/wiki?curid=49196", "title": "Via Crucis", "text": ""}
{"id": "49201", "revid": "85841", "url": "https://gl.wikipedia.org/wiki?curid=49201", "title": "Dani\u00ebl de Ridder", "text": "Dani\u00ebl Robin Frederick de Ridder, co\u00f1ecido como Daniel de Ridder, nado en \u00c1msterdan o 6 de marzo de 1984, \u00e9 un futbolista neerland\u00e9s. Xoga de centrocampista e o seu club actual \u00e9 o Grasshopper-Club Z\u00fcrich.\nTraxectoria.\nFormado na prol\u00edfica canteira do Ajax de \u00c1msterdan, debutou no primeiro equipo do conxunto holand\u00e9s o 21 de xaneiro de 2004, con 19 anos, nun partido ante o Roda JC. Nesa a s\u00faa primeira tempada co equipo laranxa (2003/2004) \u00e9 nomeado mellor debutante da Liga.\nDebutou na Liga de Campi\u00f3ns en setembro de 2004, e dous meses despois marcou o seu primeiro gol na m\u00e1xima competici\u00f3n europea de clubs ante o Maccabi Tel Aviv. Fichou polo primeiro equipo do Celta de Vigo na tempada 2005/2006, cun contrato por dous anos prorrog\u00e1beis por outros tres.\nVestiu a camisola celeste por primeira vez nun partido disputado en Bala\u00eddos ante o Sevilla CF o 25 de setembro de 2005 correspondente \u00e1 quinta xornada de Liga, onde ga\u00f1aron os vigueses por 2-1. Nesa primeira tempada como celeste case non xogou na primeira volta, mentres que na segunda, en troques, tivo unha participaci\u00f3n moito maior e f\u00edxose habitual nas ali\u00f1aci\u00f3ns de Fernando V\u00e1zquez. Marcoulle o primeiro gol na xornada 30 ao Atl\u00e9tico de Madrid, na vitoria visitante do Celta por 0-3.\nA tempada 2006-07 non comezou ben para De Ridder: unha tendinite no tend\u00f3n rotuliano mant\u00edvoo apartado dos terreos de xogo durante varios meses. Cando o Celta descendeu a segunda divisi\u00f3n, fichou polo Birmingham City.\nCaracter\u00edsticas.\nTr\u00e1tase dun centrocampista que xoga tanto no lado dereito como no esquerdo, pero tam\u00e9n pode ocupar posici\u00f3ns m\u00e1is avanzadas como dianteiro. \u00c9 un extremo dun marcado car\u00e1cter ofensivo que destaca pola s\u00faa calidade t\u00e9cnica e creatividade. G\u00fastalle xogar pegado \u00e1 banda e o seu punto forte \u00e9 o un contra un, xa que disp\u00f3n dunha gran variedade de caneos, e centra coa dereita. A\u00ednda que \u00e9 destro domina ben o bal\u00f3n e pode xogar indistintamente por ambas bandas."}
{"id": "49202", "revid": "1093", "url": "https://gl.wikipedia.org/wiki?curid=49202", "title": "Daniel De Ridder", "text": ""}
{"id": "49208", "revid": "98629", "url": "https://gl.wikipedia.org/wiki?curid=49208", "title": "Pac-Man", "text": " ou Comecocos \u00e9 un videoxogo arcade desenvolvido por Namco e licenciado para a distribuci\u00f3n nos Estados Unidos por Midway, sa\u00edndo \u00e1 luz por vez primeira o 22 de maio de 1980. Inmensamente popular nos Estados Unidos desde o seu lanzamento orixinal ata a actualidade, \"Pac-Man\" \u00e9 considerado universalmente como un dos cl\u00e1sicos do medio, virtualmente sin\u00f3nimo de videoxogo, e unha icona da cultura popular dos anos 80. O xogo converteuse nun fen\u00f3meno social que vendeu unha manchea de mercador\u00edas e tam\u00e9n inspirou, entre outras cousas, unha serie de animaci\u00f3n de televisi\u00f3n e m\u00fasica.\nCando \"Pac-Man\" foi posto \u00e1 venda, a meirande parte dos videoxogos arcade eran principalmente de disparos no espazo como o \"Space Invaders\", o \"Defender\" ou o \"Asteroids\". A minor\u00eda m\u00e1is visible era o formado polos xogos sobre deportes, que eran derivados en gran parte do \"Pong\". \"Pac-Man\" tivo \u00e9xito ao crear un novo x\u00e9nero, apelando \u00e1 vez a ambos os x\u00e9neros. A mi\u00fado dise a prol de \"Pac-Man\" que \u00e9 un punto de referencia na historia dos videoxogos, estando entre os xogos arcade m\u00e1is famosos de todos os tempos. O personaxe tam\u00e9n aparece en m\u00e1is de 30 xogos derivados deste licenciados oficialmente, as\u00ed coma en numerosos clons non autorizados e copias pirata. Segundo o Davie-Brown Index, Pac-Man \u00e9 o personaxe de videoxogo do que os consumidores norteamericanos te\u00f1en maior co\u00f1ecemento, reco\u00f1ecido polo 94 por cento deles.\nNome.\nO nome do xogo prov\u00e9n da onomatopea xaponesa \"paku\" (\u30d1\u30af), que \u00e9 o son que se produce \u00f3 abrir e pecha-la boca. O nome quedou como \"Puck-Man\" no Xap\u00f3n (en ingl\u00e9s \"puck\" pron\u00fanciase parecido a \"pac\"), pero Midway modificouno a \"Pac-Man\" para o mercado estadounidense (e posteriormente outros mercados occidentais), xa que \"puck\" se parece demasiado a \"fuck\", unha obscenidade en ingl\u00e9s.\nDescrici\u00f3n.\nO protagonista do videoxogo Pac-Man \u00e9 un c\u00edrculo amarelo \u00f3 que lle falta un sector polo que parece ter boca. Aparece en labirintos onde pode comer puntos pequenos, puntos maiores e outros premios con forma de froitas e outros obxectos. O obxectivo do personaxe \u00e9 comer t\u00f3dolos puntos da pantalla, momento no que se pasa \u00f3 seguinte nivel ou pantalla. Non obstante, catro fantasmas ou monstros, Shadow (Blinky), Speedy (Pinky), Bashful (Inky) e Pokey (Clyde), recorren o labirinto para intentar comerse a Pac-Man. Estas pantasmas son, respectivamente, vermella, rosa, azul clara e laranxa. No xogo orixinal (Puck-Man), as pantasmas cham\u00e1banse Akabei, Pinky, Aosuke e Guzut. As pantasmas non son iguais, as\u00ed mentres Blinky \u00e9 moi r\u00e1pido, e ten a habilidade de encontrarte no escenario, Inky \u00e9 moi lento e moitas veces evitar\u00e1 o encontro con Pac-Man.\nHai catro puntos m\u00e1is grandes do normal situados preto das esquinas do labirinto, e que proporcionan a Pac-Man a habilidade temporal de comerse aos monstros (todos eles v\u00f3lvense azuis mentres Pac-Man ten esta habilidade). Despois de ser tragados, as pantasmas rexen\u00e9ranse en \"casa\" (unha caixa situada no centro do labirinto). O tempo que os monstros permanecen vulnerables var\u00eda segundo a pantalla, pero tende a decrecer a medida que progresa o xogo, e \u00f3 cabo de moitas pantallas os puntos especiais non te\u00f1en ning\u00fan efecto sobre as pantasmas, coa excepci\u00f3n do nivel 6 no que o efecto dura uns segundos m\u00e1is ca no nivel 5.\nHai uns descansos entre algunhas pantallas (entre a 2 e a 3, 5 e 6, 9 e 10 e posteriormente cada catro pantallas) nas que se ven escenas humor\u00edsticas sobre Pac-Man e as pantasmas.\nAdemais de comer os puntos, Pac-Man pode obter puntuaci\u00f3n adicional se se come alg\u00fan dos obxectos que aparecen d\u00faas veces por pantalla xusto debaixo da caixa no centro do labirinto de onde saen os monstros. O obxecto cambia cada pantalla ou dous, e o seu valor en puntos aumenta, de forma que d\u00faas cereixas (o premio da primeira pantalla) valen 100 puntos, mentres que o derradeiro obxecto, a chave, vale 5.000 puntos.\nO videoxogo ten exactamente 255 pantallas nas que xogar, sendo este o maior n\u00famero que se pode expresar con oito cifras no sistema binario. A\u00ednda que, tecnicamente, existe un nivel 256, se se chega a el a parte dereita da pantalla aparece distorsionada con caracteres incongruentes e facendo que o xogo sexa practicamente imposible de xogar. Os entusiastas de \"Pac-Man\" ref\u00edrense a este nivel como o \"Nivel Final\", o \"Nivel da Pantalla Partida\" (\"Split-Screen Level\") ou sinxelamente como o final de \"Pac-Man\".\nEn Pac-Man World tratase de que a familia de Pac-Man \u00e9 raptada por diferentes monstros. O pai de Pac-man \u00e9 raptado por uns alien\u00edxenas, Toc-Man \u00e9 raptado por un barco vivente, Can-Man \u00e9 raptado por Anubis, o fillo de Pac-Man \u00e9 raptado por un robot da f\u00e1brica e Mrs Pac-Man \u00e9 raptada polas pantasmas.\nFuncionamento.\nO movemento dos monstros est\u00e1 estritamente determinado: non hai ning\u00fan movemento aleatorio, nos algoritmos que elixen os seus percorridos. As\u00ed, p\u00f3dese aprender a xogar indefinidamente a trav\u00e9s da memorizaci\u00f3n de secuencias espec\u00edficas de movementos para cada nivel. Estas secuencias son chamadas \"patr\u00f3ns\", ou \"cami\u00f1os\" (en ingl\u00e9s \"patterns\"). Unha revisi\u00f3n posterior da programaci\u00f3n do xogo alterou o comportamento, pero segu\u00eda sen ser aleatorio, e foi por este motivo polo que se dese\u00f1aron novos patr\u00f3ns para completa-los niveis.\nAs diferentes pantasmas son:\nAcontecementos hist\u00f3ricos.\nBilly Mitchell, en 1999 xogou por primeira vez unha partida perfecta de \"Pac-Man\", entend\u00e9ndose como tal unha partida na que o xogador debe completa-los 255 niveis coa puntuaci\u00f3n m\u00e1xima sen ser capturado nin unha soa vez. A puntuaci\u00f3n m\u00e1xima \u00e9 de 3.333.560 puntos.\nNon obstante, en decembro de 1982, un cativo de oito anos chamado Jeffrey R. Yee recibiu unha carta do ent\u00f3n presidente dos Estados Unidos Ronald Reagan na que o felicitaba por consegui-lo r\u00e9cord mundial de 6.131.940 puntos, unha puntuaci\u00f3n que s\u00f3 se pode acadar se o xogador pasa polo nivel da pantalla partida. Deb\u00e1tese acaloradamente sobre se este feito tivo realmente lugar ou non nos c\u00edrculos de videoxogos dende ent\u00f3n. Billy Mitchell ofreceu 100.000 d\u00f3lares \u00f3 que puidese completar (e demostrar que o fixera) o nivel da pantalla partida antes do 1 de xaneiro de 2000, por\u00e9n ningu\u00e9n puido logralo."}
{"id": "49213", "revid": "56817", "url": "https://gl.wikipedia.org/wiki?curid=49213", "title": "Miguel \u00c1ngel Mu\u00f1oz", "text": "Miguel \u00c1ngel Mu\u00f1oz \u00e9 un actor e cantante espa\u00f1ol, nado en Madrid o 4 de xullo de 1983.\nTraxectoria.\nFormaci\u00f3n.\nMu\u00f1oz debutou como actor con 9 anos, interpretando un pequeno papel no filme \"El palomo cojo\". Tam\u00e9n tivo algunhas pequenas aparici\u00f3ns en series de televisi\u00f3n espa\u00f1olas, como \"Al salir de clase\", \"Periodistas\" ou \"Hospital Central\". En 2003 fixo alg\u00fans traballos de dobraxe e aparici\u00f3ns en filmes pouco difundidos.\nUn paso adelante.\nChegou \u00e1 popularidade en 2002 interpretando o personaxe de \"Rober Arenales\" na teleserie \"Un paso adelante\". Esa serie, ambientada nunha escola de danza, valeulle para darse a co\u00f1ecer tam\u00e9n como cantante. Fixo primeiro diversas xiras e actuaci\u00f3ns co grupo de int\u00e9rpretes da serie, chamado UPA Dance, e logo en solitario (2006) publicou un \u00e1lbum baixo o nome de \"M.A.M.\"."}
{"id": "49214", "revid": "98629", "url": "https://gl.wikipedia.org/wiki?curid=49214", "title": "Roman Ungern von Sternberg", "text": "Bar\u00f3n Robert Nicolaus Maximilian (Robert Fiodorovich) Ungern von Sternberg (en ruso \u0420\u043e\u0431\u0435\u0440\u0442 \u041d\u0438\u043a\u043e\u043b\u0430\u0443\u0441 \u041c\u0430\u043a\u0441\u0438\u043c\u0438\u043b\u043b\u0438\u0430\u043d (\u0420\u043e\u043c\u0430\u043d \u0424\u0451\u0434\u043e\u0440\u043e\u0432\u0438\u0447) \u0423\u043d\u0433\u0435\u0440\u043d \u0444\u043e\u043d \u0428\u0442\u0435\u0440\u043d\u0431\u0435\u0440\u0433, en alem\u00e1n Robert von Ungern-Sternberg), nado o 29 de decembro de 1885 en Graz (Austria) e finado o 15 de setembro de 1921 en Novonikolaevsk (Rusia), foi un militar membro do Ex\u00e9rcito Branco e ditador de Mongolia.\nTraxectoria.\nOrixe e educaci\u00f3n..\nUngern von Sternberg (orixinalmente von Ungern-Sternberg, tendo cambiado a posici\u00f3n do \"von\" para alterar a significado en alem\u00e1n do seu nome, que, co cambio significa: algo as\u00ed como Sternberg de mala gana), proced\u00eda dunha vella familia da nobreza baltoalemana. Criouse en Tallin cidade de Estonia que era ent\u00f3n parte do Imperio Ruso, na casa do seu padrasto Oscar von Hoyningen-Huene Foi expulsado do Ximnasio por mal comportamento e entrou na Academia militar naval de San Petersburgo en 1896, que deixou para marchar a fronte cun batall\u00f3n de infanter\u00eda durante a guerra ruso-xaponesa, a\u00ednda que cando chegou o seu destino no extremo leste a guerra xa acabara. En 1908 graduouse na Academia de Infanter\u00eda de Pablovsk.\nServizo militar..\nDesde 1908 serviu no corpo de cosacos en Siberia. O ano 1913 pasou a reserva e partiu para Mongolia, para regresar m\u00e1is tarde a Tallin. Na Primeira guerra mundial serviu na cabaler\u00eda na fronte de Galitsia onde foi ferido. Era considerado un oficial valente, pero mentalmente inestable e Wrangel escribiu nas s\u00faas memorias que tivera medo de ascendelo. Despois da revoluci\u00f3n de febreiro de 1917 foi enviado o extremo leste baixo o mando de Grigori Semionov, para establecer un destacamento militar fiel o goberno provisional.\nGuerra civil rusa.\nDurante a guerra civil rusa, tomou partido contra os bolxeviques, e comandou as divisi\u00f3n de cabaler\u00eda asi\u00e1tica do atam\u00e1n Semionov. Nos meses que seguiron Ungern von Sternberg amosou unha crueldade extraordinaria coa poboaci\u00f3n local e cos seus subordinados, que lle deron os nomes de Bar\u00f3n Sanguento e do Bar\u00f3n Tolo. Semenov e Ungern von Sternberg, non reco\u00f1eceron a autoridade do l\u00edder do Ex\u00e9rcito Branco Aleksandr Kolchak, e foron fornecidos con armas e di\u00f1eiro polos xaponeses, que quer\u00edan fundar un estado no extremo leste de Rusia, gobernado nominalmente por Semionov. Os l\u00edderes Brancos consideraban calquera renuncia a territorio ruso como alta traiz\u00f3n.\nO ex\u00e9rcito de Ungern von Sternberg era unha mestura de rusos, cosacos siberianos do Transbaikal e membros das tribos buriatas e dedicouse a atacar os trens que viaxaban dende Vladivostok, entorpecendo os fornecementos das tropas Brancas de Kolchak nos Urais.\nA epopea en Mongolia.\nO ano 1920, Ungern von Sternberg rompeu con Semionov e converteuse nun se\u00f1or da guerra independente. En 1920 dirixiuse coa s\u00faa cabaler\u00eda a Urga (hoxe Ulan-Bator) capital de Mongolia Exterior. Ocupada por tropas republicanas chinesas, que ti\u00f1an retido \u00f3 dirixente pol\u00edtico e relixioso de Mongolia Bogd-Khan. Despois de sacar a Bogd-Khan da cidade os homes de Ungern tomaron Urga \u00f3 asalto con grandes perdas humanas e, finalmente conquist\u00e1rona en febreiro de 1921. Co apoio de Bogd-Khan converteuse en ditador de Mongolia, declarada reino independente, o 13 de marzo de 1921. A s\u00faa persoal filosof\u00eda, mestura de crenzas e relixi\u00f3ns do leste, coma o budismo e nacionalismo ruso levouno a considerarse reencarnaci\u00f3n de Xenxis Kan. O seu sanguento mandato comezou coa execuci\u00f3n dos habitantes de orixes chinesa e hebrea da cidade e dos sospeitosos de ter tendencias de esquerdas. O 21 de marzo de 1921 emitiu unha orde \"\u00e1s divisi\u00f3ns rusas na Siberia Sovi\u00e9tica\" no que proclamaba a invasi\u00f3n do territorio sovi\u00e9tico. Nese comunicado afirmaba: \"vemos a decepci\u00f3n do pobo e a s\u00faa descrenza no ser humano. Faille falla un nome, un nome querido e co\u00f1ecido por todos: o se\u00f1or legal de terra rusa, emperador de t\u00f3dalas Rusias Mikhail Alexandrovich... Na loita contra os malfeitores que destr\u00faen e insultan a Rusia recordade que para completar a reconstruci\u00f3n non serven os antigos valores. A medida de castigo s\u00f3 pode ser unha: a pena de morte de diversos tipos..Os vellos fundamentos dos xu\u00edzos mudaron. Non existen a \"verdade e a compaix\u00f3n\". No seu canto t\u00e9moa \"a verdade e o rigor sen compaix\u00f3n\". O mal vi\u00f1era \u00e1 terra para destru\u00edr os principios divinos e o esp\u00edrito humano e ti\u00f1a que ser arrincado desde a ra\u00edz.\nUnidades da s\u00faa \"Divisi\u00f3n Asi\u00e1tica\" asediaron Kiakhta e outros grupos entraron moitos quil\u00f3metros dentro da zona do Transbaikal, pero as incursi\u00f3ns de maio e xu\u00f1o de 1921 acabaron en cat\u00e1strofe. En agosto dese ano foi arrestado polos antigos aliados mongois e entregado \u00f3s bolxeviques.\nDitadura de Mongolia.\nA invasi\u00f3n de Ungern en Mongolia, inmortalizou o seu nome e alterou o curso do destino de Mongolia.\nLogo da Revoluci\u00f3n de outubro, loitou contra os comunistas no ex\u00e9rcito do atam\u00e1n Semi\u00f3nov, e antes de vir a Mongolia foi feito xeral. Ungern viaxou centos de quil\u00f3metros a cabalo a Hovd ao o\u00edr as noticias de que deb\u00eda ser liberado.\nCando Ungern entrou en Mongolia cerca do r\u00edo Onon os veci\u00f1os d\u00e9ronlle unha benvida calorosa. Os mongois supuxeron que o mesmo Tsar enviouno para expulsar aos soldados chineses e liberar Mongolia.\nOs mongois, cuxo odio aos chineses alcanzara un punto cr\u00edtico, viron ao Bar\u00f3n Ungern como o seu salvador e un\u00edronse ao seu ex\u00e9rcito e d\u00e9ronlle provisi\u00f3ns frescas. El era consciente das expectativas dos mongois e procurou espertar o apoio mongol dicindo que o seu obxectivo era liberar Mongolia dos chineses, restaurar o Bogd Khaan ao seu trono lex\u00edtimo e reanimar a s\u00faa autonom\u00eda.\nO Bar\u00f3n Tolo recrutou a mongois para reforzar as s\u00faas forzas e atacou H\u00fcree o 26 de outubro de 1920. Logo de dez d\u00edas de batalla, Ungern non ti\u00f1an ningunha outra opci\u00f3n, s\u00f3 retirarse. Foi capaz de mobilizar a moitos mongois dicindo que o liberar\u00eda o Bogd dos chineses e reanimar\u00eda a relixi\u00f3n. Este ruso p\u00faxose un \"deel\" mongol (traxe nacional) coa insignia dun xeneral sobre o ombreiro, proclamouse budista e nutriu os proxectos grandiosos de reanimar o Imperio de Chinggis Khaan. A principios de 1921, fixo un ataque sorpresa sobre os chineses, entrou en Bogd e rescatou a Bogd Khaan e Enh Dagina. A batalla continuou durante aproximadamente dez d\u00edas e H\u00fcree foi \"liberada\" o 4 de febreiro de 1921. Os chineses escaparon ao norte cara a Hiagt.\nUngern planificou devolver aos reis de Mongolia, China e Manchuria ao poder. Como un primeiro paso, puxo o Bogd Khaan de novo no trono, reanimou a autonom\u00eda e formou cinco ministerios. En reco\u00f1ecemento \u00e1 s\u00faa faza\u00f1a por devolver \u00e1 s\u00faa autonom\u00eda; o Bogd Khaan concedeu a Ungern co t\u00edtulo de Hoshoi Chin Van.\nO novo goberno enviou unha declaraci\u00f3n a pa\u00edses estranxeiros buscando o reco\u00f1ecemento para a autonom\u00eda da Mongolia.\nO Hoshoi Chin Van empezou un programa, que m\u00e1is tarde lle far\u00eda ga\u00f1ar o ep\u00edteto de \"Bar\u00f3n Sanguinario \". El afirmou que adoraba a Chinggis Khaan e confiaba nos mongois, pero aborreceu aos Bolxeviques e os xudeus, dos cales hab\u00eda moitos en H\u00fcree. Un s\u00e1dico Coronel Sepailoff foi designado o gobernador de H\u00fcree por Ungern. El era ins\u00e1n e un asasino natural. El non estar\u00eda satisfeito ata que todos os xudeus e partidarios Bolxeviques en H\u00fcre fosen matados. As tropas de Xu Shuzeng que foron concentradas preto de Kalgan planificaban outra ofensiva; unha gran batalla ocorreu preto de Choir. Onde aproximadamente de tres a catro mil soldados chineses foron asasinados, marcando o final da unidade chinesa militar de Little Xu.\nAgora que Mongolia f\u00edxose un basti\u00f3n das Gardas anticomunistas Brancas de Ungern, as autoridades en Moscova e Verkhneundinsk tiveron que tomar medidas de urxencia. Os Soviets comezaron a conducir d\u00faas pol\u00edticas diferentes con respecto a Mongolia. O Comintern e as autoridades da secci\u00f3n do Extremo Oriente da Oficina siberiana non quixeron perder Mongolia. Foron mergullados no romanticismo revolucionario. O seu obxectivo era acender as chamas da revoluci\u00f3n no Leste e por esta raz\u00f3n deb\u00edan adestrar a revolucionarios. Enviando ao Ex\u00e9rcito Vermello a Mongolia para expulsar \u00e1s Gardas Brancas. Non se preocuparon de se Mongolia era parte da China ou non.\nA cuesti\u00f3n estaba sendo considerada m\u00e1is *pragmaticamente na Comisar\u00eda sovi\u00e9tica de Asuntos exteriores e outros c\u00edrculos diplom\u00e1ticos. Eles cr\u00edan que a cuesti\u00f3n deb\u00eda ser resolta en Beijing; eran unha parte da China e pensaron que aqueles *mongois que se achegaron a eles para axudar ao contrario na China eran demasiado inxenuo. Pediron permiso para enviar ao Ex\u00e9rcito Vermello a \"o seu\" territorio para loitar contra Ungern.\nO Comintern creou un partido pol\u00edtico armado coa teor\u00eda revolucionaria para administrar este goberno, e establecer un ex\u00e9rcito nacional.\nDous proxectos foron desenvolvidos para derrocar a Ungern e a s\u00faa Divisi\u00f3n de Cabaler\u00eda asi\u00e1tica. En 1920-21 Shumyatskii perfilou o plan de crear unha unidade mongol revolucionaria, arm\u00e1ndoa e conducindo as Gardas Brancas cara \u00e1 fronteira. Doutro lado o Ex\u00e9rcito Vermello atopar\u00edaos. O plan calculado polo goberno do Extremo Oriente da Rep\u00fablica era totalmente diferente. Pedindo ao Ex\u00e9rcito Vermello que avanzar ata H\u00fcree. A contradici\u00f3n entre os dous proxectos non era en se o Ex\u00e9rcito Vermello ocupar\u00eda *H\u00fcree, pero nas d\u00faas actitudes diferentes cara \u00e1 revoluci\u00f3n en Mongolia. O Primeiro ministro da Rep\u00fablica afastada Oriental N. Matveyev e o Comandante do Quinto Ex\u00e9rcito A. Matiyasevich considerou o avance do Ex\u00e9rcito Vermello en H\u00fcree un acto imprudente. A ocupaci\u00f3n de H\u00fcree \u00e9 unha cuesti\u00f3n diplom\u00e1tica e ent\u00f3n esta debe ser considerada por separado de Ungern.\nPor outra banda, o primeiro ministro da rep\u00fablica afastada Oriental A. Kranoschekov e o ministro de guerra N. Burov apoiaron o avance do Ex\u00e9rcito Vermello en H\u00fcree para apoiar os movementos revolucionarios en Mongolia e a China.\nO 16 de xu\u00f1o de 1921, a Oficina Pol\u00edtica do partido Bolxevique, sen moita vacilaci\u00f3n, aprobou \" o ataque revolucionario \". O 28 de xu\u00f1o unha unidade do Quinto Ex\u00e9rcito cruzou a fronteira mongol non lonxe de Hiagt, onde eles se uniron \u00e1s tropas de S\u00fchbaatar. Xuntos elas avanzaron cara a H\u00fcree e chegaron al\u00ed o 5 de xullo de 1921. Ungern escapara de H\u00fcree antes da chegada do Ex\u00e9rcito Vermello. O Goberno Provisional encabezado por Bodoo chegou a H\u00fcre e tomou as rendas de poder o 8 de xullo.\nProceso e execuci\u00f3n..\nO 15 de setembro de 1921 en Novonikolaevsk comezou o proceso a Ungern von Sternberg., segundo se di organizado por petici\u00f3n expresa de Len\u00edn. Os bolxeviques buscaron utilizar a figura do bar\u00f3n como simbolizo dos males acusados polo movemento Branco. A demostraci\u00f3n de rigor \u00e9ralles necesaria: en Siberia comezaran revoltas campesi\u00f1as causadas pola fame e, ademais de evitar a aparici\u00f3n de antigos l\u00edderes brancos que puideran dirixir os revoltosos, pretend\u00edan amosar a falta de alternativas \u00f3 comunismo.\nO proceso duro cinco horas. Ungern foi acusado de colaboracionismo co Xap\u00f3n para intentar constitu\u00edr un estado no centro de Asia, de loita armada contra o goberno sovi\u00e9tico coa fin de restaura-la monarqu\u00eda e de acci\u00f3ns terroristas. Foi condenado a ser fusilado, sentenza que se cumpriu no d\u00eda.\nUngern von Sternberg foi declarado encarnaci\u00f3n de Mahakala polo Dalai Lama XIII.\nLogo de escapar de H\u00fcree, as d\u00faas divisi\u00f3ns de cabaler\u00eda do Bar\u00f3n Ungern coloc\u00e1ronse preto de H\u00fcitnii Am na parte central de Mongolia. O Ex\u00e9rcito Vermello, que entrara en H\u00fcree, conduciu a Ungern ao norte \u00e1 fronteira da Rusia Sovi\u00e9tica. O Bar\u00f3n Tolo presentou unha resistencia tesa a ambos os dous lados da fronteira Sovi\u00e9tico-Mongol, pero foi capturado e entregado ao Ex\u00e9rcito Vermello o 22 de agosto de 1921 polos mesmos mongois que el mesmo recrutara.\nEl non foi capturado en Irkutsk, sen\u00f3n en Novonikolaevsk, que era a capital oficial de Siberia. Deron ao xu\u00edzo unha ampla cobertura na prensa. Foi condenado a ser fusilado. Cando as noticias da s\u00faa morte alcanzaron H\u00fcree, a iniciativa do Bogd os templos e mosteiros sostiveron unha cerimonia de rezo contra o seu nome.\nO primeiro ministro Magsarjav do goberno de Ungern decidiu silenciosamente lanzar no seu terreo co goberno da xente, e en 21 de xullo de 1921 masacrou aos rusos Brancos en Uliastai. Cara ao final do ano os ex\u00e9rcitos Brancos en Mongolia occidental foran ou destru\u00eddos ou expulsados. \nO ex\u00e9rcito de Oremburgo foi localizado preto de Chuguchak en Xinjiang. Habendo aprendido da enorme faza\u00f1a de Ungern en Mongolia, escaparon para o leste, pero atoparon ao Ex\u00e9rcito Vermello en Shar sum. O xeneral rendeuse e foi posto baixo detenci\u00f3n. Foi executado silenciosamente. As tropas conducidas por Baikalov e Khasbaatar foron cercadas durante corenta e dous d\u00edas polos remanentes das unidades Brancas. Cara a xaneiro de 1922 a parte occidental de Mongolia case totalmente fora liberada das Gardas Brancas. O Ex\u00e9rcito Vermello permaneceu al\u00ed, como xa concederan unha demanda deles para quedar en agosto de 1921. \nUn n\u00famero de factores axudaron a facer ao Bar\u00f3n Sanguento notorio. Un deles era un libro titulado Bestas, Homes e Deuses, escrito m\u00e1is tarde por un profesor polaco da Universidade de Omsk, Fernindand Ossendowski. El viaxou polo Leste de Mongolia e H\u00fcree, trabou amizade con Ungern e testemu\u00f1ou as batallas entre o Pentecost\u00e9s e os comunistas, e escribiu sobre eles con elocuencia.\nOutra cousa que fixo a Ungern unha lenda era o ouro enterrado e os obxectos de valor da Divisi\u00f3n de Cabaler\u00eda asi\u00e1tica. O seu valor \u00e9 insignificante comparado ao ouro do Tur\u00edn que desapareceu cara ao final da Segunda guerra mundial; con todo, como Ossendowski compete, moitos artefactos valiosos e 1800 quilogramos de ouro, prata e pedras preciosas foron ocultadas. A\u00ednda que isto fose o tesouro do futuro Imperio Chinggis-esque que \" o Bar\u00f3n Tolo \" planificou constru\u00edr, logo da chegada do Ex\u00e9rcito Vermello el envioulles a un banco en Jailar para o dep\u00f3sito. Os soldados que levan os tesouros eran incapaces de cruzar a fronteira mongol e enterraron todos os tesouros nas estepas de Mongolia de Leste. Ata agora ningu\u00e9n atopou o agocho e os rumores que rodean o tesouro convert\u00e9ronse en lendas\nMitificaci\u00f3n da figura.\nAl\u00e9n do seu limitado significado hist\u00f3rico, Ungern von Sternberg estableceuse como figura popular en determinados c\u00edrculos relacionados coas relixi\u00f3ns orientais.\nApareceu como personaxe na novela gr\u00e1fica \"Corto Maltes en Siberia\", nunha das entregas da serie \"Corto Maltese\" do debuxante Hugo Pratt e na novela do escritor ruso Victor Pel\u00e9vin \"Chapaev \u0435 \u043e Baleiro\" (rus. Chapev i pustot\u00e1/\u0427\u0430\u043f\u0435\u0432 \u0438 \u043f\u0443\u0441\u0442\u043e\u0442\u0430)"}
{"id": "49216", "revid": "6110606", "url": "https://gl.wikipedia.org/wiki?curid=49216", "title": "Santi Mill\u00e1n", "text": "Santiago Mill\u00e1n Montes, nado en Barcelona o 13 de setembro de 1968, \u00e9 un actor catal\u00e1n.\nTraxectoria.\nCatal\u00e1n mais de pais andaluces, estudou no Institut del Teatre de Barcelona. Costeouse os estudos traballando nun matadoiro.\n\u00d3s 18 anos, foi cofundador de \"LACOMPA\u00d1IAESGRATA\", unha compa\u00f1\u00eda de teatro na que un grupo de amigos escrib\u00eda e improvisaba pequenas pezas c\u00f3micas. Posteriormente incorporouse a La Cubana, unha compa\u00f1\u00eda teatral, coa que realizou xiras por toda Espa\u00f1a e tam\u00e9n programas de televisi\u00f3n, series e especiais. Estivo ligado a ela durante m\u00e1is de dez anos e coincidiu con Jos\u00e9 Corbacho.\nComezou en televisi\u00f3n na auton\u00f3mica catal\u00e1 TV3, onde participou en numerosos programas de humor e series. Pero o seu debut televisivo foi en TVE no programa \"El d\u00eda por delante\" en 1989, conducido por Pepe Navarro,\nM\u00e1is tarde, a produtora GloboMedia ofreceulle un papel destacado na serie Periodistas (serie de televisi\u00f3n). Debido \u00e1 aceptaci\u00f3n do seu personaxe, Santi Mill\u00e1n puido incorporarse unha vez rematou \"Periodistas\" \u00f3 elenco de int\u00e9rpretes de 7 vidas, na que encarnou a Sergio, o mozo de Vero (Eva Santolaria) e irm\u00e1n de Pablo (Leandro Rivera).\nSimultaneou o seu traballo nesta serie coa s\u00faa participaci\u00f3n nos programas da produtora El Terrat, entre eles Buenafuente presentado polo seu amigo Andreu Buenafuente.\nA popularidade adquirida no medio televisivo permitiulle iniciar unha carreira no cinema con t\u00edtulos como Vivancos 3 (2003) ou D\u00ed que s\u00ed (2004). Nesta etapa tam\u00e9n participou en varios programas de \"El club de la comedia\".\nEn 2005 Ventura Pons chamouno para o seu primeiro \"papel serio\" en \"Amor idiota\" (Ventura Pons 2005).\nEncadeou esta rodaxe coa de \"Va a ser que nadie es perfecto\" (Joaqu\u00edn Oristrell, 2006), na que traballou con outro actor que compaxinou o seu traballo en televisi\u00f3n cunha carreira cinematogr\u00e1fica: Fernando Tejero.\nNo ver\u00e1n de 2006 estreou a serie \"Divinos\" para Antena 3 e que protagonizaba xunto a Paula V\u00e1zquez, un proxecto que non tivo audiencia e foi retirado da programaci\u00f3n.\nNa actualidade colabora de novo con Andreu Buenafuente no seu programa de late night en Antena 3.\nTen un fillo, Marc, (nado en 2005) coa s\u00faa compa\u00f1eira Rosa Oluche."}
{"id": "49220", "revid": "98629", "url": "https://gl.wikipedia.org/wiki?curid=49220", "title": "Andrei Tarkovskii", "text": "Andrei Arsenevich Tarkovskii (en ), nado en Zavrazhie o 4 de abril de 1932 e finado en Par\u00eds o 29 de decembro de 1986, foi un cineasta ruso da segunda metade do s\u00e9culo XX considerado un dos m\u00e1is significativos na historia do cinema.\nTraxectoria.\nAndrei Tarkovskii, de nacionalidade rusa, nace en Zavrazhie, unha vila moi preto de Yurievets, \u00e1s beiras do r\u00edo Volga. Esta cidade sit\u00faase a uns 300\u00a0km ao nordeste de Moscova. O pai de Andrei foi o prominente poeta de orixe ucra\u00edna Arsenii Aleksandrovich Tarkovskii, s\u00faa nai era Maria Ivanovna Vishnakova. Os pais co\u00f1ec\u00e9ronse en Moscova, casaron e tiveron dous fillos, o maior foi Andrei e despois veu Marina, nacida dous anos despois do primox\u00e9nito. No ano 1935 a familia estableceuse en Moscova onde Arsenii traballaba escribindo e como tradutor e a nai era editora da casa mais importante da cidade. Pero no 1937 o pai deixou a familia para vivir con outra muller, cando Andrei ti\u00f1a s\u00f3 catro anos, a\u00ednda que seguiu aportando di\u00f1eiro \u00e1 s\u00faa primeira familia.\nTarkovskii medrou nun ambiente matriarcal, sendo criado pola s\u00faa avoa, a nai e a irm\u00e1. Durante a invasi\u00f3n nazi de Rusia a familia volveu a Yurievets, e durante dous anos estiveron al\u00ed reclu\u00eddos, o que atrasou os seus estudos. No 1951 terminou o colexio e entrou no Instituto de Estudos Orientais, e tam\u00e9n continuou coa m\u00fasica que estudar\u00eda durante sete anos. Traballou asemade como xe\u00f3logo en Siberia. Finalmente debido a numerosas raz\u00f3ns desistiu de todas esas v\u00edas; sempre tivera unha grande inclinaci\u00f3n pola arte e a literatura alimentada pola s\u00faa familia, e decidiu ingresar na Escola de Cine VGIK (Instituto de Cinematograf\u00eda de todos os estados da Uni\u00f3n Sovi\u00e9tica) no que ensinou Eisenstein. Al\u00ed estudou durante 5 anos e co\u00f1eceu moitos dos actores cos que colaborou ao longo da s\u00faa carreira, as\u00ed como o director de cine e profesor seu Mikhail Romm, que foi un grande apoio e influencia para Tarkovskii durante moitos anos.\nAndrei abandonou a s\u00faa primeira muller Irma, e o fillo Arsenii, para casar con Larisa en 1970 coa que tivo o seu segundo fillo Andriuskha.\nA s\u00faa primeira longametraxe oficial foi \"Ivanovo detstvo\" (1962) ga\u00f1adora do Le\u00f3n de Ouro dese ano no Festival de Venecia, o que reportou o reco\u00f1ecemento e fama internacional xa co seu primeiro traballo. O segundo filme foi \"Andrei Rublev\" (1966), un filme \u00e9pico acerca do m\u00e1is famoso pintor de iconas medievais de Rusia. Este filme causou moita controversia co r\u00e9xime comunista ao non estar moi claros os ideais plasmados; pese a que conseguiu a aprobaci\u00f3n do gui\u00f3n, o resultado final non foi do agrado das autoridades rusas. A pel\u00edcula foi enviada ao Festival de Cannes do 1967, pero non puido ser exhibida, xa que as autoridades rusas mandaron retirar a cinta. Esta foi devolta, pero conseguiuse facer unha copia. Por\u00e9n, non era tan f\u00e1cil exhibila coa URSS en contra. Tentouse negociar con Mosfilm, a produtora rusa, mais os sovi\u00e9ticos alegaban as inexactitudes cronol\u00f3xicas da cinta, e m\u00e1is tarde a necesidade de acurtar certas escenas de contido violento. Os organizadores ameazaron con non acoller nunca m\u00e1is unha pel\u00edcula sovi\u00e9tica nos festivais.\nNon obstante, os principios de Tarkovskii eran moi s\u00f3lidos e ti\u00f1a formulada unha extensa teorizaci\u00f3n a partir deste filme, que despois foi limando e recompo\u00f1endo, pero que xa sentaba as bases do seu cine. Ao fin, no 1969, a pel\u00edcula foi mostrada en Cannes, a\u00ednda que f\u00f3ra de concurso. Comezaban con esta cinta todas as tensi\u00f3ns do cineasta co goberno do seu pa\u00eds, que influ\u00edron moito na s\u00faa traxectoria.\nA seguinte pel\u00edcula que viu a luz foi unha adaptaci\u00f3n da obra do fil\u00f3sofo e escritor polaco Stanis\u0142aw Lem: \"Solaris\". Era unha obra de ciencia ficci\u00f3n algo posterior \u00f3 \u00e9xito de Stanley Kubrick, \"\", baseada nunha obra de Arthur C. Clarke. O mesmo que o do t\u00e1ndem Kubrick - Clarke, aquel filme suscitou moitos debates filos\u00f3ficos tanto na URSS como noutros pa\u00edses onde foi proxectada.\n\"Zerkalo\" (1975) foi a pel\u00edcula a seguir, tam\u00e9n realizada na Uni\u00f3n Sovi\u00e9tica, e que marcaba claramente o car\u00e1cter cinematogr\u00e1fico de Tarkovskii e os seus ideais est\u00e9ticos. De novo foi obxecto de boicot do seu goberno, chegando case \u00e1 desesperaci\u00f3n. O filme foi tachado e relegado. A\u00ednda as\u00ed realizou outra longametraxe na URSS, titulada \"Stalker\" (1978).\nPor suposto toda a tensi\u00f3n acumulada, unida \u00e1 imposibilidade de realizar a s\u00faa arte libremente e de ver como os seus filmes eran menosprezados, fixeron estalar o cineasta. Andrei marchou a Italia no 1982. Finalmente ti\u00f1a a liberdade que desexaba. Al\u00ed realizou un documental para a RAI chamado \"Tempo di Viaggio\" e, no 1983, o seu \u00fanico filme rodado en italiano, \"Nostalghia\". Tarkovskii anunciou, tras a s\u00faa estancia en Italia, que nunca regresar\u00eda a Rusia.\nA s\u00faa \u00faltima longametraxe, \"Offret\" (1986), foi realizada en Suecia, e nela intervi\u00f1eron moitos t\u00e9cnicos axudantes de Ingmar Bergman, cineasta moi admirado por Tarkovskii. \u00c9 o caso do director de fotograf\u00eda do filme, Sven Nykvist. Este filme leva a sombra da enfermidade de Tarkovskii que o levou \u00e1 tumba, un cancro de pulm\u00f3n; quizais por esas circunstancias, \"Offret\" \u00e9 considerado pola cr\u00edtica como un dos filmes m\u00e1is completos do autor. O \u00faltimo proceso de montaxe da pel\u00edcula foi realizado practicamente desde a cama, e finalmente, despois de intensa loita, morreu Andrei Tarkovskii en Par\u00eds, o 29 de decembro de 1986.\nSobre a s\u00faa obra.\nTarkovskii era un apaixonado te\u00f3rico, con ideas moi s\u00f3lidas, formadas a trav\u00e9s da s\u00faa experiencia nas diversas pel\u00edculas que realizou, as\u00ed como a s\u00faa dura experiencia vital. Moitas destas ideas est\u00e1n recollidas en artigos diversos, entrevistas e, como non, no libro que escribiu, \"\u0417\u0430\u043f\u0435\u0447\u0430\u0442\u043b\u0451\u043d\u043d\u043e\u0435 \u0432\u0440\u0435\u043c\u044f\" (\"Esculpindo no tempo\"). Consideraba que a funci\u00f3n da arte \u00e9 ofrecer unha visi\u00f3n espiritual e sempre xoga con termos como a memoria e o tempo. Visualmente sempre foi considerado un director excepcional. A s\u00faa fotograf\u00eda \u00e9 moi coidada, as\u00ed como os encadramentos dos planos, a luz, os tons e as s\u00faas famosas coreograf\u00edas en planos longu\u00edsimos.\nO director ruso xamais aceptou falar dun simbolismo na s\u00faa obra, ou en calquera outra obra dun director. Non falaba dunha simbolox\u00eda cerrada, ou de s\u00edmbolos preestablecidos pola cultura. O que el pretend\u00eda era abrir o seu mundo interno nun sentido mais junguiano. Os s\u00edmbolos, que nos seus filmes aparecen, chaman moito a atenci\u00f3n do espectador e dos te\u00f3ricos, e son elementos que se repiten ao longo da s\u00faa filmograf\u00eda. Pero todos estes elementos prove\u00f1en do subconsciente do artista, que xeralmente \u00e9 manifestado a trav\u00e9s de s\u00edmbolos. T\u00f3dalas imaxes que aparecen nas pel\u00edculas est\u00e1n abertas a interpretaci\u00f3ns m\u00e1is al\u00e1 do que el pod\u00eda prever.\nInteresante \u00e9 enumerar certo tipo de s\u00edmbolos constantes na s\u00faa obra:"}
{"id": "49222", "revid": "23204", "url": "https://gl.wikipedia.org/wiki?curid=49222", "title": "Corsica Nazione", "text": "Corsica Nazione \u00e9 un movemento pol\u00edtico nacionalista corso fundado en 1992 baixo a influencia d\u2019A Cuncolta Naziunalista, coa uni\u00f3n dos grupos Accolta Naziunale Corsa (ANC) e os Verdes corsos \"(I Verdi corsi)\". O seu l\u00edder \u00e9 o avogado Jean-Guy Talamoni.\nCorsica Nazione loita \"por acadar para a comunidade nacional corsa o seu desenvolvemento en materia econ\u00f3mica, social e cultural\"."}
{"id": "49227", "revid": "25871", "url": "https://gl.wikipedia.org/wiki?curid=49227", "title": "Gas natural", "text": "O gas natural \u00e9 unha mestura de gases encontrado frecuentemente en combust\u00edbeis f\u00f3siles, illado ou acompa\u00f1ando ao petr\u00f3leo. A\u00ednda que a s\u00faa composici\u00f3n sexa diferente dependendo da fonte da cal \u00e9 extra\u00eddo, \u00e9 composto principalmente por metano en cantidades que poden superar 90 ou 95%, e outros gases como nitr\u00f3xeno, etano, CO2 ou restos de butano ou propano.\nUtilizaci\u00f3n.\n\u00c9 empregado como combust\u00edbel tanto en industrias, casas e autom\u00f3beis. \u00c9 considerado unha fonte de enerx\u00eda m\u00e1is limpa que os derivados do petr\u00f3leo e o carb\u00f3n. Alg\u00fans dos gases da s\u00faa composici\u00f3n son eliminados porque non pos\u00faen capacidade enerx\u00e9tica (nitr\u00f3xeno ou CO2) ou porque poden deixar residuos nos condutores debido ao seu alto peso molecular en comparaci\u00f3n metano (butano e m\u00e1is pesados).\nTermoel\u00e9ctricas.\nExisten varias centrais termoel\u00e9ctricas a gas natural xerando electricidade no mundo. A s\u00faa distribuci\u00f3n pode ser na forma gasosa ou l\u00edquida, despois de arrefriado a -160 graos Celsius.\nDesvantaxes.\nAs desvantaxes do gas natural con relaci\u00f3n ao butano son: m\u00e1is dif\u00edcil de ser transportado, debido ao feito de ocupar maior volume, mesmo presurizado. Tam\u00e9n \u00e9 m\u00e1is dif\u00edcil de ser licuado, requirindo temperaturas da orde de -160\u00a0\u00b0C.\nActualmente est\u00e1n sendo investigados os xacementos de hidratos de metano das que se estima reservas moito maiores que as actuais de gas natural."}
{"id": "49231", "revid": "1833", "url": "https://gl.wikipedia.org/wiki?curid=49231", "title": "Suborde (biolox\u00eda)", "text": ""}
{"id": "49232", "revid": "1833", "url": "https://gl.wikipedia.org/wiki?curid=49232", "title": "Infraorde (biolox\u00eda)", "text": ""}
{"id": "49233", "revid": "1833", "url": "https://gl.wikipedia.org/wiki?curid=49233", "title": "Superorde (biolox\u00eda)", "text": ""}
{"id": "49239", "revid": "1833", "url": "https://gl.wikipedia.org/wiki?curid=49239", "title": "Infraclase (biolox\u00eda)", "text": ""}
{"id": "49240", "revid": "1833", "url": "https://gl.wikipedia.org/wiki?curid=49240", "title": "Superclase (biolox\u00eda)", "text": ""}
{"id": "49241", "revid": "89787", "url": "https://gl.wikipedia.org/wiki?curid=49241", "title": "Iria Aboi", "text": "Iria Aboi Ferrad\u00e1s, nada en Mar\u00edn o 3 de setembro de 1982, \u00e9 unha fil\u00f3loga galega, exsecretaria xeral de Galiza Nova.\nTraxectoria.\nEstudou Filolox\u00eda Galega na Universidade de Santiago de Compostela.\nMilita no BNG dende os 14 anos. Ocupou postos de responsabilidade nos Comit\u00e9s Abertos de Estudantes (CAE) e nos Comit\u00e9s Abertos de Faculdade (CAF). \u00c9 membro do Consello Nacional do Bloque Nacionalista Galego desde 2006. Foi parte da Direcci\u00f3n Nacional de Galiza Nova e pertence \u00e1 Uni\u00f3n da Mocidade Galega.\nFoi elixida como secretaria xeral de Galiza Nova na d\u00e9cima asemblea nacional desa organizaci\u00f3n, celebrada o 30 de marzo de 2007, na que se enfrontaron d\u00faas candidaturas: unha de coalici\u00f3n Isca - Esquerda Nacionalista-Mocidade, Encontro Irmandi\u00f1o con independentes (que levaba como n\u00famero cinco ao anterior secretario xeral, Xos\u00e9 Emilio Vicente Caneda) e a encabezada por Iria Aboi composta por membros da UMG e militantes independentes, que recibiu o 60 % dos votos (177 fronte a 111).\nNa XI Asemblea Nacional, que tivo lugar do 24 ao 25 de outubro de 2009, resultou reelixida no cargo con 184 votos a favor (57,5 % dos emitidos), sendo a primeira muller en acceder a este posto. Non se presentou para unha segunda reelecci\u00f3n, e o 18 de novembro de 2012, no marco da XII Asemblea Nacional, foi substitu\u00edda no cargo por Alberte Mera Garc\u00eda."}
{"id": "49242", "revid": "3054", "url": "https://gl.wikipedia.org/wiki?curid=49242", "title": "Subfilo (biolox\u00eda)", "text": ""}
{"id": "49243", "revid": "3054", "url": "https://gl.wikipedia.org/wiki?curid=49243", "title": "Superfilo (biolox\u00eda)", "text": ""}
{"id": "49244", "revid": "27155", "url": "https://gl.wikipedia.org/wiki?curid=49244", "title": "Creep", "text": "Creep ou reptaci\u00f3n def\u00ednese como movemento lento e continuo, est\u00e1 relacionado cos movementos gravitacionais de ladeira, da capa superficial do terreo.\nEste movemento prod\u00facese pola ascensi\u00f3n-ca\u00edda do terreo debido a humidade e desecamento. Cando hai humidade o terreo incha elev\u00e1ndose e cando seca cae. este movemento apr\u00e9ciase na vexetaci\u00f3n, observamos os troncos das \u00e1rbores torcidos polo desv\u00edo do terreo."}
{"id": "49246", "revid": "27155", "url": "https://gl.wikipedia.org/wiki?curid=49246", "title": "Movemento gravitacional de ladeira", "text": "Os movementos gravitacionais de ladeira son desprazamentos dos materiais dunha ladeira a favor da gravidade. Afectan \u00e1 capa superficial do terreo.\nExisten 6 tipos de movementos de ladeira:"}
{"id": "49247", "revid": "98629", "url": "https://gl.wikipedia.org/wiki?curid=49247", "title": "Semivida (medicina)", "text": "En medicina e farmacolox\u00eda a semivida, hemivida, vida metade ou vida media de eliminaci\u00f3n dun f\u00e1rmaco en sangue \u00e9 o tempo que tarda en eliminarse o 50% da concentraci\u00f3n plasm\u00e1tica acadada por unha dose dese f\u00e1rmaco. A semivida biol\u00f3xica \u00e9 un par\u00e1metro farmacocin\u00e9tico moi importante, xeralmente denotada pola abreviaci\u00f3n t1/2, e \u00e9 fundamental para co\u00f1ecer os intervalos de aplicaci\u00f3n de dito f\u00e1rmaco.\nVida media en eliminaci\u00f3ns de primeira orde.\nEste proceso \u00e9, en xeral, un proceso logar\u00edtmico de primeira orde. Por exemplo; unha cantidade que \u00e9 eliminada a unha proporci\u00f3n constante, do axente por unidade de tempo. Noutras palabras, desta forma, a diminuci\u00f3n da concentraci\u00f3n de dito axente tras unha administraci\u00f3n \u00fanica v\u00e9n dada por:\nA relaci\u00f3n entre a constante de eliminaci\u00f3n e a vida media v\u00e9n dada por:\nA vida media v\u00e9n determinada pola separaci\u00f3n (CL, do ingl\u00e9s \"clearance\") e o volume de distribuci\u00f3n (VD), e \u00e1mbolos dous par\u00e1metros relaci\u00f3nanse segundo a expresi\u00f3n:\nVida media en eliminaci\u00f3ns de orde cero.\nNalgunhas circunstancias, a vida media var\u00eda coa concentraci\u00f3n do medicamento ou droga. Por exemplo, o etanol pode ser inxerido nunha cantidade suficiente para saturar os encimas (basicamente alcol deshidroxenases) que o metabolizan no f\u00edgado, e por isto \u00e9 eliminado do corpo a unha taxa constante (eliminaci\u00f3n de orde cero). Deste modo, a vida media, baixo estas circunstancias, \u00e9 proporcional \u00e1 concentraci\u00f3n inicial de droga ou medicamento \"A0\", e inversamente proporcional \u00e1 constante de eliminaci\u00f3n de orde cero \"k0\", onde:"}
{"id": "49248", "revid": "56817", "url": "https://gl.wikipedia.org/wiki?curid=49248", "title": "Vida media", "text": "A expresi\u00f3n vida media ten distintas acepci\u00f3ns segundo o contexto:"}
{"id": "49249", "revid": "1833", "url": "https://gl.wikipedia.org/wiki?curid=49249", "title": "Semivida", "text": ""}
{"id": "49253", "revid": "23204", "url": "https://gl.wikipedia.org/wiki?curid=49253", "title": "Hamburgo", "text": "Hamburgo (en alem\u00e1n: \"Hamburg\", , pronunciaci\u00f3n local: ; en baixo sax\u00f3n: \"Hamborg\", ) \u00e9 unha cidade situada ao norte de Alema\u00f1a. A cidade forma o seu propio estado federado, cunha extensi\u00f3n de 755 km\u00b2. A finais de febreiro de 2008 ti\u00f1a 1\u00a0773\u00a0218 habitantes (4,7 mill\u00f3ns na s\u00faa \u00e1rea metropolitana), que incl\u00fae partes dos estados veci\u00f1os de Baixa Saxonia e Schleswig-Holstein), o que a convert\u00eda na segunda cidade m\u00e1is populosa en Alema\u00f1a tras Berl\u00edn. Ademais, o seu porto \u00e9 o segundo m\u00e1is grande de Europa, tras o de Rotterdam, e o noveno do mundo.\nO nome completo de Hamburgo \u00e9 \"Cidade Libre e Hanse\u00e1tica de Hamburgo\" (\"Freie und Hansestadt Hamburg\" en alem\u00e1n). Isto d\u00e9bese \u00e1 s\u00faa historia como membro da liga medieval hanse\u00e1tica, como Cidade Imperial Libre do Sacro Imperio Romano Xerm\u00e1nico, e tam\u00e9n polo feito de que \u00e9 unha cidade-estado e polo tanto un dos dezaseis estados federados de Alema\u00f1a.\nHamburgo \u00e9 un importante eixo de transportes do norte de Alema\u00f1a convert\u00e9ndose nun gran centro industrial, con f\u00e1bricas como \"Blohm + Voss\" (estaleiro) ou \"Norddeutsche Affinerie\" (produci\u00f3n de cobre), e de comunicaci\u00f3ns, descantando a radio-televisi\u00f3n \"Norddeutscher Rundfunk\" e editoriais como \"Gruner + Jahr\" e \"Spiegel-Verlag\". Contabil\u00edzanse en total m\u00e1is de 120.000 empresas. A cidade \u00e9 tam\u00e9n un importante destino tur\u00edstico tanto local como internacional, recibindo en 2007 ao redor de 7,4 mill\u00f3ns de visitas.\nHistoria.\nAs orixes de Hamburgo rem\u00f3ntanse ao ano 808 d.C., no que Carlomagno mandou constru\u00edr o castelo \"Hammaburg\", dende o que se vixiaba a zona ao norte do r\u00edo Elba, onde \"burgo\" significa castelo. O termo \"Hamma\" segue sendo incerto como a localizaci\u00f3n deste castelo.\nNo ano 831 Ludovico P\u00edo crea a diocese de Hamburgo e no ano 834 foi designada a sede dun bispado cat\u00f3lico romano, cuxo primeiro bispo, \"Ansgar\" (San \u00d3scar, co\u00f1ecido como o ap\u00f3stolo do Norte). Dous anos m\u00e1is tarde, Bremen uniuse co bispado, formando o de Hamburgo-Bremen. Debido \u00e1 s\u00faa situaci\u00f3n privilexiada foron asent\u00e1ndose en Hamburgo numerosos habitantes, que se dedicaron maioritariamente ao comercio e \u00e1 pesca.\nHamburgo foi destru\u00edda e ocupada en varias ocasi\u00f3ns. No 845, unha frota de 600 barcos viquingos chegaron at\u00e9 o r\u00edo Elba e destru\u00edron o que nese momento era unha cidade de ao redor de 500 habitantes. No 1030 a cidade foi incendiada polo rei Mieceislao II de Polonia. M\u00e1is tarde Valdemar II de Dinamarca asaltouna e ocupouna en 1201 e en 1214. Ademais houbo varios incendios de gran magnitude, os m\u00e1is notables foron os de 1284 e 1842. En 1842, ao redor dunha cuarta parte da cidade foi destru\u00edda no co\u00f1ecido coma \"gran incendio\". Este incendio iniciouse na noite do 4 de maio de 1842 e non se extinguiu at\u00e9 o d\u00eda 8. Destru\u00edu tres igrexas, a Casa do Concello, e moitos outros edificios, matando a 51 persoas, e deixando a unhas 20.000 sen fogar. A reconstruci\u00f3n tardou m\u00e1is de 40 anos.\nEn 1189 Frederico I Barbarroxa concedeu a Hamburgo a carta de condici\u00f3n de Cidade Imperial Libre e o acceso libre de impostos at\u00e9 o Baixo Elba e o mar do Norte. Esta carta, xunto coa proximidade de Hamburgo \u00e1s principais rutas comerciais do mar do Norte e mar B\u00e1ltico, permitiu \u00e1 cidade ser un importante porto do norte de Europa. A s\u00faa alianza comercial con L\u00fcbeck en 1241 marca a orixe e esencia da poderosa Liga Hanse\u00e1tica. A\u00ednda hoxe Hamburgo ostenta con orgullo o t\u00edtulo de cidade hanse\u00e1tica. No seu escudo pode a\u00ednda verse o castelo Hammerburg coas portas pechadas, o cal simboliza a soberan\u00eda da cidade. O 8 de novembro de 1266 un contrato entre Henrique III e Hamburgo permitiulles establecer un \"hanse\" en Londres. Esta foi a primeira vez na historia en que se menciona a palabra \"hanse\" para o gremio de comercio Liga Hanse\u00e1tica. A primeira descrici\u00f3n dos dereitos civ\u00eds, o dereito penal e procesual para unha cidade en Alema\u00f1a en idioma alem\u00e1n, a \"Ordeelbook\" (\"Ordeel\": frase) foi escrita polo avogado do Senado \"Jordan von Boitzenburg\" en 1270.\nEn 1529, a cidade adoptou o luteranismo, e posteriormente recibiu refuxiados protestantes procedentes dos Pa\u00edses Baixos e Francia e, no s\u00e9culo XVII, de xudeus sefard\u00eds de Portugal. Hamburgo foi brevemente anexionada por Napole\u00f3n I. As forzas rusas do xeneral Bennigsen liberaron a cidade en 1814. En 1860, o estado de Hamburgo estabeleceu unha constituci\u00f3n republicana. Hamburgo foi un estado independente da Confederaci\u00f3n Xerm\u00e1nica (1815-66), da Federaci\u00f3n Alem\u00e1 do Norte (1866-71), o Imperio Alem\u00e1n (1871-1918) e da Rep\u00fablica de Weimar (1919-33). Na Alema\u00f1a Nazi foi Hamburgo foi un \"Gau\" (os \"gaue\" eran sub-divisi\u00f3ns administrativas) dende 1934 at\u00e9 1945. Despois da segunda guerra mundial Hamburgo foi a zona de ocupaci\u00f3n brit\u00e1nica e converteuse nun estado federal da Alema\u00f1a do Oeste dende 1949.\nDurante a primeira metade do s\u00e9culo XIX, unha deusa patroa de Hamburgo con nome en lat\u00edn \"Hammonia\" xurdiu, sobre todo nas referencias rom\u00e1nticos e po\u00e9ticas. Hammonia converteuse no s\u00edmbolo do esp\u00edrito da cidade durante este tempo. En 1888 entra na Uni\u00f3n Aduaneira Alem\u00e1. Hamburgo tivo un r\u00e1pido crecemento durante a segunda metade do s\u00e9culo XIX, cando a s\u00faa poboaci\u00f3n se cuadriplicou, chegando a ter m\u00e1is de 800.000 habitantes, este crecemento da cidade fixo do seu porto o terceiro m\u00e1is importante do comercio europeo do Atl\u00e1ntico. Albert Ballin como director da \"Hamburg-America Line\" converteuse na compa\u00f1\u00eda navieira de transatl\u00e1nticos m\u00e1is grande do mundo, sendo o porto preferido para a maior\u00eda dos alem\u00e1ns do Leste e os europeos que sa\u00edan cara o Novo Mundo.\nDurante a segunda guerra mundial a cidade foi devastada polos bombardeos entre 1940 e 1945, sendo o nome clave do ataque aliado \"Operaci\u00f3n Gomorra\". Este ataque provocou a morte de ao redor de 40.000 persoas. Esta operaci\u00f3n foi levada a cabo a partir de finais de xullo de 1943, pola Royal Air Force (\"RAF\") brit\u00e1nica e as USAAF estadounidenses, sendo no seu momento a maior campa\u00f1a de bombardeos da historia da guerra a\u00e9rea. Os ataques realiz\u00e1ronse por orde do mariscal da RAF Sir Arthur Harris, comandante en xefe da divisi\u00f3n de bombardeiros da aviaci\u00f3n brit\u00e1nica (RAF Bomber Command).\nOs bombardeos aliados, como un esforzo para p\u00f3r fin \u00e1 segunda guerra mundial deixaron unha cidade devastada, chegando o un grao de destruci\u00f3n total superior ao 70%. Hamburgo rendeuse, evitando m\u00e1is baixas, \u00e1s forzas brit\u00e1nicas o 3 de abril de 1945.\nEntre 1938 e 1945 nas proximidades de Hamburgo case 70.000 persoas pereceron no campo de concentraci\u00f3n de Neuengamme. O 16 de febreiro de 1962 unha severa tormenta causou o aumento de nivel do r\u00edo Elba, alagando unha quinta parte da cidade de Hamburgo e matando a m\u00e1is de 300 persoas. O pano de aceiro, a s\u00f3 50 quil\u00f3metros ao leste de Hamburgo reduciu a\u00ednda m\u00e1is o comercio mundial de Hamburgo. Despois da reunificaci\u00f3n alem\u00e1 en 1990 o Porto de Hamburgo de recuperar a s\u00faa antiga importancia. En 2011 foi elixida Capital Verde Europea (\"European Green Capital\").\nXeograf\u00eda.\nHamburgo est\u00e1 situada no extremo meridional da pen\u00ednsula de Xutlandia, entre a Europa continental cara ao sur, e a Escandinavia cara o norte. Est\u00e1 tam\u00e9n rodeado polo Mar do Norte ao seu oeste e o Mar B\u00e1ltico ao leste.\nHamburgo empr\u00e1zase na posici\u00f3n onde o r\u00edo Elba confl\u00fae cos r\u00edos Alster e Bille, r\u00edo que desemboca no mar do Norte a uns 100\u00a0km de distancia. Dende a s\u00faa desembocadura at\u00e9 Hamburgo o r\u00edo \u00e9 navegable, mesmo por barcos de gran tama\u00f1o, o que converteu \u00e1 cidade nun porto importante dende hai s\u00e9culos. Hoxe \u00e9 o segundo porto con maior tr\u00e1fico na Uni\u00f3n Europea (UE), soamente superado polo de Rotterdam nos Pa\u00edses Baixos.\nO centro da cidade est\u00e1 situada ao redor de dous lagos artificiais, o \"Binnenalster\" (Alster interior) e o \"Au\u00dfenalster\" (Alster exterior), orixinarios ambos do r\u00edo Alster. A illa de Neuwerk e outras d\u00faas illas no Mar do Norte tam\u00e9n son parte da cidade de Hamburgo, situadas no Parque Nacional do Mar de Wadden.\nClima.\nDebido \u00e1 influencia mar\u00edtima, o clima \u00e9 m\u00e1is suave que no interior. Os meses m\u00e1is c\u00e1lidos en Hamburgo son xu\u00f1o, xullo e agosto, con temperaturas medias de entre 19,9 e 22,2\u00a0\u00b0C. Os m\u00e1is fr\u00edos son decembro, xaneiro e febreiro, con temperaturas medias que van de -1,4 a 0\u00a0\u00b0C. Temperaturas de ao redor de 28\u00a0\u00b0C non son improbabeis no ver\u00e1n, dende a d\u00e9cada de 1990 as temperaturas m\u00e1ximas chegaron a alcadar at\u00e9 38,5\u00a0\u00b0C (20 de xullo de 2006). O clima \u00e9 h\u00famido durante todo o ano. En canto \u00e1s precipitaci\u00f3ns, especialmente nos \u00faltimos anos (entre 2004 e 2008), reduciuse a media de 746\u00a0mm.\nOrganizaci\u00f3n administrativa.\nHamburgo componse de 7 distritos ou municipios co\u00f1ecidos como \"bezirke\", os cales \u00e1 s\u00faa vez est\u00e1n divididos en 105 barrios (\"stadtteile\"). Tam\u00e9n existen 180 localidades (\"ortsteile\").\nA partir de 2008, a \u00e1rea de organizaci\u00f3n r\u00e9xese pola constituci\u00f3n de Hamburgo e varias leis. Na constituci\u00f3n determ\u00ednase que unha zona pode ser creada por lei para fins administrativos. A maior\u00eda dos barrios eran antigas cidades, pobos ou aldeas independentes que foron anexionadas a Hamburgo. En 1938, a \u00faltima gran incorporaci\u00f3n f\u00edxose a trav\u00e9s da Gran Lei de Hamburgo de 1937, coa incorporaci\u00f3ns das cidades de Altona, Harburg e Wandsbek. A \"Lei de Reich da Constituci\u00f3n e a Administraci\u00f3n da cidade hanse\u00e1tica de Hamburgo\" estableceron a Hamburgo coma estado e municipio. Alg\u00fans dos distritos e dos barrios reorganiz\u00e1ronse varias veces nos \u00faltimos anos.\nCada distrito est\u00e1 rexido por un concello (\"bezirksamt\"), administrado polo concello municipal (\"bezirksamtsleiter\"). Os barrios da cidade de Hamburgo non son independentes dos municipios. O poder dos gobernos municipais \u00e9 limitado e subordinado ao Senado de Hamburgo. Os conselleiros municipais son elixidos polo r\u00e9xime do municipio e, posteriormente, o seu ingreso ten que ser designado polo Senado. Os barrios non te\u00f1en \u00f3rganos de goberno propios.\nOs distritos de Hamburgo son Altona, Bergedorf, Eimsb\u00fcttel, Hamburg-Mitte, Hamburg-Nord, Harburg e Wandsbek.\nAltona.\n\u00c9 o distrito urbano m\u00e1is occidental sobre a beira dereita do r\u00edo Elba. De 1640 a 1864 Altona estivo baixo a administraci\u00f3n da monarqu\u00eda dinamarquesa, logo foi unha cidade independente at\u00e9 1937. Politicamente, os barrios seguintes est\u00e1n suxeitos ao municipio de Altona: Altona-Altstadt, Altona-Nord, Bahrenfeld, Ottensen, Othmarschen, Gro\u00df Flottbek, Osdorf, Lurup, Nienstedten, Blankenese, Iserbrook, S\u00fclldorf, Rissen e Sternschanze. En 2008 a poboaci\u00f3n era de 245.511 habitantes.\nBergedorf.\nEra en 2006 o maior dos sete distritos, sendo a poboaci\u00f3n de 119.185 habitantes en 2008. Bergedorf componse dos barrios de Allerm\u00f6he, Altengamme, Bergedorf, Billwerder, Curslack, Kirchwerder, Lohbr\u00fcgge, Moorfleet, Neuengamme, Ochsenwerder, Reitbrook, Spadenland e Tatenberg.\nEimsb\u00fcttel.\nTi\u00f1a en 2008 unha poboaci\u00f3n de 247.135 habitantes. O distrito div\u00eddese en nove barrios: Eidelstedt, Eimsb\u00fcttel, Harvestehude, Hoheluft-West, Lokstedt, Niendorf, Rotherbaum, Schnelsen e Stellingen. Situado dentro deste municipio est\u00e1 o antigo barrio xudeu Grindel.\nHamburg-Mitte.\nLiteralmente en galego \"Centro de Hamburgo\", abarca principalmente o centro urbano da cidade. En 2008 a poboaci\u00f3n era de 276.234 habitantes. Consta dos barrios de Billbrook, Billstedt, Borgfelde, Finkenwerder, HafenCity, Hamburg-Altstadt, Hamm-Nord, Hamm-Mitte, Hamm-S\u00fcd, Hammerbrook, Horn, Kleiner Grasbrook, Neuwerk (illa de Cuxhaven), Rothenburgsort, St. Georg, Sankt Pauli, Steinwerder, Veddel, Waltershof e Wilhelmsburg. Os barrios de Hamburgo-Alstadt (casco antigo da cidade de Hamburgo) e Neustadt (nova cidade) son a orixe hist\u00f3rica da cidade de Hamburgo.\nHamburg-Nord.\nEst\u00e1 ao norte de Hamburgo, contaba en 2008 con 280.229 habitantes nunha \u00e1rea de 57,5 quil\u00f3metros cadrados. Hamburg-Nord componse dos barrios de Alsterdorf, Barmbek-Nord, Barmbek-S\u00fcd, Dulsberg, Eppendorf, Fuhlsb\u00fcttel, Gro\u00df Borstel, Hoheluft-Ost, Hohenfelde, Langenhorn, Ohlsdorf, Uhlenhorst e Winterhude.\nHarburg.\nAt\u00f3pase na beira meridional do r\u00edo Elba e comprende parte do porto de Hamburgo, zonas residenciais e rurais e alg\u00fans institutos de investigaci\u00f3n. En 2008 a poboaci\u00f3n do municipio era de 202.526 habitantes. En Harburgo os barrios son Harburg Altenwerder, Cranz, Ei\u00dfendorf, Francop, Gut Moor, Harburg, Hausbruch, Heimfeld, Langenbek, Marmstorf, Moorburg, Neuenfelde, Neugraben-Fischbek, Neuland, Ronneburg, Sinstorf e Wilstorf.\nWandsbek.\nEn 2006, era o segundo distrito m\u00e1is grande dos sete que compo\u00f1en a cidade de Hamburgo. O barrio de Wandsbek, que foi independente da antiga cidade. Cos barrios de Eilbek e Marienthal, forma parte do coraz\u00f3n econ\u00f3mico e cultural da cidade. Do mesmo xeito que os demais distritos de Hamburgo, Wandsbek div\u00eddese en barrios. Estes son Bergstedt, Bramfeld, Duvenstedt, Eilbek, Farmsen-Berna, Hummelsb\u00fcttel, Jenfeld, Lemsahl-Mellingstedt, Marienthal, Poppenb\u00fcttel, Rahlstedt, Sasel, Steilshoop, Tonndorf, Volksdorf, Wandsbek, Wellingsb\u00fcttel e Wohldorf-Ohlstedt. En 2008, a poboaci\u00f3n era de 411.203 habitantes.\nGoberno.\nA cidade de Hamburgo \u00e9 un dos 16 estados alem\u00e1ns, polo que o alcalde da cidade ax\u00fastase m\u00e1is \u00e1 funci\u00f3n dun ministro-presidente que \u00e1 que un alcalde convencional. Hamburgo como un goberno estatal, \u00e9 responsable da educaci\u00f3n p\u00fablica, as instituci\u00f3ns penais e da seguridade p\u00fablica, ademais das bibliotecas, instalaci\u00f3ns de esparexemento, servizos de saneamento, abastecemento de auga e servizos de benestar.\nDende 1897 a sede de goberno \u00e9 a Casa do Concello de Hamburgo (alem\u00e1n:\"Hamburger Rathaus\"), onde se atopa a oficina do alcalde, a sala de reuni\u00f3ns para o senado e o Parlamento de Hamburgo. Dende 2008 o Alcalde de Hamburgo, Ole von Beust, \u00e9 o primeiro en gobernar nun estado de Alema\u00f1a cunha coalici\u00f3n \"negro-verde\", integrada polo conservador CDU e o alternativo Partido Verde.\nDemograf\u00eda.\nA 29 de febreiro de 2008 Hamburgo ti\u00f1a unha poboaci\u00f3n de 1\u00a0773\u00a0218 habitantes (por riba dos 1\u00a0652\u00a0363 censados en 1990) nunha \u00e1rea de 755,264\u00a0km2, dando como resultado unha densidade de poboaci\u00f3n de 2348 habitantes/km\u00b2. Na \u00e1rea metropolitana de Hamburgo habitan uns 4\u00a0300\u00a0000 habitantes aproximadamente nun espazo de 19.000\u00a0km2.\nEn canto \u00e1 distribuci\u00f3n por sexo, no censo de 2006 rexistrouse unha poboaci\u00f3n de 856.132 homes e de 898.050 mulleres. Nese mesmo ano tam\u00e9n se rexistraron 16.089 nacementos, do cal un 33,1% eran dados a luz por mulleres solteiras, 6.921 casadas e 4.583 por divorciadas. Na cidade, un 15,7% da poboaci\u00f3n \u00e9 menor de idade, un 18,8% \u00e9 maior de 65 anos, mentres que o 65,7% restante sit\u00faase entre estas d\u00faas idades.\nEn canto aos residentes estranxeiros, hai unha cantidade de 257.060 habitantes da inmigraci\u00f3n, aproximadamente un 14,8% da poboaci\u00f3n, sendo un 22,6% dos residentes destes de orixe turca (58.154 habitantes). Tam\u00e9n hai unha consider\u00e1bel cantidade de poboaci\u00f3n de orixe polaca (20.743 habitantes), inglesa (4.046 habitantes) e estadounidense (4.369 habitantes).\nEconom\u00eda.\nO produto interno bruto (PIB) de Hamburgo ascende a un total de 88,9 mill\u00f3ns de euros, co que cidade ten o maior PIB de Alema\u00f1a con 50.000\u20ac por habitante e unha relativamente alta taxa de emprego, co 88% da poboaci\u00f3n en idade de traballar. A cidade \u00e9 fogar de m\u00e1is de 120.000 empresas, sendo en 2007 o ingreso medio dos empregados de 30.937\u20ac.\nA unidade econ\u00f3mica m\u00e1is importante de Hamburgo \u00e9 o porto de Hamburgo, que ocupa o 2\u00ba posto en Europa, s\u00f3 superado polo de Rotterdam, e o 9\u00ba en todo o mundo, con transbordos de 9,8 mill\u00f3ns de TEU de carga e 134 mill\u00f3ns de toneladas de mercador\u00edas en 2007. Despois da reunificaci\u00f3n alem\u00e1, Hamburgo recuperou a parte oriental do seu interior e o porto pasou a ser o de maior crecemento en Europa. O comercio internacional \u00e9 unha das principais raz\u00f3ns pola que hai un gran n\u00famero de consulados na cidade.\nA\u00ednda que a cidade est\u00e1 situada a 110\u00a0km do estuario do r\u00edo Elba, consid\u00e9rase un porto de mar debido \u00e1 s\u00faa capacidade para manexar grandes buques oce\u00e1nicos.\nHamburgo (xunto con Seattle e Tolosa) tam\u00e9n \u00e9 unha importante praza da industria aeroespacial civil. Airbus, que ten unha planta de ensamblaxe no barrio de Finkenwerder, emprega a m\u00e1is de 13.000 persoas. A industria pesada, incl\u00fae a fabricaci\u00f3n de aceiro, aluminio, cobre e unha serie de estaleiros como Blohm Voss.\nEn 2007, un estudo da Fundaci\u00f3n Bertelsmann sobre os distintos estados federados alem\u00e1ns revelou que Hamburgo ten a maior renda per c\u00e1pita e tam\u00e9n que o seu crecemento econ\u00f3mico supera a media nacional, e segundo outro informe da Comisi\u00f3n Europea, Hamburgo ocupa o cuarto lugar entre as cidades da Uni\u00f3n, ademais de ter a mellor rede de transporte p\u00fablico.\nOutra industria moi importante \u00e9 a dos medios de comunicaci\u00f3n, con m\u00e1is de 70.000 empregados. Unha mostra disto \u00e9 que a importante cadea de radio e televisi\u00f3n Norddeutscher Rundfunk ten a s\u00faa sede na cidade, habendo tam\u00e9n outras compa\u00f1\u00edas de \u00e1mbito rexional como Radio Hamburgo.\nA parte dos medios audiovisuais tam\u00e9n varias das empresas editoriais m\u00e1is grandes de Alema\u00f1a como Axel Springer AG, Gruner Jahr ou Heinrich Bauer Verlag te\u00f1en aqu\u00ed a s\u00faa sede, a parte de moitos xornais e revistas nacionais, como \"Der Spiegel\" e \"Die Zeit\" ou o \"Financial Times Deutschland\". O xornal de \u00e1mbito rexional m\u00e1is importante \u00e9 o \"Hamburger Abendblatt\", cunha gran circulaci\u00f3n. Tam\u00e9n hai un bo n\u00famero de empresas de m\u00fasica (a maior \u00e9 Warner Bros. Records Alema\u00f1a) e negocios de Internet (por exemplo, AOL, Adobe, Google Alema\u00f1a ou empresas de Web 2.0 como Qype).\nCultura.\nHamburgo ofrece m\u00e1is de 40 teatros, 60 museos e 100 lugares de m\u00fasica e clubs. En 2005, m\u00e1is de 18 mill\u00f3ns de persoas visitaron concertos, exposici\u00f3ns, teatros, cinemas, museos e outros espect\u00e1culos culturais. M\u00e1is de 8.552 empresas suxeitas a impostos, sendo o tama\u00f1o medio de 3,16 empregados, dedic\u00e1banse a actividades culturais como a m\u00fasica, artes esc\u00e9nicas e literatura. Hai cinco empresas do sector creativo por cada mil habitantes (Por exemplo Berl\u00edn ten tres e Londres trinta e sete). No ver\u00e1n de 2007, Hamburgo formou parte de Live Earth, unha serie de concertos de beneficencia de pop e rock presentando a varios artistas en contra do quecemento global.\nTeatros e museos.\nO teatro \"Hamburger Schauspielhaus\" (propiedade estatal), o Teatro Thalia e o \"Kampnagel\" son teatros ben co\u00f1ecidos en Alema\u00f1a e no estranxeiro. O Teatro Ingl\u00e9s, preto da estaci\u00f3n de metro Mundsburg representa funci\u00f3ns en ingl\u00e9s, xa que pos\u00fae actores nativos entre o seu persoal.\nA Galer\u00eda de Arte e a Galer\u00eda de Arte Contempor\u00e1nea (\"Kunsthalle\") de Hamburgo at\u00f3panse preto da estaci\u00f3n central. En 2008, o \"Internationales Maritimes Museum Hamburg\" abriu as s\u00faas portas en Hamburgo, no HafenCity. O \"Miniatur Wunderland\" mostra diferentes modelos de trens en acci\u00f3n e nunha fascinante paisaxe artificial. Pola s\u00faa banda, o Museo da Cidade da Emigraci\u00f3n BallinStadt lembra os grandes fluxos de persoas que emigraron en masa de Europa entre 1850 e 1939 ao norte e sur de Am\u00e9rica. Dous buques museo preto de Landungsbr\u00fccken dan testemu\u00f1o dos buques de carga e os tempos dos veleiros de carga.\nArquitectura.\nHamburgo ten edificios arquitectonicamente significativos cunha ampla gama de estilos. Hai s\u00f3 uns poucos ra\u00f1aceos e destacando a igrexa de St. Nikolai, o edificio m\u00e1is alto do mundo no s\u00e9culo XIX. O panorama da cidade de Hamburgo pode ser visto dende as altas torres das principais igrexas (\"Hauptkirchen\") como a igrexa de San Miguel, a de San Pedro, a igrexa de San Xacobe e a de Santa Catarina, cuberta con placas de cobre.\nAs numerosas canles de Hamburgo son atravesados por m\u00e1is de 2.300 pontes, m\u00e1is que as de Venecia e \u00c1msterdan xuntas. O K\u00f6hlbrandbr\u00fccke, Freihafen Elbbr\u00fccken, Lombardsbr\u00fccke e Kennedybr\u00fccke son algunhas das pontes m\u00e1is notabeis.\nO concello pos\u00fae unha rica decoraci\u00f3n neo-renacentista e foi terminado en 1897. A s\u00faa torre \u00e9 de 112 metros de altura e a s\u00faa fachada, de 111 metros de longo, representa aos emperadores do Sacro Imperio Romano, dende que Hamburgo estivo, como Cidade Libre Imperial, s\u00f3 baixo a soberan\u00eda do emperador. O Chilehaus, \u00e9 un edificio de oficinas de ladrillo de pedra constru\u00eddo en 1922 e dese\u00f1ado polo arquitecto Fritz H\u00f6ger en forma de espectacular transatl\u00e1ntico.\nEn 2015 completarase o maior desenvolvemento dun centro urbano en Europa: o barrio de HafenCity, que albergar\u00e1 uns 10.000 habitantes e 15.000 traballadores. O seu ambicioso plan e a arquitectura (dese\u00f1ado, entre outros, por Rem Kolhaas e Renzo Piano) comezou en 2008. A finais de 2010, o Sal\u00f3n da Filharm\u00f3nica do Elba (\"Elbphilharmonie\") estar\u00e1 listo para os seus primeiros concertos nun espectacular edificio dese\u00f1ado pola empresa su\u00edza Herzog &amp; de Meuron.\nOs numerosos parques da cidade de Hamburgo distrib\u00faense por toda a cidade, o que fai de Hamburgo unha cidade moi verde. Os parques m\u00e1is grandes son o \"Stadtpark\", o cemiterio Ohlsdorf e \"Planten un Blomen\". O \"Stadtpark\", o \"Central Park\" de Hamburgo, ten un gran c\u00e9spede e unha gran torre de auga, e alberga un dos planetarios m\u00e1is grande de Europa. O parque e os seus edificios foron dese\u00f1ados por Fritz Schumacher na d\u00e9cada de 1910.\nGastronom\u00eda.\nA Gastronom\u00eda de Hamburgo \u00e9 un conxunto de diversas variantes da coci\u00f1a alem\u00e1 do norte, re\u00fane os ingredientes t\u00edpicos das terras do Vierlande, as froitas do Altes Land ou os peixes do Elba. Pos\u00fae evidentemente influencia das coci\u00f1as das coci\u00f1as das rexi\u00f3ns adxacentes como a de Schleswig-Holstein.\nDentro dos ingredientes \u00e9 pos\u00edbel comer cangrexos e lagostas as\u00ed como pratos de diferentes peixes como a solla (\"Finkenwerder Scholle\"), do r\u00edo Elba os \"sint\" (coci\u00f1ados ao forno e moi apreciados en Hamburgo) ou o arenque en saz\u00f3n. Tam\u00e9n se adoitan comer asadas as carpas e os propios arenques, todos eles moi asociados \u00e1 festa de San Marti\u00f1o. Son moi populares e igualmente pos\u00edbeis de comer pola r\u00faa uns \"Rollmops\" (arenque remollado) ou a sopa de angu\u00eda.\nNo terreo das carnes c\u00f3mese, do mesmo xeito que en todo o norte de Alema\u00f1a o \"Labskaus\" (carne en saz\u00f3n) ou as patacas asadas co \"corned beef\" (carne de tenreira hervida). Hamburgo \u00e9 unha comarca moi t\u00edpica de cocidos (\"eintopf\"), como o \"Steckr\u00fcbeneintopf\" (cocido de nabos e carne).\nAs verduras m\u00e1is empregadas (f\u00f3ra da pataca) \u00e9 a invernal col verde. Entre os pans destaca o \"Pumpernickel\" que se atopa facilmente en calquera panader\u00eda, para almorzar son moi t\u00edpicos na zona os \"Franzbr\u00f6tchen\" (fari\u00f1a aromatizada con azucre e canela) e no terreo das galletas son moi famosos os \"Braune Kuchen\" (unha galleta de fari\u00f1a de trigo e centeo con mel e especias).\nAs\u00ed pois o prato m\u00e1is co\u00f1ecido \u00e9 o \"Birnen, Bohnen und Speck\" (peras, feix\u00f3ns e touci\u00f1o entrefebrado), \u00e9 un prato sinxelo e de estaci\u00f3n que se serve en outono.\nLugares de interese.\nHamburgo ofrece numerosos atractivos para o visitante. O xa citado lago no centro da cidade \u00e9 \u00fanico no seu x\u00e9nero. Est\u00e1 rodeado por tres avenidas, con edificios elegantes, entre eles dous dos hoteis con maior tradici\u00f3n. Desde este lugar div\u00edsanse varias torres das igrexas de Hamburgo, cuxa parte superior est\u00e1 cuberta de l\u00e1minas de cobre que foron adquirindo unha cor verde. Moi preto at\u00f3pase a Casa do Concello, un edificio constru\u00eddo no estilo n\u00f3rdico tam\u00e9n con tellado de cobre. O lago exterior, m\u00e1is grande de tama\u00f1o, est\u00e1 rodeado por casas con xard\u00edns.\nOutro atractivo tur\u00edstico \u00e9 o porto, que se pode percorrer en embarcaci\u00f3ns de diversos tama\u00f1os, con duraci\u00f3ns m\u00e1is ou menos prolongadas. Na zona portuaria existen numerosos canles, en cuxos lados se achan os vellos almac\u00e9ns. Estes edificios, que deixaron de usarse dende que apareceron os colectores, est\u00e1n a ser rehabilitados e acondicionados para vivendas e outros usos. Cerca do porto at\u00f3pase o barrio mari\u00f1eiro de Hamburgo, onde est\u00e1n os clubs e bares nocturnos. Este barrio foi durante moito tempo a \"zona roxa\" de Hamburgo, onde os mari\u00f1eiros compraban v\u00edveres e acud\u00edan aos numerosos bordeis. Con todo, nas \u00faltimas d\u00e9cadas mud\u00e1ronse a este barrio estudantes, traballadores e empresarios.\nHamburgo conta tam\u00e9n cun xard\u00edn bot\u00e1nico dese\u00f1ado como parque, no que se poden pasar varias horas admirando a vexetaci\u00f3n. Outro barrio moi co\u00f1ecido en Hamburgo \u00e9 o Sternschanze, no centro de Hamburgo, un barrio alternativo.\nActualmente Hamburgo ten 79 museos. Entre os m\u00e1is famosos e populares figura o Kunsthalle, museo de arte con obras de pintores alem\u00e1ns do s\u00e9culo XIX. Tam\u00e9n \u00e9 destacable a escola Bullenhuser Damm, antiga extensi\u00f3n do campo de concentraci\u00f3n de Neuengamme.\nFilharm\u00f3nica do Elba\nO almac\u00e9n do Kaiser (emperador) non s\u00f3 era o m\u00e1is grande da cidade portuaria, sen\u00f3n que durante anos o edificio daba a benvida aos visitantes que chegaban ao porto. Trala segunda guerra mundial, este edificio rectangular de ladrillos quedou esnaquizado polos ataques aliados, at\u00e9 a s\u00faa reconversi\u00f3n como dep\u00f3sito de cacao.\nSobre este edificio constru\u00eduse a sede da Filharm\u00f3nica do Elba, dese\u00f1ado pola oficina de arquitectos suiza Herzog &amp; de Meuron. Foi inaugurada o 11 de xaneiro de 2017, cun concerto da NDR Elbphilharmonie Orchester. Malia ser unha construcci\u00f3n recente, xa \u00e9 un dos edificios m\u00e1is emblem\u00e1ticos da cidade.\nEducaci\u00f3n.\nO sistema escolar est\u00e1 administrado polo Ministerio de Escolas e Formaci\u00f3n Profesional (\"Beh\u00f6rde f\u00fcr Schule und Berufsbildung\"). En 2006 ao redor de 160.000 alumnos estudaban en 245 escolas primarias, e 195 escolas secundarias. Ademais hai na cidade 33 bibliotecas p\u00fablicas.\nEn Hamburgo at\u00f3panse 17 universidades, nas que estudan 70.000 alumnos, inclu\u00edndo os residentes estranxeiros, que son arredor de 9.000. Seis universidades son p\u00fablicas, a Universidade de Hamburgo co Centro M\u00e9dico da Universidade de Hamburgo-Eppendorf, a Universidade de M\u00fasica e Teatro, a Universidade de Hamburgo de Ciencias Aplicadas e a Universidade Tecnol\u00f3xica. As restantes sete son privadas, como a Facultade de Dereito Bucerius. A cidade tam\u00e9n ten colexios m\u00e1is pequenos, privados e universidades, entre eles moitos relixiosos e as instituci\u00f3ns para fins especiais, tales como a Universidade Helmut Schmidt (Antigamente: Universidade das Forzas Armadas Federais de Hamburgo).\nRelaci\u00f3ns internacionais.\nEn Hamburgo hai 95 Consulados Xerais e Consulados. \u00c1 parte, est\u00e1 irmandada con oito cidades e ten acordos con outras, como o asinado con Dar es Salaam para desenvolver a cooperaci\u00f3n entre ambas as cidades."}
{"id": "49256", "revid": "88215", "url": "https://gl.wikipedia.org/wiki?curid=49256", "title": "Adam Ma\u0142ysz", "text": "Adam Henryk Ma\u0142ysz ([adam ma\u0217i\u0283]), nado en Wis\u0142a o 3 de decembro de 1977, \u00e9 un saltador de esqu\u00ed polaco, ga\u00f1ador de d\u00faas medallas nos Xogos Ol\u00edmpicos de Inverno e catro medallas de ouro nos Campionatos Mundiais na modalidade de saltos de esqu\u00ed. Catro veces ga\u00f1ou a Copa do Mundo de Esqu\u00ed (2001/2002, 2002/2003, 2003/2004 e 2006/2007), sendo o primeiro saltador que o fixo tres veces seguidas. 17 veces ga\u00f1ou o t\u00edtulo dos Campionatos de Polonia en salto de esqu\u00ed e tres veces obtivo o t\u00edtulo de Mellor Deportista de Polonia.\nMa\u0142ysz comezou a s\u00faa carreira cando ti\u00f1a tan s\u00f3 seis anos. En 1994 por primeira vez na s\u00faa vida saltou na competici\u00f3n da Copa do Mundo. Tam\u00e9n nese ano, en Innsbruck ga\u00f1ou os primeiros puntos na clasificaci\u00f3n xeral deste torneo.\nAdam Ma\u0142ysz ga\u00f1ou o seu primeiro concurso da Copa do Mundo en Oslo en 1996. En 2001 ga\u00f1ou o Torneo dos 4 Trampol\u00edns. Na tempada 2001/2002 ga\u00f1ou a Copa do Mundo sendo o primeiro representante de Polonia na historia dos saltos en facelo. Nos XIX Xogos Ol\u00edmpicos de Inverno no ano 2002, en Salt Lake City, ga\u00f1ou d\u00faas medallas: o bronce no trampol\u00edn K-90 e a prata no K-120.\nEn 2001, d\u00faas veces en 2003 e en 2007 ga\u00f1ou o t\u00edtulo de Campi\u00f3n Mundial."}
{"id": "49258", "revid": "23204", "url": "https://gl.wikipedia.org/wiki?curid=49258", "title": "Estado de Bremen", "text": "Bremen \u00e9 o m\u00e1is pequeno dos 16 \"Bundesl\u00e4nder\" nos que se atopa dividida Alema\u00f1a.\nO Estado de Bremen est\u00e1 composto por dous enclaves separados, as cidades de Bremen e Bremerhaven. A derradeira at\u00f3pase na beira do Mar do Norte (o nome en alem\u00e1n significa \"porto de Bremen\"). \u00c1mbalas d\u00faas cidades est\u00e1n arrodeadas polo estado da Baixa Saxonia."}
{"id": "49260", "revid": "23204", "url": "https://gl.wikipedia.org/wiki?curid=49260", "title": "Biodispo\u00f1ibilidade", "text": "A biodispo\u00f1ibilidade \u00e9 un termo farmac\u00e9utico que se usa para describir a porci\u00f3n da dose, dun f\u00e1rmaco ou nutriente administrado de maneira es\u00f3xena, que chega ata o \u00f3rgano ou tecido no que leva a cabo a s\u00faa acci\u00f3n (por exemplo, no sistema circulatorio).\nAs\u00ed, cando se administra un f\u00e1rmaco de forma intravenosa, a s\u00faa dispo\u00f1ibilidade aprox\u00edmase ao 100%. Pola contra, cando un medicamento admin\u00edstrase mediante outras v\u00edas (como por exemplo a v\u00eda oral ou t\u00f3pica) a s\u00faa biodispo\u00f1ibilidade dimin\u00fae (a causa da absorci\u00f3n incompleta e o metabolismo primario). \nA biodispo\u00f1ibilidade \u00e9 unha das ferramentas esenciais na farmacocin\u00e9tica que se considera para calcular doses para as v\u00edas de administraci\u00f3n non intravenosas.\nComo determinar a concentraci\u00f3n do xenobi\u00f3tico nun tecido resulta excesivamente invasivo, acostuma aceptarse o valor da concentraci\u00f3n do mesmo no plasma. Pode expresarse en porcentaxe ou nunha escala que vai dende o 0 ata o 1, e repres\u00e9ntase pola letra F.\nEste concepto pode utilizarse para cuantificar o grao en que unha substancia \u00e9 aproveitada polo organismo.\nBiodispo\u00f1ibilidade absoluta.\nA biodispo\u00f1ibilidade absoluta mestura a dispo\u00f1ibilidade do f\u00e1rmaco activo no torrente circulatorio despois dunha administraci\u00f3n non intravenosa (por exemplo: oral, rectal, transd\u00e8rmica o subcut\u00e1nea).\nPara determinar a biodispo\u00f1ibilidade absoluta dun f\u00e1rmaco, d\u00e9bese facer un estudo farmacocin\u00e9tico para obter unha gr\u00e1fica da \" concentraci\u00f3n pl\u00e0smica do f\u00e1rmaco fronte o tempo\" despois da administraci\u00f3n intravenosa e a extravascular. A biodispo\u00f1ibilidade absoluta \u00e9 a \u00e1rea sobre a curva (ASC) da gr\u00e0fica extravascular dividida pola ASC da gr\u00e0fica intravenosa.\nformula_1\nTendo en conta as\u00ed que o f\u00e1rmaco administrado por v\u00eda intravenosa ter\u00e1 unha biodispo\u00f1ibilidade d'1 (F=1). Os f\u00e1rmacos administrados mediante outras v\u00edas ter\u00e1n unha biodispo\u00f1ibilidade abosoluta de menos d'1."}
{"id": "49261", "revid": "1131", "url": "https://gl.wikipedia.org/wiki?curid=49261", "title": "Lu\u00eds de Cam\u00f5es", "text": "Lu\u00eds Vaz de Cam\u00f5es, tam\u00e9n grafado como Camo\u00e9ns, foi nado cara a 1524 e finado o 10 de xu\u00f1o de 1580, foi un poeta portugu\u00e9s, considerado decote como o maior poeta de lingua portuguesa e dos maiores da Humanidade. O seu xenio \u00e9 compar\u00e1bel ao de Homero, Virxilio, Dante e Shakespeare. Das s\u00faas obras, a epopea \"Os Lus\u00edadas\" \u00e9 a m\u00e1is significativa.\nOrixes e xuventude.\nCam\u00f5es naceu en Chaves ou Lisboa no ano 1524 ou 1525. A s\u00faa familia, de orixe galega, fixouse primeiro no Norte, en (Chaves), e despois irradiou para Co\u00edmbra e Lisboa. Foi fillo de Sim\u00e3o Vaz de Cam\u00f5es e Ana de S\u00e1 e Macedo. Por v\u00eda paterna, Cam\u00f5es ser\u00eda trineto do trobador galego Vasco Pires de Cam\u00f5es, mentres que por v\u00eda materna estaba aparentado co navegador Vasco da Gama.\nEntre 1542 e 1545 viviu en Lisboa, onde trocou os estudos polo ambiente da corte de Xo\u00e1n III, e conquistou fama de poeta e feit\u00edo altivo. \nEn Co\u00edmbra frecuentar\u00eda o curso de Humanidades, talvez no Mosteiro de Santa Cruz, onde ti\u00f1a un t\u00edo pai, Benito de Cam\u00f5es. Por\u00e9n, non hai rexistros da pasaxe do poeta pola cidade. En calquera caso, a cultura refinada dos seus escritos torna a \u00fanica universidade de Portugal do tempo como o lugar m\u00e1is prob\u00e1bel dos seus estudos.\nLigado \u00e1 casa do Conde de Linhares, Francisco de Noronha, e talvez preceptor do fillo Ant\u00f4nio, segue para Ceuta en 1549 e fica al\u00f3 at\u00e9 1551. Era unha aventura com\u00fan na carreira militar dos mozos, recordada na elex\u00eda \"Aquela que de amor descomedido\". Nun cerco, tivo un dos ollos baleirados por unha seta pola \"furia rara de Marte\". A\u00ednda as\u00ed, mantivo as s\u00faas potencialidades de combate.\nDe regreso a Lisboa, non tarda en retomar a vida bohemia. Sonlle atribu\u00eddos varios amores por damas da corte e mesmo pola propia irm\u00e1 do Rei D. Manuel I. Caer\u00eda en desgraza, a punto de desterrarse para Const\u00e2ncia, malia non haber fundamento documental. No d\u00eda do Corpo de Deus de 1552 entra en contenda e fere un certo Gon\u00e7alo Borges. Preso, lib\u00e9rase por carta rexia de perd\u00f3n de 7 de marzo de 1552. O 24 dese mesmo mes embarca para a India na armada de Fern\u00e3o \u00c1lvares Cabral.\nOriente.\nChegado a Goa, Cam\u00f5es tomou parte na expedici\u00f3n do vicerrei Afonso de Noronha contra o Rei de Chembe, co\u00f1ecido como o \u00abrei da pementa\u00bb. A esta primeira expedici\u00f3n ref\u00edrese a elex\u00eda \"O Poeta Sim\u00f3nides falando\". Despois Cam\u00f5es estableceuse en Goa, onde escribiu gran parte da s\u00faa obra \u00e9pica. Considerou a cidade como unha \"madrasta de todos os homes honestos\". Al\u00f3 estudou os costumes de cristi\u00e1ns e hind\u00fas, e a xeograf\u00eda e a historia locais. \nParticipou noutras expedici\u00f3ns militares. Entre febreiro e novembro de 1554 viaxou na armada de Fernando de Meneses, constitu\u00edda por m\u00e1is de 1000 homes e 30 embarcaci\u00f3ns, ao Golfo P\u00e9rsico. A\u00ed sentiu unha amargura que expresa na canci\u00f3n \"Junto de um seco, fero e est\u00e9ril monte\". No regreso foi nomeado \"provedor-mor dos defuntos nas partes da China\" polo Gobernador Francisco Barreto, para quen escribir\u00eda o \"Auto do Filodemo\".\nEn 1556 partiu cara Macau, onde continuou cos seus escritos. Viviu nunha c\u00e9lebre gruta co seu nome, onde escribiu boa parte d\u00b4\"Os Lus\u00edadas\". Naufragou na foz do r\u00edo Mekong, onde conservou de forma heroica o manuscrito d'Os Lus\u00edadas ent\u00f3n xa adiantados (\"cf\". Lus., X, 128). No naufraxio morrer\u00eda a s\u00faa compa\u00f1eira chinesa Dinamene, celebrada en serie de sonetos. \u00c9 pos\u00edbel que daten igualmente desa \u00e9poca ou naceran desa dolorosa experiencia as redondillas 'S\u00f4bolos r\u00edos\".\nRegresou a Goa antes de setembro de 1560 e pediu a protecci\u00f3n do Vicerrei Constantino de Bragan\u00e7a nun longo poema en oitavas. Aprisionado por d\u00e9bedas, dirixiu s\u00faplicas en verso ao novo Vicerrei, Francisco Coutinho, Conde de Redondo, pola s\u00faa liberaci\u00f3n. En 1568 viaxou \u00e1 Illa de Mozambique. Pasados dous anos, Diogo do Couto encontrouno al\u00ed, como relata na s\u00faa obra, e engadiu que o poeta estaba \"tan pobre que viv\u00eda de amigos\". (D\u00e9cada 8.\u00aa da Asia). Traballaba ent\u00f3n na revisi\u00f3n d\u00b4\"Os Lus\u00edadas\" e na composici\u00f3n de \"un Parnaso de Lu\u00eds de Cam\u00f5es\", con poes\u00eda, filosof\u00eda e outras ciencias\", obra roubada. Diogo do Couto pagoulle o resto da viaxe at\u00e9 Lisboa, onde Cam\u00f5es chegou en 1570. En 1580, de regreso a Lisboa, asistiu \u00e1 partida do ex\u00e9rcito portugu\u00e9s para o norte de \u00c1frica. Morreu nunha casa de Santana, en Lisboa, e foi soterrado nunha campa rasa nunha das igrexas das proximidades.\nOs Lus\u00edadas e a obra l\u00edrica.\n\"Os Lus\u00edadas\" consid\u00e9rase a principal epopea da \u00e9poca moderna debido \u00e1 s\u00faa magnitude e universalidade. As realizaci\u00f3ns de Portugal desde Henrique, duque de Viseu at\u00e9 a uni\u00f3n din\u00e1stica con Espa\u00f1a en 1580 marcan a transici\u00f3n da Idade Media para a Idade Moderna. \nA epopea narra a historia de Vasco da Gama e dos heroes portugueses que navegaron en torno do Cabo da Boa Esperanza e abriron unha nova rota para a India. \u00c9 unha obra humanista, mesmo nas s\u00faas contradici\u00f3ns, na asociaci\u00f3n da mitolox\u00eda pag\u00e1 \u00e1 visi\u00f3n cristi\u00e1, nos sentimentos opostos sobre a guerra e o imperio, no gosto do repouso e no desexo de aventura, na apreciaci\u00f3n do pracer e nas exixencias dunha visi\u00f3n heroica.\nA obra l\u00edrica de Cam\u00f5es publicouse como \"Rimas\". Por\u00e9n, non existe acordo entre os diferentes editores canto ao n\u00famero de sonetos escritos polo poeta e canto \u00e1 autor\u00eda dalgunhas das pezas l\u00edricas. Alg\u00fans dos seus sonetos, como o co\u00f1ecido Amor \u00e9 fogo que arde sem se ver, pola ousada utilizaci\u00f3n dos paradoxos, prognostican o Barroco que se estaba a aproximar."}
{"id": "49262", "revid": "56817", "url": "https://gl.wikipedia.org/wiki?curid=49262", "title": "C\u00f3digo ATC", "text": "O c\u00f3digo ATC ou Sistema de Clasificaci\u00f3n Anat\u00f3mica, Terap\u00e9utica, Qu\u00edmica (ATC: acr\u00f3nimo de \"Anatomical, Therapeutic, Chemical classification system\") \u00e9 un \u00edndice de substancias farmacol\u00f3xicas e medicamentos, organizados segundo grupos terap\u00e9uticos. Este sistema foi insituido pola Organizaci\u00f3n Mundial da Sa\u00fade e adoptouse en Europa. O c\u00f3digo recolle o sistema ou \u00f3rgano sobre o que act\u00faa, o efecto farmacol\u00f3xico, as indicaci\u00f3ns terap\u00e9uticas e a estrutura qu\u00edmica do f\u00e1rmaco\nEst\u00e1 estruturado en cinco niveis:\nExemplo.\nNa clasificaci\u00f3n ATC o Diazepam ten o c\u00f3digo: N05BA01"}
{"id": "49263", "revid": "23204", "url": "https://gl.wikipedia.org/wiki?curid=49263", "title": "Brandeburgo", "text": "Brandeburgo ou Brandemburgo (en alem\u00e1n \"Brandenburg\", en sorabo \"Braniborska\" e en baixo sax\u00f3n \"Brannenborg\") \u00e9 un dos 16 Estados federados (\"Bundesl\u00e4nder\") de Alema\u00f1a. O estado at\u00f3pase no leste do pa\u00eds e foi un dos 6 novos \"bundesl\u00e4nder\" creados en 1990 coa absorci\u00f3n da Rep\u00fablica Democr\u00e1tica Alem\u00e1 por parte da Alema\u00f1a Federal.\nBrandeburgo, arrodea a capital do pa\u00eds Berl\u00edn, mais non a incl\u00fae. O estado tomou o seu nome da cidade de Brandeburgo (\"Brandenburg an der Havel\")."}
{"id": "49266", "revid": "98629", "url": "https://gl.wikipedia.org/wiki?curid=49266", "title": "Nam June Paik", "text": "Nam June Paik, nado en Se\u00fal o 20 de xullo de 1932 e finado en Miami o 29 de xaneiro de 2006, foi un artista contempor\u00e1neo de orixe coreana, considerado o fundador da videoarte. Pioneiro da arte contempor\u00e1nea, estableceu o que se pode considerar a actual relaci\u00f3n entre arte e tecnolox\u00eda. Experimentou con moitos x\u00e9neros diferentes, tanto performances como videoarte, e conxugou a m\u00fasica coas novas tecnolox\u00edas, acci\u00f3n e artes pl\u00e1sticas, instalaci\u00f3ns, fotograf\u00edas, gravados e esculturas.\nTraxectoria.\nFoi o quinto fillo dunha traballadora do t\u00e9xtil. Estudou m\u00fasica na s\u00faa cidade natal e en 1950 trasladouse a Hong Kong e ao Xap\u00f3n por mor da guerra de Corea. Na Universidade de Toquio licenciouse en Historia da Arte e da M\u00fasica, e redactou unha tese sobre Arnold Sch\u00f6nberg, compositor austr\u00edaco de primeira metade de s\u00e9culo XX.\nEn 1956 trasladouse a Alema\u00f1a Federal. Estudou Historia da M\u00fasica en M\u00fanic e no Conservatorio da mesma cidade, e co\u00f1eceu a Karlheinz Stockhausen, John Cage e Joseph Beuys. De 1958 a 1963 traballou no Estudio de M\u00fasica electr\u00f3nica WDR en Colonia.\nFoi nesa \u00e9poca cando a influencia do movemento fluxus iniciado por John Cage levouno a experimentar ata chegar a compor m\u00fasica indeterminada. Grazas a este movemento internacional mestura de xogo, arte e unha cultura elitista m\u00e1is de base popular, Nam June Paik investiga coa \"performance\" e a m\u00fasica experimental. F\u00edxose popular coa participaci\u00f3n en performances er\u00f3ticas e extravagantes xunto a John Cage.\nEn 1962 participa na Internationale Festspiele Neuester Musik en Wiesbaden con George Maciunas, Wolf Vostell e Joseph Beuys. Ao ano seguinte participa no Festum Fluxorum Fluxus en D\u00fcsseldorf canda a George Maciunas, Joseph Beuys e Wolf Vostell. Tam\u00e9n en 1963 participa na primeira exposici\u00f3n na que se utilizan pantallas de TV, na Galer\u00eda Parnass en Wuppertal.\nNesa \u00e9poca colaborou co xapon\u00e9s Shuya Abe experimentando con im\u00e1ns sobre pantallas de TV, e co\u00f1eceu a Charlotte Moorman, asidua colaboradora de \"performances\".\nNo ano 1964 instalouse en Nova York, e nesta cidade co\u00f1eceu a Charlotte Moorman, violoncellista, coa que colaborar\u00eda durante anos en atrevidas \"performances\" musicais. En 1965 fai a s\u00faa primeira exposici\u00f3n en solitario e merca a primeira c\u00e1mara port\u00e1til de v\u00eddeo.\nEntre 1966 e 1970 traballou con Shuya Abe, con quen constr\u00fae o primeiro videosintetizador. En 1970 crea o programa de radio \"Good Morning, Mr. Orwell!\", sendo a primeira emisi\u00f3n simultaneamente retransmitida para Corea, Estados Unidos e Europa. En 1984 o programa retransmitiuse desde o Centro Pompidou de Par\u00eds e o \"WNET-TV studio\" de Nova York.\nEn 1987 foi elixido membro da Akademie der Kunste (Academia das Artes) de Berl\u00edn. En 1988 colaborou nos Xogos Ol\u00edmpicos de Se\u00fal cun gran proxecto audiovisual, utilizando 1003 pantallas de televisi\u00f3n para levantar unha torre. En 1992 foille concedida a medalla Picasso da UNESCO. En 1993 representou a Alema\u00f1a na 45\u00aa Bienal de Venecia, ga\u00f1ando o Le\u00f3n de Ouro ao mellor pavill\u00f3n.\nEn 1996 sufriu un derramo cerebral que o deixou medio paralizado e impediulle seguir creando con normalidade. No 2000 unha mostra retrospectiva no Museo Guggenheim de Nova York reun\u00eda unha gran parte das s\u00faas obras m\u00e1is significativas, conformando o museo mesmo como parte da obra."}
{"id": "49272", "revid": "55340", "url": "https://gl.wikipedia.org/wiki?curid=49272", "title": "A gaita gallega (libro)", "text": "A gaita gallega tocada polo gaiteiro, ou sea Carta de Cristus para ir deprendendo a ler, escribir e falar ben a lengua gallega e a\u00ednda m\u00e1is \u00e9 un libro escrito por Xo\u00e1n Manuel Pintos publicado en 1853. \u00c9 a obra m\u00e1is importante deste precursor do Rexurdimento. Est\u00e1 escrito alternando verso e prosa.\nAntecedentes.\nHai alg\u00fans textos anteriores \u00e1 \"gaita gallega\" que se poden considerar os seus antecedentes:\nPersonaxes.\nA unidade da obra reside nos seus dous personaxes principais, que fan dela todo un manual dos costumes e a lingua de Galiza. Estes personaxes son:\nTem\u00e1tica.\nA tem\u00e1tica da obra \u00e9 moi variada, pero esencialmente \u00e9 un manual da lingua do noroeste peninsular. E non s\u00f3 iso, sen\u00f3n que tam\u00e9n se fai unha defensa da lingua galega, un feito de gran transcendencia tendo en conta que o autor \u00e9 de clase social elevada.\nIncl\u00fae unha transcrici\u00f3n na \"Foliada 4\u00aa\" da obra \"Carmen patrium sive Pontevedra\" do relixioso pontevedr\u00e9s Hermenegildo Amoedo Carballo, que foi publicada en Bolo\u00f1a en 1787 e est\u00e1 escrita orixinalmente en lat\u00edn en romance con 429 versos hendecas\u00edlabos, as\u00ed como unha traduci\u00f3n libre ao galego na \"Foliada 6\" co t\u00edtulo \"Canto a mi\u00f1a terra ou sea Pontevedra\".\nTranscendencia.\n\u00c9 a obra m\u00e1is importante do s\u00e9culo XIX antes da publicaci\u00f3n de \"Cantares gallegos\" de Rosal\u00eda de Castro, xa que combina composici\u00f3ns de contido social (\"O achadizo\") con composici\u00f3ns costumistas (\"\u00a1Viva Galicia!\").\nEdici\u00f3ns.\nO libro foi inclu\u00eddo na Biblioteca das Letras Galegas de Edici\u00f3ns Xerais de Galicia, na Biblioteca de Autores Galegos de \"Diario 16 de Galicia\" e na Biblioteca Galega 120 de \"La Voz de Galicia\"."}
{"id": "49274", "revid": "56817", "url": "https://gl.wikipedia.org/wiki?curid=49274", "title": "C\u00f3digo ATC A", "text": "O c\u00f3digo ATC A \u00e9 unha secci\u00f3n do Sistema de Clasificaci\u00f3n Qu\u00edmica Anat\u00f3mico-Terap\u00e9utica, que clasifica os f\u00e1rmacos de uso sobre o aparato dixestivo e o metabolismo."}
{"id": "49282", "revid": "1093", "url": "https://gl.wikipedia.org/wiki?curid=49282", "title": "A Gaita Gallega", "text": ""}
{"id": "49283", "revid": "56817", "url": "https://gl.wikipedia.org/wiki?curid=49283", "title": "A gaita gallega", "text": "A gaita gallega pode referirse a:"}
{"id": "49284", "revid": "1987", "url": "https://gl.wikipedia.org/wiki?curid=49284", "title": "Demo de Laplace", "text": "Na historia da ciencia, o Demo de Laplace \u00e9 un hipot\u00e9tico \"demo\" ideado no 1814 por Pierre Simon Laplace tal que, se co\u00f1ecera o momento e posici\u00f3n precisa de cada \u00e1tomo do universo, ent\u00f3n, por medio das Leis de Newton, poder\u00eda co\u00f1ecer todo o futuro e pasado dos sucesos c\u00f3smicos.\nCita orixinal.\nLaplace cr\u00eda no determinismo causal, como \u00e9 expresado na segunte cita da introduci\u00f3n \u00f3s \"Essai\":\nA \"intelixencia\" citada \u00e9 referida a mi\u00fado como Demo de Laplace. Hai que notar que a descrici\u00f3n da hipot\u00e9tica intelixencia descrita como demo non v\u00e9n de Laplace, sen\u00f3n de bi\u00f3grafos posteriores: Laplace v\u00edase como un cient\u00edfico que ti\u00f1a esperanza no progreso da humanidade baseado nun co\u00f1ecemento cient\u00edfico do mundo que, cando se acadase, \u00eda necesitar unha tremenda capacidade para facer c\u00e1lculos instant\u00e1neos."}
{"id": "49285", "revid": "89787", "url": "https://gl.wikipedia.org/wiki?curid=49285", "title": "Anxo Tarr\u00edo", "text": "Anxo Tarr\u00edo Varela, nado en Santiago de Compostela o 11 de marzo de 1945, \u00e9 un fil\u00f3logo e profesor galego. Foi catedr\u00e1tico de filolox\u00eda galega e portuguesa, na especialidade de literatura galega, na Universidade de Santiago de Compostela.\nTraxectoria.\nEstudou Mestr\u00eda Industrial, Maxisterio e Filolox\u00eda Rom\u00e1nica na Universidade compostel\u00e1, e doutorouse cunha tese sobre a novel\u00edstica de Benito P\u00e9rez Gald\u00f3s na Universidade de Oviedo. Impartiu docencia de lingua espa\u00f1ola, ling\u00fc\u00edstica xeral, cr\u00edtica literaria e Teor\u00eda da Literatura nos colexios universitarios de Lugo (1973-78) e Vigo (1978-81). En 1981 incorporouse \u00e1 Universidade da s\u00faa cidade natal como profesor de Literatura Galega.. Dirixiu a secci\u00f3n de literatura do Centro Ram\u00f3n Pi\u00f1eiro para a Investigaci\u00f3n en Humanidades ata a s\u00faa xubilaci\u00f3n en 2017.\nColaborou con artigos na prensa diaria galega en medios como \"El Correo Gallego\", \"O Correo Galego\", \"Galicia Hoxe\" e \"La Voz de Galicia\"."}
{"id": "49286", "revid": "25871", "url": "https://gl.wikipedia.org/wiki?curid=49286", "title": "Elecci\u00f3ns municipais na Estrada", "text": "Estes foron os resultados das elecci\u00f3ns municipais no concello da Estrada dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas na Estrada dende a aprobaci\u00f3n da Constituci\u00f3n de 1978."}
{"id": "49287", "revid": "23204", "url": "https://gl.wikipedia.org/wiki?curid=49287", "title": "Ram\u00f3n Mari\u00f1o Paz", "text": "Ram\u00f3n Mari\u00f1o Paz, nado en Valbargos, Argalo, Noia, o 8 de abril de 1962. \u00c9 catedr\u00e1tico de Filolox\u00edas Galega e Portuguesa na Universidade de Santiago de Compostela, investigador do Instituto da Lingua Galega e, desde 2011, codirector da revista \"Verba. Anuario galego de filolox\u00eda\".\nTraxectoria.\nEntre 1986 e 1991 foi profesor de lingua galega na Escola Universitaria de Formaci\u00f3n do Profesorado de EXB de Ourense, profesor titular da \u00e1rea de filolox\u00edas galega e portuguesa da Universidade de Santiago de Compostela, e desde 1999 \u00e9 o director do Departamento de Filolox\u00eda Galega desa universidade.\nEn 1984 comezou a colaborar co Instituto da Lingua Galega, onde participou nos traballos da s\u00faa Secci\u00f3n de Linguaxe Administrativa, da que sair\u00edan uns \"Cadernos de Documentaci\u00f3n Municipal\" (1986-1988) e un \"L\u00e9xico da administraci\u00f3n castel\u00e1n-galego\" (1991). Desde 1992 colaborou como investigador principal no proxecto de investigaci\u00f3n do ILG denominado \"Historia do galego escrito\".\nEstudos lexicogr\u00e1ficos.\nDedicouse tam\u00e9n \u00e1 lexicograf\u00eda, colaborando na elaboraci\u00f3n do \"Diccionario normativo galego-castel\u00e1n\" de 1988 e mais na do \"Diccionario escolar galego\" de 1989, e nos anos noventa e inicios do novo s\u00e9culo investigou fundamentalmente a historia e a gram\u00e1tica hist\u00f3rica da lingua galega. Estas investigaci\u00f3ns f\u00f3ronse publicando en revistas como \"Verba\", \"Cadernos de Lingua\", \"Revista Galega de Filolox\u00eda\", \"Estudios de Socioling\u00fc\u00edstica\", \"A Trabe de Ouro\" e \"Grial\", as\u00ed como en libros colectivos.\nSobre o Padre Sarmiento.\nEn 1995 publicou unha edici\u00f3n do \"Coloquio de vintecatro galegos r\u00fasticos\" do Padre Sarmiento que se acompa\u00f1a dun estudo en que se analizan alg\u00fans dos principais cambios ling\u00fc\u00edsticos experimentados polo galego entre o per\u00edodo medieval e o s\u00e9culo XIX. Con todo, a obra m\u00e1is destacada de Ram\u00f3n Mari\u00f1o \u00e9 a s\u00faa \"Historia da lingua galega\" (Santiago, 1998), onde explica a historia social da lingua galega e os cambios ling\u00fc\u00edsticos da mesma desde as s\u00faas orixes at\u00e9 1998.\nOutras tarefas.\nEn 2001 publicou o libro \"Eladio Rodr\u00edguez e a cultura galega\", onde analiza o papel deste rexionalista que foi presidente da Real Academia Galega, poeta e autor do co\u00f1ecido \"Diccionario enciclop\u00e9dico gallego-castellano\".\nDesde 1994 comparte con Ram\u00f3n Lorenzo, Ant\u00f3n Santamarina, Mercedes Brea L\u00f3pez e Jes\u00fas Pena as tarefas propias do comit\u00e9 de redacci\u00f3n da revista \"Verba\" (Anuario Galego de Filolox\u00eda), creada en 1974 na universidade compostel\u00e1 por persoas vinculadas \u00f3 Instituto da Lingua Galega."}
{"id": "49288", "revid": "27155", "url": "https://gl.wikipedia.org/wiki?curid=49288", "title": "C\u00f3digo ATC B", "text": "O c\u00f3digo ATC B \u00e9 unha secci\u00f3n do Sistema de Clasificaci\u00f3n Qu\u00edmica Anat\u00f3mico-Terap\u00e9utica, que clasifica os f\u00e1rmacos de uso sobre o sangue e os \u00f3rganos formadores da mesma."}
{"id": "49289", "revid": "22570", "url": "https://gl.wikipedia.org/wiki?curid=49289", "title": "C\u00f3digo ATC S", "text": "O c\u00f3digo ATC S \u00e9 unha secci\u00f3n do Sistema de Clasificaci\u00f3n Qu\u00edmica Anat\u00f3mico-Terap\u00e9utica, que clasifica os medicamentos para os \u00f3rganos dos sentidos."}
{"id": "49291", "revid": "336", "url": "https://gl.wikipedia.org/wiki?curid=49291", "title": "Ram\u00f3n Mari\u00f1o", "text": ""}
{"id": "49292", "revid": "23204", "url": "https://gl.wikipedia.org/wiki?curid=49292", "title": "C\u00f3digo ATC M", "text": "O c\u00f3digo ATC M \u00e9 unha secci\u00f3n do Sistema de Clasificaci\u00f3n Qu\u00edmica Anat\u00f3mico-Terap\u00e9utica, que clasifica os medicamentos do sistema musculoesquel\u00e9tico."}
{"id": "49294", "revid": "5749", "url": "https://gl.wikipedia.org/wiki?curid=49294", "title": "Jos\u00e9 Cornide", "text": ""}
{"id": "49296", "revid": "22570", "url": "https://gl.wikipedia.org/wiki?curid=49296", "title": "C\u00f3digo ATC N", "text": "O c\u00f3digo ATC N \u00e9 unha secci\u00f3n do Sistema de Clasificaci\u00f3n Qu\u00edmica Anat\u00f3mico-Terap\u00e9utica, que clasifica os f\u00e1rmacos de uso sobre o sistema nervioso."}
{"id": "49297", "revid": "98629", "url": "https://gl.wikipedia.org/wiki?curid=49297", "title": "Al-Andalus", "text": "Al-Andalus (en \u00e1rabe: \u0627\u0644\u0623\u0646\u062f\u0644\u0633) foi o nome dado \u00e1 Pen\u00ednsula Ib\u00e9rica polos seus conquistadores isl\u00e1micos do s\u00e9culo VIII, sendo empregado para se referiren \u00e1 pen\u00ednsula independentemente do territorio politicamente controlado polas forzas isl\u00e1micas.\nInicialmente integrado na provincia norteafricana do imperio omeia, o Al-Andalus ser\u00eda un emirato (756\u2013929) e posteriormente un califato independente do poder abb\u00e1sida (929\u20131031). Coa disoluci\u00f3n do califato en 1031, o territorio pulverizouse en varios reinos de Taifas.\nCoa reconquista dos territorios polos cristi\u00e1ns, descendentes dos hispanovisigodos, que se refuxiaran nas zonas do norte da Pen\u00ednsula, nun proceso que ficou designado historicamente por Reconquista, o nome \"Al-Andalus\" foise adecuando \u00f3 cada vez menor territorio baixo ocupaci\u00f3n \u00e1rabe-musulm\u00e1, na metade sur da pen\u00ednsula, aproximadamente a mesma area da antiga provincia romana B\u00e9tica, cuxas fronteiras foran progresivamente empurradas para o sur, at\u00e9 a toma de Granada polos Reis Cat\u00f3licos.\nEtimolox\u00eda.\nO nome \"Al-Andalus\" apareceu por primeira vez como designaci\u00f3n para a Pen\u00ednsula Ib\u00e9rica en 716, nunha moeda biling\u00fce que foi al\u00ed acu\u00f1ada. Nesa moeda a verba \"Span(ia)\", en lat\u00edn, correspond\u00eda a \"Al-Andalus\", en \u00e1rabe.\nSegundo Reinhardt Dozy (1820-1883), investigador neerland\u00e9s do islam, a verba \"Al-Andalus\" estar\u00eda relacionada \u00f3 voc\u00e1bulo \"Vandalicia\", nome que el afirmaba ter recibido a B\u00e9tica romana cando os v\u00e1ndalos al\u00ed se asentaran entre 409 e 429 d.C.. Esta posici\u00f3n foi compartida por outros estudosos, entre eles \u00c9variste L\u00e9vi-Proven\u00e7al, mais nunca foi posible atopar probas documentais que mostren que a B\u00e9tica foi algunha vez chamada \"Vandalicia\".\nO fil\u00f3logo espa\u00f1ol Joaqu\u00edn Vallv\u00e9 Bermejo, na s\u00faa obra \"La divisi\u00f3n territorial de la Espa\u00f1a musulmana\", afirma que Al-Andalus ten a s\u00faa orixe en \"Jazirat al-Andalus\", a \"illa do Atl\u00e1ntico\" ou Atl\u00e1ntida. De acordo con este catedr\u00e1tico, a lenda da Atl\u00e1ntida de Plat\u00f3n foi transmitida para o mundo \u00e1rabe antes do nacemento do islam no s\u00e9culo VII, como revela a poes\u00eda preisl\u00e1mica, que xa fai referencia a un \"Al-Andalus\".\nCiencia.\nA semellanza do que sucedeu no dominio art\u00edstico, os \u00e1rabes e b\u00e9rberes que se asentaron na Pen\u00ednsula Ib\u00e9rica no s\u00e9culo VIII comezaron por recorrer \u00f3s saberes legados pola civilizaci\u00f3n visigoda."}
{"id": "49298", "revid": "25871", "url": "https://gl.wikipedia.org/wiki?curid=49298", "title": "Excreci\u00f3n", "text": "A excreci\u00f3n \u00e9 o proceso biol\u00f3xico polo que un animal elimina do seu organismo as substancias t\u00f3xicas, adquiridas pola alimentaci\u00f3n ou o metabolismo. En organismos unicelulares e animais moi pequenos a excreci\u00f3n \u00e9 un proceso celular que non require estruturas especializadas. En organismos con c\u00e9lulas dotadas de parede, como plantas e fungos, os refugallos acostuman incorporarse \u00e1 composici\u00f3n da parede, quedando as\u00ed fora do medio fisioloxicamente activo onde importa a s\u00faa toxicidade.\nAs substancias que se deben eliminar son enormemente variadas, pero as m\u00e1is abondosas son derivados do nitr\u00f3xeno que se producen por alteraci\u00f3n de grupos amino resultantes do catabolismo (degradaci\u00f3n) das prote\u00ednas. A substancia elixida acostuma ser:\n- O amon\u00edaco: \u00e9 excretado por invertebrados acu\u00e1ticos, peixes \u00f3seos e larvas de anfibios. \u00c9 moi t\u00f3xico pero, pola s\u00faa gran solubilidade e difusi\u00f3n, a auga circundante dil\u00faeo e arr\u00e1strao con rapidez.\n- A urea: prod\u00facese no f\u00edgado por transformaci\u00f3n r\u00e1pida do amon\u00edaco, resultando ser moito menos t\u00f3xico e m\u00e1is soluble, a\u00ednda que se difunde con m\u00e1is lentitude. Por esas raz\u00f3ns, pode acumularse nos tecidos sen causar danos e excretarse m\u00e1is concentrada. \u00c9 o principal refugallo nitroxenado dos peixes cartilaxinosos, anfibios e mam\u00edferos.\n- O \u00e1cido \u00farico: \u00e9 caracter\u00edstico de animais que ingresan a auga en pouca cantidade. F\u00f3rmase a partir do amon\u00edaco e outros derivados nitroxenados. Excr\u00e9tase en forma de pasta branca ou como s\u00f3lido, dado a s\u00faa m\u00ednima toxicidade e baixa solubilidade. \u00c9 caracter\u00edstico de animais adaptados a vivir nun ambiente seco e p\u00f3r ovos con casca e membrana impermeables \u00e1 auga, como por exemplo insectos, moluscos pulmonados, r\u00e9ptiles e aves.\nNos mam\u00edferos, por exemplo, os dous procesos excretores esenciais son a formaci\u00f3n de ouri\u00f1os nos riles e a eliminaci\u00f3n de di\u00f3xido de carbono nos pulm\u00f3ns. Estes refugallos elim\u00ednanse por micci\u00f3n e respiraci\u00f3n respectivamente. Tam\u00e9n a pel e o f\u00edgado interve\u00f1en na elaboraci\u00f3n ou excreci\u00f3n de substancias t\u00f3xicas. A pel interv\u00e9n a trav\u00e9s da transpiraci\u00f3n, expulsando sal e auga.\nNos artr\u00f3podos terrestres os \u00f3rganos excretores acostuman desembocar ao principio do intestino, co que os produtos de excreci\u00f3n incorp\u00f3ranse \u00e1s feces. Por\u00e9n, nos mam\u00edferos, como o ser humano, s\u00f3 o f\u00edgado verte substancias de excreci\u00f3n ao intestino. Destas, s\u00f3 os derivados do grupo hemo sangu\u00edneo, como a bilirrubina, incorp\u00f3ranse de maneira significativa \u00e1s feces, sendo a maior\u00eda reabsorbidas ao torrente sangu\u00edneo e eliminadas finalmente polos riles.\nA diferenza dos ouri\u00f1os, non se expulsa materia de refugallo do torrente sangu\u00edneo e non \u00e9 parte dun proceso metab\u00f3lico."}
{"id": "49299", "revid": "25871", "url": "https://gl.wikipedia.org/wiki?curid=49299", "title": "Ourego", "text": "O ourego () (Origanum vulgare) \u00e9 unha planta labiada orixinaria de Europa, rexi\u00f3n mediterr\u00e1nea e Asia central e do sur. \u00c9 unha herba perenne que chega a medir de 20 a 80\u00a0cm de alto, con follas opostas que miden 2 a 4\u00a0cm. de longo. As flores son brancas ou purp\u00fareas, nacen en inflorescencias terminais moi ramificadas, est\u00e1n protexidas por folli\u00f1as moi pequenas de cor vermello e miden 3\u20134\u00a0mm. O seu nome deriva do grego \"origanon\" (\u1f40\u03c1\u03af\u03b3\u03b1\u03bd\u03bf\u03bd), de \"oros\" (\u1f44\u03c1\u03bf\u03c2), \"monta\u00f1a\u201d + o verbo \"ganousthai\" (\u03b3\u03b1\u03bd\u03bf\u1fe6\u03c3\u03b8\u03b1\u03b9) \"deleitarse con\".\nA planta pos\u00fae unhas gl\u00e1ndulas pequenas que conte\u00f1en a esencia arom\u00e1tica, de cor amarelo lim\u00f3n composta por un estearopteno e dous tipos de fenois, un deles o carvacrol. As ra\u00edces conte\u00f1en estaquiosa e os talos substancias t\u00e1nicas.\nO ourego e unha herba moi importante na coci\u00f1a, particularmente na zona mediterr\u00e1nea. A parte usada na coci\u00f1a son as follas, sendo as secas m\u00e1is arom\u00e1ticas cas verdes.\nPropiedades medicinais.\nO ourego destaca polas s\u00faas propiedades medicinais, sendo as m\u00e1is importantes a s\u00faa actividade antioxidante, antimicrobiana e, en estudos bastante primarios, antitumoral, tam\u00e9n \u00e9 considerada t\u00f3nica e dixestiva"}
{"id": "49300", "revid": "98629", "url": "https://gl.wikipedia.org/wiki?curid=49300", "title": "Th\u00e9ophile Gautier", "text": "Pierre Jules Th\u00e9ophile Gautier, nado en Tarbes o 30 de agosto de 1811 e finado en Par\u00eds o 23 de outubro de 1872, foi un poeta, dramaturgo, novelista, xornalista, pintor e cr\u00edtico de arte franc\u00e9s. Defensor do romanticismo o seu traballo \u00e9 de dif\u00edcil clasificaci\u00f3n e serviu de referencia para movementos literarios posteriores como o parnasianismo, o simbolismo, o decadentismo e o modernismo.\nTraxectoria.\nTh\u00e9ophile Gautier naceu o 30 de agosto de 1811 en Tarbes, capital do departamento de Hautes-Pyr\u00e9n\u00e9es, no suroeste de Francia. O pai, Pierre Gautier, era un pequeno funcionario bastante culto. A mai foi Antoinette-Adela\u00efde Concarde. A familia trasladouse a Par\u00eds en 1814, onde residiron no distrito de Marais.\nGautier comezou a s\u00faa educaci\u00f3n como interno no prestixioso \"Coll\u00e8ge Louis-le-Grand\" en Par\u00eds (entre os seus alumnos estiveran Charles Baudelaire e Voltaire). A estancia durou tres meses e tivo que ser levado \u00e1 casa a causa dunha doenza e da s\u00faa falta de adaptaci\u00f3n. Acabou a instruci\u00f3n no \"Coll\u00e8ge Charlemagne\", pero o seu principal educador foi seu pai que o empurrou cara o estudo do lat\u00edn. Na escola co\u00f1eceu a G\u00e9rard de Nerval que se converteu nun amigo para toda a vida e que lle presentou a Victor Hugo, xa establecido como poeta e dramaturgo e que ter\u00eda unha importancia definitiva en apartar a Gautier da carreira de pintor coa que daquela so\u00f1aba e inclinalo cara \u00e1 literatura. Gautier estivo presente na tumultuosa estrea da obra de Hugo \"Hernani\", onde se fixo notar polo seu chaleco vermello.\nPouco despois da revoluci\u00f3n de 1830 a familia Gautier pasou por dificultades econ\u00f3micas e tiveron que trasladarse \u00e1s aforas de Par\u00eds. T\u00e9ophile decidiu ficar cos seus amigos no distrito de Doyenn\u00e9, onde levou unha vida bohemia. A finais de 1830, Gautier comezou a frecuentar as reuni\u00f3ns en \"Le Petit C\u00e9nacle\", un grupo de artistas que se reun\u00eda no estudio de Jehan Du Seigneur, unha versi\u00f3n irreverente do \"C\u00e9nacle\" de Victor Hugo, e no que se xuntaban G\u00e9rard de Nerval, Alexandre Dumas pai, Petrus Borel, Alphonse Brot, Joseph Bouchardy e Philoth\u00e9e O\u2019Neddy. \"Le Petit C\u00e9nacle\" ga\u00f1ou axi\u00f1a sona de extravagante e exc\u00e9ntrico, pero tam\u00e9n de punto de encontro \u00fanico.\nGautier comezou a escribir poemas en 1826 pero o m\u00e1is do seu tempo dedicouno a escribir para varios xornais, especialmente para \"La Presse\", o que lle deu a oportunidade de viaxar polo estranxeiro e ter contactos con xente influente na alta sociedade e no mundo art\u00edstico. Gautier viaxou por Espa\u00f1a, Italia, Rusia, Exipto e Alxeria e as viaxes inspiraron moitos dos seus libros: \"Voyage en Espagne\" (Viaxe en Espa\u00f1a) de 1843, \"Tr\u00e9sors d\u2019Art de la Russie\" (Tesouros da arte de Rusia) de 1858, e \"Voyage en Russie\" (Viaxe en Rusia) de 1867. A s\u00faa literatura de viaxe \u00e9 considerada por moitos coma unha das mellores do s\u00e9culo XIX, est\u00e1 escrita nun estilo moi persoal e d\u00e1 unha idea dos gustos art\u00edsticos e culturais do autor.\nGautier era moi afeccionado \u00f3 ballet rom\u00e1ntico e escribiu gui\u00f3ns para varios deles. O m\u00e1is famoso \u00e9 \"Giselle\", que foi estreado pola bailarina Carlotta Grisi, \u00e1 que Gautier amou toda a s\u00faa vida. A falta de correspondencia de Carlotta acabou por decidir casar con Ernestina Grisi, cantante e irm\u00e1 de Carlota.\nDespois da revoluci\u00f3n de 1848 Gautier escribiu case cen artigos en nove meses. O seu momento de prominencia coincidiu co tempo no que os antigos l\u00edderes do romanticismo Hugo, Fran\u00e7ois-Ren\u00e9 de Chateaubriand, Alphonse de Lamartine, Alfred de Vigny e Alfred de Musset non estaban xa participando activamente no mundo. O seu prestixio foi confirmado polo seu posto de director da \"Revue de Paris\" entre 1851 e 1856. Durante estes anos deixou \"La Presse\" e comezou a traballar para \"Le Moniteur universel\" canso do traballo do xornalismo regular que atopaba humillante. Malia esa opini\u00f3n comprou a editora da revista \"L\u2019Artiste\" en 1856. Foi nesa revista onde publicou as s\u00faas teor\u00edas da arte pola arte.\nNa d\u00e9cada de 1860 a\u00ednda que viu a s\u00faa candidatura \u00e1 Academia francesa rexeitada tres veces, asentouse literariamente. Charles-Augustin Sainte-Beuve, o cr\u00edtico literario de m\u00e1is sona da \u00e9poca dedicou tres artigos a examinar eloxiosamente toda a obra de Gautier publicada ata 1863. En 1865 Gautier foi admitido no sal\u00f3n literario da princesa Mathilde Bonaparte, curm\u00e1 de Napole\u00f3n II e sobri\u00f1a de Napole\u00f3n Bonaparte. A princesa ofreceulle a Gautier a sinecura de ser o seu bibliotecario en 1868, posto que lle deu acceso \u00e1 corte de Napole\u00f3n III.\nDurante a guerra franco-prusiana Gautier volveu a Par\u00eds \u00f3 saber que os prusianos avanzaban cara \u00e1 capital francesa. Ficou coa familia durante a invasi\u00f3n e o tempo da Comuna. Morreu o 23 de outubro de 1872 dunha enfermidade card\u00edaca cr\u00f3nica. Foi enterrado no cemiterio de Montmartre en Par\u00eds.\nA obra.\nPrimeiros poemas.\n\"Po\u00e9sies\", publicada en 1830, \u00e9 unha colecci\u00f3n de corenta e dous poemas que compuxo \u00f3s 18 anos. O libro foi publicado durante a revoluci\u00f3n de xullo, non se vendeu e foi retirado. \u00c9 unha colecci\u00f3n de 42 poemas. En 1832 os poemas foron de novo editados, coa adici\u00f3n doutros 20, baixo o nome de \"Albertus\". Outra edici\u00f3n viu a luz en 1845 con revisi\u00f3ns dalg\u00fans dos poemas. Estes poemas de xuventude est\u00e1n escritos nunha gran variedade de formas e seguen os modelos de poetas rom\u00e1nticos coma Sainte-Beuve, Alphonse de Lamartine e Hugo.\n\"Albertus\", publicado en 1832, \u00e9 un longo poema narrativo de 122 estrofas de 11 alexandrinos e un verso final de 9 s\u00edlabas cada unha. \"Albertus\" \u00e9 unha parodia da literatura rom\u00e1ntica, especialmente dos contos macabros e sobre o sobrenatural. Conta o historia dunha meiga fea que se transforma nunha moza fermosa e namora \u00f3 protagonista, Albertus, que acepta vende-la s\u00faa alma.\n\"Les Jeunes-France: romans goguenards \"(\u201cOs Jeunes-France: contos burl\u00f3ns) sa\u00edu do prelo en 1833, era unha s\u00e1tira do romanticismo. En 1831, o xornal \"Le Figaro\" fixo aparecer unha serie de traballos da nova xeraci\u00f3n de artistas rom\u00e1nticos e publicounos no Jeunes-France.\n\"La Com\u00e9die de la Mort\", publicada en 1838 \u00e9 unha peza de ton similar a \"Albertus\". Nesta obra Gautier incide sobre o tema da morte. Neses anos, Gautier frecuentaba os cemiterios, que estaban a expandirse por causa dos andazos que se suced\u00edan no pa\u00eds. O escritor transforma a morte nunha experiencia embriagadora, voluptuosa, case humor\u00edstica que o distrae da realidade cruel e expresa a s\u00faa necesidade de atopar luz entre as tebras e vida por sobre da morte.\nPoes\u00eda da madureza.\n\"Espa\u00f1a\", de 1845 adoita considerarse unha obra de transici\u00f3n. \u00c9 un volume de 43 poemas de temas variados inspirados polas s\u00faas viaxes por Espa\u00f1a no ver\u00e1n de 1840. Neses poemas Gautier escribiu sobre aspectos diversos, deles alg\u00fans convencionais, da cultura e as tradici\u00f3ns espa\u00f1olas.\n\"\u00c9maux et Cam\u00e9es\" (Esmaltes e Camafeos) de 1852 foi publicado durante unha viaxe polo Oriente Pr\u00f3ximo e tense pola mellor obra do seu autor. O t\u00edtulo reflicte o abandono da ambici\u00f3n rom\u00e1ntica de crear a obra de arte \"total\" que incl\u00faa a participaci\u00f3n emocional do lector, en favor dun punto de vista m\u00e1is moderno, m\u00e1is centrado en aspectos formais. A obra empezou como colecci\u00f3n de 18 poemas en 1852, e chegou os 37 en anos posteriores.\n\"Derni\u00e8res Po\u00e9sies\" (Derradeiros poemas) de 1872 \u00e9 unha colecci\u00f3n de poemas que van de pezas dos seus primeiros anos a fragmentos inacabados de pouco antes da morte do autor. Dominan os sonetos dedicados a amigos do poeta.\nObras teatrais.\nEntre 1839 e 1850, Gautier escribiu ou colaborou en varias obras dram\u00e1ticas. Th\u00e9ophile Gautier non se consideraba autor sen\u00f3n poeta e narrador. O seu estilo non casaba co teatro da \u00e9poca, convencional e pequenoburgu\u00e9s e as obras de Gautier foron mal aceptadas ou mesmo non publicadas.\n\"Une Larme du diable\" (Unha bagoa do demo) de 1839 foi escrita despois da viaxe de Gautier por B\u00e9lxica en 1836. A peza \u00e9 considerada imitaci\u00f3n dun misterio medieval, forma dram\u00e1tica popular no s\u00e9culo XIV, que era interpretada, en xeral, en igrexas polo seu contido relixioso. A obra fala dunha aposta entre Deus e o dia\u00f1o e \u00e9 de ton humor\u00edstico.\n\"Le Tricorne enchant\u00e9\" (O tricornio embruxado) sit\u00faase no s\u00e9culo VII. Nela un vello, G\u00e9ronte, que quere casar cunha muller fermosa namorada doutro \u00e9 enganado e ve como os dous amantes cavan xuntos. \u00cb unha obra leda con final feliz.\n\"La Fausse Conversion\" (A falsa conversi\u00f3n) \u00e9 unha obra sat\u00edrica en prosa publicada na revista \"Revue Des Deux Mondes\" en marzo de 1846 que, coma moitas outras de Gautier, non se estreou en vida do autor. A acci\u00f3n transcorre no s\u00e9culo XVIII e \u00e9 considerada por alg\u00fans como antifeminista, expresando a opini\u00f3n de Gautier sobre o papel da muller como fonte de pracer.\n\"Pierrot Posthume\" \u00e9 unha breve comedia de fantas\u00eda inspirada na \u201ccomedia dell\u2019arte\u201d, que desenvolve unha vez m\u00e1is o tema do tri\u00e1ngulo amoroso e acaba ben.\nOutras obras s\u00faas son \"Un Voyage en Espagne\" (1843), \"La Juive de Constantine\" (1846), \"Regardez mais ne touchez pas\" (1847) (s\u00f3 nunha pequena parte de Gautier), \"Pierrot en Espagne\" (1847) -de atribuci\u00f3n dubidosa- e \"L\u2019Amour souffle o\u00f9 il veut\" (1850), inconclusa."}
{"id": "49301", "revid": "98629", "url": "https://gl.wikipedia.org/wiki?curid=49301", "title": "Arsenii Tarkovskii", "text": "Arsenii Aleksandrovich Tarkovskii (en "}
{"id": "49303", "revid": "22570", "url": "https://gl.wikipedia.org/wiki?curid=49303", "title": "Cancioneiro de Uppsala", "text": "O Cancioneiro de Uppsala, tam\u00e9n co\u00f1ecido como Cancioneiro do Duque de Calabria ou Cancioneiro de Venecia, \u00e9 un libro que cont\u00e9n vilancicos espa\u00f1ois da \u00e9poca renacentista.\nO vilancico 54, \"\", a cinco voces, est\u00e1 en galego-portugu\u00e9s.\nO libro.\nO nome real co cal o libro foi impreso \u00e9: \"Villancicos de diversos autores, a dos, y a tres, y a quatro, y a cinco bozes, agora nuevamente corregidos. Ay mas ocho tonos de Canto llano, y ocho tonos de Canto de Organo para que puedam aprovechar los que a cantar comen\u00e7aren.\"\nFoi recompilado na corte de Fernando de Arag\u00f3n, Duque de Calabria, en Valencia, e publicado en 1556, en Venecia, por Jer\u00f3nimo Scotto, un dos impresores mais co\u00f1ecidos da s\u00faa \u00e9poca.\nExemplos de canto de \u00f3rgano.\n(*) instrumental\nConcordancias con outros manuscritos:\nLibros con transcricions para vihuela ou vihuela e canto:\nDiscograf\u00eda.\nA seguinte discograf\u00eda ordenouse por ano de gravaci\u00f3n, pero a referencia \u00e9 a da edici\u00f3n m\u00e1is recente en CD. Non se incl\u00faen as recopilacions, s\u00f3 os discos orixinais."}
{"id": "49304", "revid": "1131", "url": "https://gl.wikipedia.org/wiki?curid=49304", "title": "Guerra de Suez", "text": "A Crise de Suez, tam\u00e9n co\u00f1ecida como a Guerra de Suez ou a Guerra de 1956 (en \u00e1rabe \u0623\u0632\u0645\u0629 \u0627\u0644\u0633\u0648\u064a\u0633 - \u0627\u0644\u0639\u062f\u0648\u0627\u0646 \u0627\u0644\u062b\u0644\u0627\u062b\u064a; en hebreo \u05de\u05d1\u05e6\u05e2 \u05e7\u05d3\u05e9), foi unha guerra librada en territorio exipcio en 1956. O conflito situou a Exipto contra Israel, o Reino Unido, e Francia.\nDurante a \u00e9poca colonial brit\u00e1nica, a Canle de Suez ti\u00f1a sido importante no Oriente Medio, as\u00ed como para a penetraci\u00f3n en \u00c1frica e no mantemento do control sobre a India. Por esta raz\u00f3n os brit\u00e1nicos consideraban importante manter a canle fora do control exipcio. As\u00ed, en 1875, Isma'il Pasha, baixo a presi\u00f3n da d\u00e9beda externa, vendeu a s\u00faa franxa da canle \u00f3 Reino Unido de Gran Breta\u00f1a e Irlanda, e a Convenci\u00f3n de Constantinopla (1888) declarou a canle zona neutral baixo protecci\u00f3n brit\u00e1nica.\nO Reino Unido ga\u00f1ou control sobre a canle co Tratado anglo-exipcio de 1936. De todos xeitos, en 1951 Exipto declarou nulo este tratado, e en 1954 o Reino Unido aceptou retiralo.\nO Reino Unido obxectou fortemente a nacionalizaci\u00f3n do l\u00edder exipcio Gamal Abdel Nasser da Suez Canal Company o 26 de xullo de 1956. Nesta \u00e9poca, dous terzos do petr\u00f3leo europeo eran importados a trav\u00e9s da canle.\nA alianza militar entre o Reino Unido, Francia e Israel era unha lonxeva alianza de conveniencia; as naci\u00f3ns europeas ti\u00f1an intereses econ\u00f3micos e comerciais na canle, mentres que Israel quer\u00eda reabrir a canle para a pesca e para rematar coas incursi\u00f3ns dos fedayin apoiados por Exipto e dos golpes rel\u00e1mpago.\nCando a Uni\u00f3n Sovi\u00e9tica ameazou con intervir en beneficio de Exipto, o Secretario de estado de Asuntos Exteriores do Canad\u00e1 Lester B. Pearson temeu unha longa guerra e propuxo un plan para separar as forzas rivais mediante o establecemento de forzas das Naci\u00f3ns Unidas entre elas para actuar como 'escudos humanos'."}
{"id": "49305", "revid": "22570", "url": "https://gl.wikipedia.org/wiki?curid=49305", "title": "Narodnik", "text": "Narodniks foi o nome dado aos revolucionarios rusos das d\u00e9cadas de 1860 e 1870. Eran membros das elites cultivadas da Rusia, alfabetizadas e procedentes das cidades que idealizaban o regreso \u00e1 vida no campo, inspirados no Romanticismo e nas ideas de Rousseau. O seu movemento \u00e9 co\u00f1ecido como \"Narodnichestvo\" (ou \"Narodismo\"). O termo deriva da expresi\u00f3n rusa \"Khozhdenie v narod\" (\u0425\u043e\u0436\u0434\u0435\u043d\u0438\u0435 \u0432 \u043d\u0430\u0440\u043e\u0434), \"Ir co pobo\". Os narodniks xurdiron en resposta aos conflitos entre os campesi\u00f1os e os kulaks. Kulaks era un termo despectivo para designar os campesi\u00f1os ricos donos de grandes extensi\u00f3ns de terras. Os narodniks apoiaban o campesi\u00f1ado crendo firmemente que estes eran a clase revolucionaria, a \u00fanica con poder real para derrocar \u00e1 monarqu\u00eda. Por\u00e9n, os Narodniks tam\u00e9n pensaban que o campesi\u00f1ado precisaba dunha organizaci\u00f3n para guialos, cr\u00edan no heroe rom\u00e1ntico que levar\u00eda o pobo ao triunfo da revoluci\u00f3n.\nEste movemento terminou fracasando. Os Narodniks ser\u00edan confrontados cunha realidade rural moi diferente \u00e1 que eles pensaban. \nOs Narodniks non eran moi ben recibidos polos campesi\u00f1os debido \u00e1 s\u00faa procedencia de clase media-alta. De feito moitos deles tiveron que aprender ruso xa que eran criados coa lingua francesa, lingua das clases altas rusas, ou con alem\u00e1n, tam\u00e9n ti\u00f1an que aprender os costumes e vestir coma eles.\nDespois do fracaso do movemento Narodnik, parte destes intelectuais iniciar\u00edan outro chamado \"Terra e liberdade\" (Semlja i Wolja) en 1876. A alfabetizaci\u00f3n de Rusia, ironicamente, foi unha axuda para a causa dos revolucionarios. Neste contexto foi publicado no 1872, en Rusia, \"O Capital\", (\"Das Kapital\") de Karl Marx.\nAs conclusi\u00f3ns: novas estratexias.\nUn l\u00edder Narodnik, Stepnjak, escribiu en 1876 ao seu amigo Lavrov: \"Non conseguimos nin sequera cambiar o pensamento dun entre 600 campesi\u00f1os, menos a\u00ednda dun en 60\"... \"Todos reco\u00f1eceron a necesidade dunha organizaci\u00f3n... Unha revoluci\u00f3n precisa de ser organizada\".\nOrlando Figes, o historiador ingl\u00e9s, escribe n' \"A traxedia dun pobo\":\nSegundo Orlando Figes, nos \u00faltimos 20 anos do r\u00e9xime dos Tsares, mais de 17.000 persoas foron matadas ou feridas por terroristas."}
{"id": "49308", "revid": "98629", "url": "https://gl.wikipedia.org/wiki?curid=49308", "title": "Hermann Hesse", "text": "Hermann Hesse, nado en Calw (Alema\u00f1a) o 2 de xullo de 1877 e finado en Montagnola (Su\u00edza) o 9 de agosto de 1962, foi un escritor e fil\u00f3sofo su\u00edzo, de orixe alem\u00e1, ga\u00f1ador do Premio Nobel de Literatura o ano 1946.\nVida.\nInfancia e xuventude (1877-1895).\nA casa familiar.\nHermann Hesse proced\u00eda dunha familia de misioneiros cristi\u00e1ns. Marie Gundert, a mai de Hesse nacera en 1842 na India. O pai, Johannes Hesse, nado en 1847, era fillo dun m\u00e9dico alem\u00e1n do B\u00e1ltico, nacera en Wei\u00dfenstein (hoxe Paide) en Estonia. En Calw, na Selva Negra, Johannes Hesse traballaba para unha editora presidida polo seu sogro Hermann Gundert, \u00f3 que seguir\u00eda no posto el mesmo (1893-1905).\nHermann Hesse tivo cinco irm\u00e1ns, dos que dous morreron de nenos. Era un p\u00edcaro con moita fantas\u00eda, moi expresivo e de sentimentos encontrados. O seu talento f\u00edxose notar axi\u00f1a en forma de poemas e debuxos. S\u00faa mai escribiu del nunha carta en agosto de 1881: \"o cativo ten unha vida, unha forza de xigante e unha capacidade de entender sorprendentes para os seus catro anos. \u00bfPara onde quere ir? Reb\u00e9ntame esa loita interna contra o seu esp\u00edrito tir\u00e1nico, o seu apaixonados impulsos. Deus debe po\u00f1er esa orgullosa mente a traballar, e ha sa\u00edr dela algo nobre e rico, pero faime tremer o pensamento do que pode facer dese neno apaixonado unha educaci\u00f3n errada ou demasiado tolerante.\"\nO mundo no que Hesse pasou os seus primeiros anos estaba marcado por un lado polo esp\u00edrito do pietismo da rexi\u00f3n de Suabia e polo outro pola orixe b\u00e1ltica do pai, que Hesse consideraba \u201cun feito importante e influente\u201d. O pai sent\u00edase estranxeiro tanto en Suevia coma en Su\u00edza, nunca botou ra\u00edces e que daba \u00e1 xente a impresi\u00f3n \u201cdun h\u00f3spede amable, estra\u00f1o, senlleiro e pouco comprensible\u201d. A isto engad\u00edase que a familia materna pertenc\u00eda o ambiente internacional da misi\u00f3n de Basilea e que a avoa Gundert, su\u00edza de lingua francesa foi toda a s\u00faa vida unha persoa allea no mundo pequenoburgu\u00e9s suevo.\nOs contos do pai, centrados no mundo estoniano eran un contrapeso da relixiosidade pi\u00e9tista que envolv\u00eda a Hesse: \u201cnada desexabamos con m\u00e1is ansia que ver esa Estonia [...] onde a vida era tan paradis\u00edaca, multicolor e leda\u201d.\nTodos eses compo\u00f1entes \u201cforon a base para o illamento a inmunizaci\u00f3n fronte a todo nacionalismo, que foron determinantes na mi\u00f1a vida\u201d.\nEducaci\u00f3n escolar (1885-1894).\nEn 1881 a familia partiu para Basilea, onde Hesse estudou interno na escola da misi\u00f3n. En xullo de 1886 a familia regresou a Calw, e Hesse entre na Escola Latina. Despois de estudar na Escola latina de G\u00f6ppingen, Hesse entrou en 1891 no seminario evanx\u00e9lico-teol\u00f3xico de Maulbronn. Como estudante dunha instituci\u00f3n estatal, Hesse tivo que renunciar \u00e1 nacionalidade su\u00edza, polo que o pai lle conseguiu a cidadan\u00eda do estado de W\u00fcrtemberg. Hesse amosou o seu car\u00e1cter rebelde: escapou do seminario en marzo de 1982 e foi capturado un d\u00eda despois no medio das leiras.\nComezou unha odisea por diferentes instituci\u00f3ns e escolas, acompa\u00f1ada por fortes conflitos cos seus pais. Hermann Hesse estaba nunha fase depresiva do seu trastorno bipolar e nunha carta do 20 de marzo de 1892 falaba de suicidarse: \u201cGustar\u00edame desaparecer coma o solpor\u201d. En maio de 1892, mentres estaba na instituci\u00f3n Bad Boll dirixida polo te\u00f3logo e director espiritual Friedrich Blumhardt tentou matarse. A consecuencia desta tentativa e, como menor de idade (ti\u00f1a 15 anos) foi ingresado polos seus pais na cl\u00ednica para enfermidades nerviosas de Stetten, en Reinstal preto de Stuttgart, onde deb\u00eda traballar no xard\u00edn e axudar a dar instruci\u00f3n a nenos deficientes mentais. Co sentimento de ser rexeitado pola familia escribiu en setembro de 1892 unha carta a seu pai que comezaba cun:\u201dRespectado se\u00f1or\u201d que amosaba claramente o distanciamento e o sarcasmo, e na que consideraba a seu pai tan culpable coma a el mesmo dos futuros \u201cdanos\u201d que por \u201codio \u00f3 mundo\u201d, causado pola s\u00faa reclusi\u00f3n no sanatorio puidera cometer. Firmaba a carta como \u201cH.Hesse, preso no matadoiro de Stetten\u201c, e engad\u00eda: \u201cEmpezo a pensar que \u00e9 o que esta mal da cabeza nesta historia\u201d. Sent\u00edase abandonado por Deus, os pais e o mundo, e v\u00eda detr\u00e1s das estritas crenzas relixiosas da s\u00faa familia so santidade finxida.\nDende finais de 1982 estudou no ximnasio de Cannstatt. En 1893 aprobou o exame anual, pero a continuaci\u00f3n deixou a escola.\nEnsino profesional (1894-1895).\nHesse iniciou a formaci\u00f3n profesional de mec\u00e1nica nunha f\u00e1brica en Calw a principios de ver\u00e1n do ano 1894. O traballo mon\u00f3tono da f\u00e1brica decidiuno a dedicarse a unha materia menos manual e, en outubro de 1895, empezou a formaci\u00f3n como libreiro en Tubinga. Esas experiencias foron reelaboradas anos despois na s\u00faa novela \"Unterm Rad\" (publicado en galego en 1997 como \"Baixo as rodas\").\nO cami\u00f1o do escritor (1895-1904).\nTubinga (1895-1899).\nO lugar de traballo de Hesse, entre 1895 e 1899, primeiro como aprendiz e m\u00e1is tarde como axudante foi a librar\u00eda \"Heckenhauer\" en Tubinga. O esencial do negocio da librar\u00eda eran libros de teolox\u00eda, filosof\u00eda e dereito. As tarefas de Hesse como aprendiz consist\u00edan en revisar, empaquetar, clasificar e arquivar os libros. Acabadas as xornadas laborais de doce horas, Hesse estudaba pola s\u00faa conta, compensando cos libros a s\u00faa falta de contacto social. Ademais de escritos teol\u00f3xicos Hesse l\u00eda especialmente a Goethe, e m\u00e1is tarde a Lessing, Schiller e textos sobre mitolox\u00eda grega. En 1896 foi publicado nunha revista de Viena o seu poema \"Madonna\", \u00f3 que seguiron outros en n\u00fameros sucesivos da revista.\nO ano 1898 os ingresos de Hesse eran dabondo como para permitirlle a independencia econ\u00f3mica. Nese tempo as s\u00faas lecturas centr\u00e1banse en literatos da \u00e9poca rom\u00e1ntica alem\u00e1, como Clemens Brentano, Joseph Freiherr von Eichendorff e Novalis. En cartas dirixidas a seus pais amosaba a s\u00faa opini\u00f3n de que \u201ca moral \u00e9 substitu\u00edda nos artistas pola est\u00e9tica\u201d. Sendo a\u00ednda axudante de libreiro publicou en outono de 1898 o seu primeiro libri\u00f1o de poemas \"Romantische Lieder\" e, no ver\u00e1n de 1899 a colecci\u00f3n de escritos en prosa \"Eine Stunde hinter Mitternacht\". Os dous libros foron un fracaso de vendas, por\u00e9n, o editor de Leipzig Eugen Diederichs apreciaba a calidade literaria das obras e v\u00eda a edici\u00f3n m\u00e1is coma intento de dar a co\u00f1ecer \u00f3 p\u00fablico un autor novo que do punto de vista do negocio.\nBasilea (1899-1904).\nEn outono de 1899 Hesse empezou a traballar nunha reputada librer\u00eda de libros antigos en Basilea. As boas relaci\u00f3ns de seus pais con familias ilustradas da cidade abr\u00edronlle as portas dun mundo intelectual e art\u00edstico rico en inspiraci\u00f3ns. Basilea deulle ademais a posibilidade de emprender viaxes e excursi\u00f3ns que lle facilitaron a formaci\u00f3n art\u00edstica e durante os que probou a s\u00faa capacidade para transformar en escritura as s\u00faas experiencias. En 1900 foi liberado do servizo militar polos seus problemas de visi\u00f3n que, xunta coas dores de cabeza e nerviosos, o \u00edan acompa\u00f1ar ata \u00e1 morte.\nEn 1901 puido cumprir o gran so\u00f1o de viaxar a Italia, onde visitou Florencia, R\u00e1vena e Venecia. Ese mesmo ano cambiou de patr\u00f3n e comezou a traballar para o anticuario Wattenwyl. Present\u00e1ronselle novas oportunidades de publicar poemas e textos curtos en revistas, esta vez recibindo unha compensaci\u00f3n econ\u00f3mica. En 1903 viaxou (acompa\u00f1ado por M\u00eda Bernoulli, que ser\u00eda a s\u00faa primeira muller) por segunda vez a Italia. O editor Samuel Fischer interesouse por Hesse e a publicaci\u00f3n da novela \"Peter Camenzind\" en 1903 foi a entrada definitiva de escritor no mundo editorial e permitiulle dedicarse profesionalmente \u00e1 escritura.\nEntre o lago Constanza e Asia.\nA sona literaria permitiu a Hesse casar con Mar\u00eda Bernoulli, nove anos m\u00e1is vella ca el, e asentarse en Gaienhofen, \u00e1 beira do lago Constanza. Do matrimonio naceron tres fillos: Bruno, Heiner e Martin. En Gaienhofen escribiu a s\u00faa segunda novela \"Unterm Rad\", publicado en 1906. En 1907 seguiu o poeta errante e fil\u00f3sofo da natureza Gusto Gr\u00e4ser \u00e1 s\u00faa gruta preto de Ascona, que se converteu na s\u00faa \u201cterra santa\u201d. Al\u00ed te\u00f1en a s\u00faa orixe as \"Legenden aus der Thebais\". A experiencia cabo dun habitante das terras salvaxes foron un motivo recorrente nos seus poemas dende ent\u00f3n. Gr\u00e4ser amosoulle o cami\u00f1o \u00f3 mundo espiritual oriental. Despois da volta \u00e1 vida \u201ccivilizada\u201d escribiu sobre todo contos e poemas. A s\u00faa seguinte novela \"Gertrud\" de 1910 amosa a crise creativa que o apreixaba. Foi unha obra que lle custou moito traballo e que anos m\u00e1is tarde considerar\u00eda un fracaso. A vida de parella tampouco \u00eda ben e para tomar distancia da situaci\u00f3n, comezou unha longa viaxe a Sri Lanka e Indonesia en 1911. Fracasou no intento de achar a inspiraci\u00f3n espiritual que procuraba, pero a viaxe \u00eda marcar de xeito decisivo a s\u00faa traxectoria literaria. Despois do regreso a familia mudouse en 1912 a Berna o que non reduciu os problemas matrimoniais, como reflectiu Hesse en 1914 na novela \"Ro\u00dfhalde\".\nA primeira guerra mundial.\n\u00d3 empezar a primeira guerra mundial Hesse presentouse como voluntario na embaixada alem\u00e1, porque non pod\u00eda resisti-la idea de non comparti-lo destino doutros escritores que morr\u00edan na fronte. Foi rexeitado por problemas de sa\u00fade e enviado o servizo de axuda os prisioneiros de guerra en Berna. Hesse ocupouse de recoller libros para ser enviados \u00f3s presos. Foi un dos editores da publicaci\u00f3n \"Deutschen Interniertenzeitung\" (1916/17), editor do \"Sonntagsboten f\u00fcr die deutschen Kriegsgefangenen\" (1916-1919) e responsable da \"Biblioteca para prisioneiros de guerra alem\u00e1ns\".\nEn 1913 publicou \"Aus Indien\", un ano despois \"Ro\u00dfhalde\". O 3 de novembro de 1914 apareceu no \"Neuen Z\u00fcricher Zeitung\" a recensi\u00f3n Amigos, na que chamaba \u00f3s intelectuais alem\u00e1ns a non entrar en pol\u00e9micas nacionalistas. As consecuencias cambiaron a vida de Hesse: atopouse no medio de intensas disputas pol\u00edticas, foi atacado pola prensa alem\u00e1, recibiu cartas cheas de odio e vellos amigos romperon con el. Atopou o apoio de seu amigo Theodor Heuss e do escritor franc\u00e9s Romain Rolland, \u00f3 que Hesse visitou en 1915.\nA estes conflitos engad\u00edronse unha serie de desgrazas familiares: a morte do seu pai en marzo de 1916, a grave doenza do seu fillo Martin e a declaraci\u00f3n da esquizofrenia da s\u00faa muller. Tivo que deixar o seu servizo na instituci\u00f3n de axuda \u00f3s prisioneiros de guerra e buscar axuda psicoterap\u00e9utica para supera-la crise.\nIllado social e espiritualmente reencontrouse co seu vello mestre Gusto Gr\u00e4ser, que se negara a servir no ex\u00e9rcito e escapara por pouco de ser fusilado. Nel e na s\u00faa compa\u00f1eira Frau Elisabeth encontrou a forza e o cambio de orientaci\u00f3n que buscaba. Hesse experimentou o gran cambio da s\u00faa vida. Converteuse nun pacifista e defensor dos obxectores de conciencia. En compa\u00f1a dos Gr\u00e4ser sent\u00edase dentro do mundo dos \u201cescollidos\u201d. O aspecto prof\u00e9tico de Gusto Gr\u00e4ser foi reflectido nas s\u00faas an\u00e1lises e na s\u00faa poes\u00eda: entre setembro e outubro de 1917 escribiu a novela \"Demian\", que foi publicada en 1919 baixo o pseud\u00f3nimo \"Emil Sinclair\" \u201cpara non po\u00f1er medo \u00f3s rapaces co co\u00f1ecido nome dun vello t\u00edo\u201d. Hoxe existe a suposici\u00f3n de que o pseud\u00f3nimo e unha indicaci\u00f3n de que Hesse non quer\u00eda ser relacionado cos contidos homosexuais e os problemas sobre a propia orientaci\u00f3n sexual latentes no libro.\nUn novo fogar en Tessino (1919-1962).\nCasa Camuzzi.\nCando Hesse retomou a vida normal en 1919 o seu matrimonio estaba destru\u00eddo. A muller recuper\u00e1rase dunha grave crise psic\u00f3tica, mais o escrito non cr\u00eda na posibilidade de continuar a vida en com\u00fan. Despois da venda da vivenda de Berna, Hesse asentouse s\u00f3 en abril de 1919 en Tessino, primeiro nunha casa labrega en Minusio preto de Locarno, despois en Sorengo e o 11 de maio en Montagnola, unha aldea de monta\u00f1a non moi lonxe de Lugano, en catro habitaci\u00f3ns dunha casa de construci\u00f3n semellante a un castelo e portada barroca co\u00f1ecida como \"Casa Camuzzi\". Desde o seu balc\u00f3n pod\u00eda ver o lago Lugano e a paisaxe de monta\u00f1as do lado italiano da fronteira. A nova situaci\u00f3n e a paisaxe inspiraron a Hesse non s\u00f3 novas creaci\u00f3ns literarias, sen\u00f3n tam\u00e9n debuxos e acuarelas como conta no seu relato \"Klingsors letzter Sommer\" de 1920.\nO ano 1922 sa\u00edu do prelo a s\u00faa novela india \"Siddhartha\". Nela expresaba o seu amor pola cultura india e a sabedor\u00eda oriental que co\u00f1ecera xa cando viv\u00eda con seus pais. \nEn 1923 recuperou a nacionalidade su\u00edza e renunciou a alem\u00e1. En 1924 casou con s\u00faa amante Ruth Wenger, filla da escritora su\u00edza Lisa Wenger, t\u00eda de Meret Oppenheim e m\u00e1is tarde mai do actor Ezard Hau\u00dfmann . A parella funcionou mal desde o primeiro momento.\nO seguintes traballo importantes \"Kurgast\" de 1925 e \"Die N\u00fcrnberger Reise\" de 1927, son relatos autobiogr\u00e1ficos de ton ir\u00f3nico. Neles anunciase a novela de m\u00e1is \u00e9xito de Hesse: \"Der Steppenwolf\" (O lobo estepario) de 1927, que se presentaba coma un berro de aviso diante da guerra que estaba por vir, e que foi considerado entre o p\u00fablico de lingua alem\u00e1 coma unha obra mestra ou coma obxecto de burla. Ese ano, cando o escritor cumpr\u00eda 50 anos, publicouse a s\u00faa primeira biograf\u00eda escrita polo seu amigo Hugo Ball. Pouco despois da aparici\u00f3n da s\u00faa famosa novela, a vida de Hesse sufriu un novo cambio, causado pola relaci\u00f3n con Ninon Dolbin, nacida en Czernowitz na Bukovina, que se \u00eda converter na s\u00faa terceira muller. O resultado dese cambio foi a novela \"Narzi\u00df und Goldmund\" de 1930.\nCasa Hesse= Casa Rossa (1931-1962).\nEn 1931 Hesse deixou o alugueiro na Casa Camuzzi e marchou coa s\u00faa nova compa\u00f1eira a unha casa meirande, a \"Casa Hesse\", chamada tam\u00e9n pola s\u00faa pintura vermellosa \"Casa Rossa\". A casa foi dese\u00f1ada e posta \u00e1 s\u00faa disposici\u00f3n polo seu amigo Hans C. Bodmer seguindo os desexos do escritor, e volveu \u00e1 Bodmer cando Hesse morreu.\nNazismo e Guerra Mundial.\nEn 1931 comezou a desenvolver o seu derradeiro gran traballo, que deb\u00eda levar o t\u00edtulo de \"Das Glasperlenspiel\". En 1932 publicou un avance, co conto \"Die Morgenlandfahrt\". Hesse contemplou con gran preocupaci\u00f3n a toma do poder polos nacionalsocialistas en Alema\u00f1a. Bertolt Brecht e Thomas Mann pararon na casa de Hesse en 1933 cami\u00f1o do exilio. Mann e Hesse estaban unidos polo seu rexeitamento do nacionalsocialismo e mantiveron a amizade, malia as diferenzas das s\u00faas personalidades, ata a fin. A relaci\u00f3n con Brecht non foi tan cordial. Hesse tentou, \u00e1 s\u00faa maneira, modifica-lo curso dos acontecementos en Alema\u00f1a. Publicaba dende hab\u00eda d\u00e9cadas artigos na prensa alem\u00e1, e ent\u00f3n falaba a favor dos xudeus e dos autores perseguidos polos nazis. A mediados dos anos 30 os xornais alem\u00e1ns non ousaban xa publicar os seus artigos. O traballo en \"Das Glasperlenspiel\" foi o seu refuxio espiritual durante os anos seguintes. A novela foi impresa en Su\u00edza en 1943 e foi un dos motivos fundamentais polo que lle concederon o Premio Nobel de literatura en 1946\nDespois da guerra a creatividade de Hesse foi limitada: escribiu s\u00f3 contos e poemas. A s\u00faa intensa correspondencia (recib\u00eda unha avalancha de cartas que testemu\u00f1aban a recuperaci\u00f3n da s\u00faa fama entre as novas fornadas de lectores) dirixidas por persoas que confiaban na orientaci\u00f3n e na axuda do \u201cvello sabio\u201d roub\u00e1balle moito tempo. Hermann Hesse morreu o 9 de agosto de 1962 e esta enterrado do cemiterio de Sant\u00b4Abbondio en Montagnola, no que est\u00e1 tam\u00e9n enterrado Hugo Ball, un dous poucos amigos polos que Hesse se sent\u00eda comprendido nos sentimentos m\u00e1is \u00edntimos, nas empresas literarias e no seu papel como escritor e artista.\nObra literaria.\nCaracter\u00edsticas.\nOs primeiros traballos de Hesse mant\u00e9\u00f1ense na tradici\u00f3n literaria do s\u00e9culo XIX. A l\u00edrica e herdeira directa da dos rom\u00e1nticos, o mesmo que a lingua e o estilo de \"Peter Camenzind\", novela pensada polo autor como un Bildungsroman no estilo de \"Gr\u00fcnen Heinrich\" de Gottfried Keller. O autor revolv\u00edase contra a industrializaci\u00f3n e a urbanizaci\u00f3n, tam\u00e9n de acordo co movemento rom\u00e1ntico. O neorromanticismo formal e de contido foi abandonado m\u00e1is tarde. A estrutura antit\u00e9tica de Peter Camenzind, que se amosa na oposici\u00f3n campo/cidade e home/muller, perc\u00edbese tam\u00e9n en obras posteriores como \"Demian\" e \"O lobo estepario\".\nA familiarizaci\u00f3n cos arquetipos do psic\u00f3logo \"Carl Gustav Jung\" tivo unha influencia decisiva na obra de Hesse, que se ve por primeira vez en Demian: o cami\u00f1o dun home novo para se buscar a si mesmo \u00e9 o tema principal. Esta \u00e9 a causa de que moitos rapaces escollan a Hesse como o seu autor preferido. A tradici\u00f3n do Bildungsroman esta presente tam\u00e9n en Demian, mais non o nivel do real, sen\u00f3n nunha \u201cpaisaxe an\u00edmica\u201d interna.\nOutro aspecto significativo da s\u00faa obra \u00e9 a espiritualidade, especialmente visible na novela \"Siddhartha\". A sabedor\u00eda hind\u00fa, o tao\u00edsmo e a m\u00edstica cristi\u00e1 est\u00e1n na orixe da s\u00faa filosof\u00eda. A tendencia principal do cami\u00f1o da sabedor\u00eda seguindo a trav\u00e9s do individuo \u00e9 unha postura tipicamente occidental, que non se atopa nas filosof\u00edas asi\u00e1ticas. Moita parte da cr\u00edtica atacan a Hesse acus\u00e1ndoo de utilizar as forma literarias s\u00f3 como veh\u00edculo para expresar a s\u00faa visi\u00f3n espiritual do mundo. \nT\u00f3dalas obras de Hesse te\u00f1en unha parte autobiogr\u00e1fica, m\u00e1is evidente no \u201cLobo estepario\u201d. En obras de madureza como \"Die Morgenlandfahrt\" e \"O xogo das perlas de vidro\" Hesse retoma unte m\u00e1 que xa aparecera en \"Peter Camenzind\": a oposici\u00f3n entre a vida activa e a vida contemplativa. Perante o panorama dos anos vinte, cando a obra e de novo un Bildungsroman de ton cl\u00e1sico. Estes dous elementos equil\u00edbranse nunha interacci\u00f3n dial\u00e9ctica.\nOutro aspecto importante da obra de Hesse son as recensi\u00f3ns bibliogr\u00e1ficas, das que publicou unhas 3000 \u00f3 longo da s\u00faa vida, e que cubriron dende contos de autores desco\u00f1ecidos \u00e1s obras fundamentais da cultura asi\u00e1tica, que nos anos 70 do s\u00e9culo XX entraron nas correntes literarias e filos\u00f3ficas do mundo occidental, pero que eran unha novidade na s\u00faa \u00e9poca.\nRecepci\u00f3n da obra de Hesse.\nAs s\u00faas primeira obras foron en xeral recibidas positivamente pola cr\u00edtica. Durante as d\u00faas guerras mundiais a obra de Hesse sufriu campa\u00f1as de prensa en contra en Alema\u00f1a, causadas pola s\u00faas posturas contrarias \u00e1 guerra e o nacionalismo. A partir de 1937 os seus libros estiveron prohibidos en Alema\u00f1a. As novas xeraci\u00f3ns alem\u00e1s descubr\u00edrono s\u00f3 despois de 1945.\nEn 1957, dez anos despois de que Hesse recibira o Nobel, Karlheinz Deschner 1957 escribiu: \u201cQue Hesse te\u00f1a publicado unha chea de versos de pouco nivel \u00e9 unha lamentable mostra de falta de disciplina, unha barbarie literaria\u201d. A s\u00faa opini\u00f3n sobre a prosa do escritor tampouco era mellor. Nas seguintes d\u00e9cadas parte dos cr\u00edticos alem\u00e1ns sum\u00e1ronse a esa opini\u00f3n. Hesse foi considerado por moitos coma escritor de literatura kitsch. Por contra, mentres nos anos 1960 a valoraci\u00f3n da s\u00faa obra en Alema\u00f1a estaba no seu nivel m\u00e1is baixo, Hesse foi descuberto polos rapaces nos Estados Unidos , onde se converteu nunha moda que acabou chegando a Alema\u00f1a. \"O lobo estepario\" foi \u00e9xito de vendas internacional e Hesse pasou a ser un dos autores en lingua alem\u00e1 m\u00e1is lidos. Vend\u00e9ronse m\u00e1is de 100 mill\u00f3ns de libros das s\u00faas obras, Nos anos 70 a editora Suhrkamp-Verlag publicou cintas con recitados feitos por Hesse nos seus \u00faltimos anos.\nDous premios literarios foron creados en memoria de Hesse: O Calwer Hermann-Hesse-Preis e o Hermann-Hesse-Literaturpreis da cidade de Karlsruhe"}
{"id": "49314", "revid": "7596", "url": "https://gl.wikipedia.org/wiki?curid=49314", "title": "Louis Daguerre", "text": "Louis-Jacques-Mand\u00e9 Daguerre (Cormeilles-en-Parisi, 18 de novembro de 1787 \u2013 Bry sur Marne, 10 de xullo de 1851) artista franc\u00e9s recono\u00f1ecido como o inventor do Daguerrotipo e pioneiro da fotograf\u00eda. Comezou de axudante de arquitecto aos 17 anos. M\u00e1is tarde pintar\u00eda decorados para os Dioramas, ata a s\u00faa afortunada asociaci\u00f3n con Niepce.\nBiograf\u00eda.\n\u00d3 contrario do que erroneamente se cre, Louis Daguerre non foi o inventor da fotograf\u00eda. Conv\u00e9n esclarecer este dato: o inventor da fotograf\u00eda foi Joseph Nic\u00e9phore Ni\u00e9pce que conseguiu fixar unha imaxe das vistas do seu estudio no 1826-27.\nDaguerre era un pintor de segunda en Par\u00eds, pero ga\u00f1ou certa fama ao inventar o Diorama. O Diorama era un espect\u00e1culo de ilusi\u00f3n no que se mergullaba ao espectador noutros paisaxes ou lugares e acontecementos da historia a trav\u00e9s duns trucos visuais. Para crear eses escenarios era preciso unha pintura moi realista. Nada mais realista que unha imaxe fotogr\u00e1fica. Daguerre acode aos irm\u00e1ns Chevalier para obter certo tipo de lentes e comezar a traballar nunha mellora da c\u00e1mara escura. Aplicar o invento da c\u00e1mara escura pod\u00eda ser moi proveitoso para os Dioramas, dot\u00e1ndoos de maior realismo. A trav\u00e9s dos Chevalier, Daguerre entra en contacto con Niepce no 1826. Daguerre buscaba a asociaci\u00f3n con Niepce para progresar no invento, cousa que Niepce rexeitou ao principio. Por\u00e9n, diversos problemas financeiros, unidos \u00e1 morte do seu irm\u00e1n, fan que Niepce aceite firmar un contrato con Daguerre, no que se especifica ben claro que Niepce era o inventor da fotograf\u00eda e Daguerre achegar\u00eda certas melloras \u00e1 c\u00e1mara escura. As\u00ed que dous anos despois do descubrimento Niepce e Daguerre as\u00f3cianse (1829), pero a s\u00fabita morte de Niepce deixa a Daguerre o campo libre.\nDaguerre aproveitou ent\u00f3n problemas econ\u00f3micos do fillo de Niepce para obter unha modificaci\u00f3n do contrato ao seu favor. Despois de varios anos de perfeccionamento do daguerrotipo, no 1839 anuncia que xa esta terminado. O invento \u00e9 presentado \u00e1 Academia de Ciencias francesa. A patente \u00e9 adquirida polo goberno do pa\u00eds ese mesmo ano. Daguerre obt\u00e9n unha pensi\u00f3n de 6000 francos e o fillo de Niepce de 4000. Grazas a esta adquisici\u00f3n o invento internacionalizouse e foi estendido a Europa e Estados Unidos.\nDaguerre obtivo unha grande fama e importante reco\u00f1ecemento mundial, e recib\u00eda condecoraci\u00f3ns de parte de diversas entidades. pero pouco a pouco a verdade foi sa\u00edndo \u00e1 luz e Daguerre reco\u00f1ecer\u00eda a parte correspondente a Niepce. Se ben temos de dicir que perfeccionamento do daguerrotipo foi un grande logro, fronte as d\u00faas horas do proceso de Niepce, Daguerre conseguiu acurtalo a un per\u00edodo entre 5 e 40 minutos.\nDaguerre morreu no 1851, dedicado a fabricar material fotogr\u00e1fico en serie.\nDaguerre e Talbot.\nAo mesmo tempo que Daguerre, en Inglaterra Henry Fox Talbot traballaba no desenvolvemento do calotipo. Os dous sab\u00edan que os seus inventos eran moi importantes e poder\u00edan revolucionar o mundo. Daguerre patentou o seu invento en Inglaterra unha semana antes de que o goberno franc\u00e9s obtivera a patente. Por esta raz\u00f3n invento quedou libre no mundo enteiro excepto en Inglaterra. O prop\u00f3sito desta acci\u00f3n non esta moi clara, pero puido ser para frear unha posible prioridade do calotipo de Talbot fronte \u00f3 Daguerrotipo. En Inglaterra a situaci\u00f3n quedou as\u00ed sendo o fot\u00f3grafo franc\u00e9s Antoine Claudet un dos poucos legalmente permitidos a tomar daguerrotipos.\nO daguerrotipo.\nPara obter unha imaxe p\u00e1rtese dunha capa sensible de nitrato de prata estendida sobre unha base de cobre. Este preparado \u00e9 exposto \u00e1 luz nunha c\u00e1mara escura. O positivo queda plasmado no cobre preparado obt\u00e9ndose unha imaxe latente. Para poder ver esa imaxe ti\u00f1a que ser revelada con vapor de mercurio, o mercurio queda plasmado no positivo. Finalmente, a imaxe f\u00edxase ao ser somerxida a placa nunha soluci\u00f3n de cloruro s\u00f3dico ou tiosulfato s\u00f3dico dilu\u00eddo."}
{"id": "49324", "revid": "98629", "url": "https://gl.wikipedia.org/wiki?curid=49324", "title": "Guanches", "text": "Os guanches son os primeiros habitantes co\u00f1ecidos das illas Canarias. Estes pobos, de orixe b\u00e9rber, viv\u00edan no Neol\u00edtico \u00e1 chegada dos europeos durante a Idade media. A s\u00faa cultura desapareceu, mais ten deixado algunhas trazas.\nIntroduci\u00f3n.\nO termo espa\u00f1ol guanche ser\u00eda, segundo Juan N\u00fa\u00f1ez de la Pe\u00f1a, unha deformaci\u00f3n de \"guanchinet\", termo ind\u00edxena equivalente a \"home (Guan) de Tenerife (Chinet)\". Stricto sensu, os guanches ser\u00edan, pois, unicamente os aborixes da illa de Tenerife. O voc\u00e1bulo ser\u00eda estendido logo ao conxunto das poboaci\u00f3ns ind\u00edxenas do arquip\u00e9lago.\nOs guanches, que desapareceron en tanto que pobo, a\u00ednda que se te\u00f1en estudado momias e f\u00f3siles \u00f3seos, non hai d\u00fabida de que constitu\u00edan unha rama dos b\u00e9rberes, que poboaron, desde a alba dos tempos hist\u00f3ricos, o Norte do continente africano, desde Exipto ata o Oc\u00e9ano Atl\u00e1ntico.\nPlinio o Vello inf\u00f3rmanos de que, segundo Xuba II, rei de Mauritania, os cartaxineses ter\u00edan visitado o arquip\u00e9lago comandados por Hannon, quen o atopar\u00eda baleiro de humanos, mais constatar\u00edan ru\u00ednas de construci\u00f3ns importantes; pode deducirse que os guanches non ser\u00edan os habitantes primixenios. A ausencia de pegadas dos musulm\u00e1ns entre as poboaci\u00f3ns que vivi\u00e1n nas illas no momento da chegada dos espa\u00f1ois, permite pensar que ser\u00edan a avanzada m\u00e1is occidental da migraci\u00f3n b\u00e9rber cara ao Oeste, e que debeu ter lugar entre a \u00e9poca de Plinio e a conquista isl\u00e1mica do Norte de \u00c1frica.\nA colonizaci\u00f3n b\u00e9rber das illas debeu ter lugar en vagas sucesivas, provocadas talvez pola desertizaci\u00f3n do S\u00e1hara e m\u00e1is pola presi\u00f3n migratoria posterior ante o avance do Imperio Romano, polo que varias tribos de etnia b\u00e9rber contribuir\u00edan ao poboamento insular. Chegaron acompa\u00f1ados de animais dom\u00e9sticos (cabras, ovellas, porcos e cans) e introduciron o trigo, os ch\u00edcharos e a cebada, o que mudar\u00eda por completo a fr\u00e1xil ecolox\u00eda do arquip\u00e9lago, contribu\u00edndo \u00e1 desertizaci\u00f3n das illas menores,\nUn gran n\u00famero de guanches perecer\u00edan na resistencia contra a conquista castel\u00e1 ou por efectos das doenzas contaxiadas polas hostes peninsulares; moitos foron vendidos como escravos; outros foron cristianizados, acabando por mesturarse coas poboaci\u00f3ns que repoboaron as illas, ben europeos, ben escravos africanos que foran introducidos tam\u00e9n.\nLingua.\nPosu\u00edmos testemu\u00f1os da s\u00faa lingua, que con top\u00f3nimos e os nomes propios co\u00f1ecidos dalg\u00fans xefes, permiten relacionar o seu idioma con dialectos b\u00e9rberes. En varias illas descubr\u00edaranse signos rupestres. Domingo Vandewalle, gobernador militar de La Palma foi o primeiro en reco\u00f1ecelos en 1752. Merc\u00e9 \u00e1 perseveranza dun sacerdote de La Palma, Aquilino Padran, alg\u00edns foran identificados na illa de El Hierro. En 1878, Ren\u00e9 Verneau descubriu inscrici\u00f3ns do tipo libio orixinal no barranco de Los Balos. Todos estes ep\u00edgrafes, sen excepci\u00f3n, son de orixe numidia. Nas d\u00faas illas de Tenerife e La Gomera, onde os guanches conservaron unha maior homoxeneidade \u00e9tnica, non foi encontrada ningunha inscrici\u00f3n.\nOrganizaci\u00f3n socio-pol\u00edtica.\nA sociedade guanche era unha patriarcal e matrilineal. Estaba dividida en estratos definidos pola riqueza, especialmente avaliada en cabezas de gando. A organizaci\u00f3n social e pol\u00edtica dos guanches era diferente dunha illa a outra. Nalgunhas estaban sometidos a unha autocracia hereditaria, noutras as autoridades eran elix\u00edbeis. Cada illa estaba dividida en territorios, rexidos por un r\u00e9gulo ou monarca, que era denominado mencey en Tenerife, ou guanarteme en Gran Canaria. En Gran Canaria o suicidio era algo honroso, e cando era entronizado un novo r\u00e9gulo, un dos s\u00fabditos honr\u00e1bao de modo voluntario bot\u00e1ndose nun barranco. A estratificaci\u00f3n social era tam\u00e9n diferente en cada illa, e s\u00f3 se co\u00f1ece claramente nos casos de Tenerife e de Gran Canaria, onde se pode resumir nas categor\u00edas de nobres (con diversas categor\u00edas dentro dela) e pobo. A pureza de sangue entre os nobres de maior rango era absoluta, e para chegar a ser mencey ti\u00f1a que demostrar dita pureza (s\u00f3 consta un membro do pobo, Doramas, en Gran Canaria, que atinx\u00edu ser guanarteme). Para o caso concreto de Tenerife, conforme a Juan N\u00fa\u00f1ez de la Pe\u00f1a, distingu\u00edanse tres grupos sociais:\nD\u00e9bese notar que os termos que identifican as distintas categor\u00edas sociais son similares aos existentes na Europa da Baixa Idade Media. D\u00e9bese a que os cronistas extrapolaran a terminolox\u00eda propia da organizaci\u00f3n social da Europa medieval para o caso insular.\nEn Tenerife, a totalidade das terras pertenc\u00edan aos xefes, que as alugaban aos seus s\u00fabditos. Posibelmente o mencey posu\u00eda a propiedade da maior parte do gando. Tam\u00e9n se coida na posiblidade de que o mencey posu\u00edse a propiedade das canteiras de extracci\u00f3n de materia prima para a produci\u00f3n l\u00edtica.\nA xustiza impart\u00edase en praza p\u00fablica, ou \"Tagoror\", por un grupo de not\u00e1beis, e segundo testemu\u00f1aran os cronistas europeos, era extremadamente duras.\nAch\u00e1ronse probas de infanticidio feminino. Nunhas illas dominaba a monogamia, mentres noutras hab\u00eda poliandria en varias illas. Isto \u00faltimo interpr\u00e9tase como unha adaptaci\u00f3n cultural \u00e1 escaseza de recursos, en forma de control poboacional. Mais en todas as illas as mulleres eran respectadas, de xeito que todo golpe dado a unha dona por un home castig\u00e1base como un crime.\nAs diferenzas en organizaci\u00f3n entre as diversas illas eran o froito do illamento de cada unha das illas, carecendo de comunicaci\u00f3n entre elas, pois desco\u00f1ec\u00edan as embarcaci\u00f3ns, como testemu\u00f1an as cr\u00f3nicas. Os guanches esqueceran a arte de navegar.\nDivisi\u00f3n territorial.\nA illa de Tenerife estaba dividida en nove \"reinos\" ou \"menceyatos\", gobernados por li\u00f1axes segmentarias. Eran os de \"Daute\", \"Abona\", \"Taoro\", \"Adeje\", \"Anaga\", \"Icode\", \"G\u00fc\u00edmar\", \"Tegueste\" e \"Tacoronte\". En Gran Canaria, en inicio, exist\u00edan 10 \"guanartematos\", pero un\u00edranse, pouco antes da conquista castel\u00e1, en torno a d\u00faas grandes demarcaci\u00f3ns: \"G\u00e1ldar\" (Agaldad) e \"Telde\". A illa de La Palma estaba dividida en 12 demarcaci\u00f3ns (\"Tagalgen\", \"Tijarafe\", \"Acer\u00f3\", \"Aridane\", \"Tihuya\", \"Tamanca\", \"Ahenguareme\", \"Tigalate\", \"Tedote\", \"Tenagua\", \"Adeyajamen\" e \"Tagaragre\"); a illa de La Gomera en 4 :(\"Agana\", \"Mulagua\", \"Orone\" e \"Hipalan\"); e a illa de Fuerteventura en 2: (\"Jand\u00eda\" e \"Maxorata\"). Lanzarote e El Hierro carec\u00edan de divisi\u00f3ns territoriais internas.\nPor\u00e9n, c\u00f3mpre sinalar que no todas estas demarcaci\u00f3ns territoriais correspond\u00edan a un mesmo tipo de organizaci\u00f3n pol\u00edtico-social. As\u00ed, mientres que en illas como La Palma os chamados \"reinos\" corresponden a un tipo de formaci\u00f3n social pr\u00f3ximo \u00e1 tribo, en Gran Canaria correspond\u00edanse cun tipo de organizaci\u00f3n proto-estatal.\nNo momento da conquista calc\u00falase que hab\u00eda entre 30.000 e 35.000 aborixes en Tenerife e entre 30.000 e 40.000 en Gran Canaria.\nA poboaci\u00f3n do arquip\u00e9lago enteiro acostuma avaliarse nuns 80.000 individuos.\nRelixi\u00f3n.\nOs guanches ti\u00f1an os seus propios deuses, distintos en cada illa, ning\u00fan com\u00fan, a\u00ednda que conceptualmente similares.\nModo de vida.\nOs guanches vest\u00edan con peles de cabra ou roupas de fibras t\u00e9xtiles, das que se acharon restos nas tumbas de Gran Canaria. Aprezaban os adornos, como colares de madeira ou de cunchas, fabricados con diversidade de modelos. Utliizaban doas de cer\u00e1mica de formas variadas, lisas ou polidas, polo xeral negras ou vermellas. Pintaban o corpo. As \"pintaderas\", certos obxectos de barro cocido, semellantes a selos, parece que s\u00f3 serviran para a pintura corporal, utilizando varias cores.\nFabricaban cer\u00e1micas bastas, polo xeral sen decoraci\u00f3n, mais \u00e1s veces algo ornamentadas con axuda das u\u00f1as. As armas eran as mesmas que as dos pobos antigos do Sur de Europa. Utilizaban sobre todo o machado de pedra pu\u00edda en Gran Canaria, e con maior frecuencia en Tenerife, o machado de pedra ou obsidiana tallada. Usaban ademais a lanza, a maza - esta \u00e1s veces gornecida de puntas de pedra - e a azagaia. Parece que tam\u00e9n co\u00f1ec\u00edan o escudo.\nViv\u00edan en cavernas naturais ou artificiais, sitas nas monta\u00f1as. Onde non hab\u00eda covas ou non era pos\u00edbel escavalas, constru\u00edan casas de planta redonda, e, segundo testemu\u00f1an as cr\u00f3nicas dos conquistadores, ti\u00f1an fortificaci\u00f3ns rudimentarias.\nA Conquista.\nA conquista das illas comezou en 1402, coa expedici\u00f3n de Juan de Bethencourt e Gadifer de la Salle \u00e1 illa de Lanzarote. Gadifer puido conquistar Lanzarote e Fuerteventura con facilidade, porque os aborixes, con aspecto de pasar fame e unha agricultura pobre, rend\u00e9ronse.\nNas outras cinco illas resistiron. El Hierro e a s\u00faa poboaci\u00f3n \"Bimbache\" foron os seguintes en caer, logo La Gomera, La Palma, Gran Canaria e case 100 anos despois, Tenerife.\nTenerife opuxo unha maior resistencia contra os invasores castel\u00e1ns. Na Primeira Batalla de El Acentejo, denominada \"La Matanza\", guanches pobremente armados, con apenas bast\u00f3ns, fixeron unha emboscada nun val matando numerosos peninsulares.\nS\u00f3 unha quinta parte sobreviviu, inclu\u00edndo o xefe da expedici\u00f3n, Alonso Fern\u00e1ndez de Lugo. Lugo poder\u00eda volver as illas, e aliarse a xentes do Sur da illa. Os Menceyatos ou provincias, que resistiron, enfront\u00e1ronse \u00e1s tropas castal\u00e1s na Segunda Batalla de El Acentejo, coa derrota de Bencomo, Mencey de Taoro - o actual val de La Orotava - en 1496. Esta data pode considerarse a da incorporaci\u00f3n defintiva das Canarias \u00e1 coroa de Castela, a\u00ednda que a pacificaci\u00f3n durar\u00eda catro anos m\u00e1\u00eds.\nAo longo do s\u00e9culo XVI a poboaci\u00f3n ind\u00edxena foise extinguindo. Na d\u00e9cada de 1530, o cronista Gonzalo Fern\u00e1ndez de Oviedo falaba de que apenas quedaban guanches, e poucos anos despois, en 1541, un italiano, Girolamo Benzoni, visitante do arquip\u00e9lago, indicou que os aborixes estaban nas \u00faltimas, na illa de La Palma s\u00f3 puido atopar un vello guanche, que estaba todo o d\u00eda b\u00e9bedo. A fins dese s\u00e9culo, o cronista tinerfe\u00f1o, frei Alonso de Espinosa, escribiu de que a\u00ednda quedaban na illa de Tenerife uns poucos nativos, mais todos eles eran mestizos."}
{"id": "49325", "revid": "89787", "url": "https://gl.wikipedia.org/wiki?curid=49325", "title": "Pedro Froilaz de Traba", "text": "Pedro Froilaz (tam\u00e9n escrito Pero, as\u00ed como Froylaz ou Fr\u00f3ilaz), foi un nobre galego nado no s\u00e9culo XI, conde de Traba (ou Trava), Trast\u00e1mara, Galiza e se\u00f1or doutras tenencias e castelos. Foi o m\u00e1is importante partidario do conde de Galiza Raimundo de Borgo\u00f1a, quen lle confiou a crianza do seu fillo Afonso Raim\u00fandez. Na defensa dos dereitos sucesorios do neno enfrontouse \u00e1 ra\u00ed\u00f1a Urraca, nai do infante, e ao seu esposo Afonso o Batallador. No ano 1111, cando Afonso s\u00f3 contaba seis anos de idade, coroouno xunto ao bispo Xelm\u00edrez como rei de Galiza na catedral de Santiago de Compostela. Nos anos posteriores guiouno e protexeuno at\u00e9 coroalo tam\u00e9n en Toledo (1117) e Le\u00f3n (1126). Finou no ano 1126 sendo sucedido nos seus t\u00edtulos e posesi\u00f3ns polo seu herdeiro Fernando P\u00e9rez de Traba, terceiro dos seus quince fillos. Foi soterrado no cemiterio da igrexa de Santiago e os seus restos cons\u00e9rvanse actualmente nun sartego no Pante\u00f3n Real da Catedral.\nOrixes familiares e patrimonio territorial.\nA familia paterna de Pedro Froilaz, os \"Petriz\", aparece vinculada ao se\u00f1or\u00edo da Terra de Trasancos desde, cando menos, o s\u00e9culo X. Al\u00ed posu\u00edron extensas posesi\u00f3ns patrimoniais, entre elas o mosteiro e pante\u00f3n familiar de San Marti\u00f1o de Xuvia. Desde este espazo territorial inicial foron ampliando os seus se\u00f1or\u00edos ao longo dos anos mediante compras, permutas, doaz\u00f3ns rexias, pola presi\u00f3n sobre as comunidades campesi\u00f1as ou mediante alianzas matrimoniais. Unha delas, a dos pais do conde Pedro: Froila \"Petriz\" Berm\u00fadez e Elvira M\u00e9ndez de Faro, permitiu \u00e1 familia incorporar aos seus dominios o Castelo de Aranga e diversas propiedades nas Terras de Faro. \nA importancia da parentela propiciou que tam\u00e9n alg\u00fans do irm\u00e1ns de Pedro ocupasen lugares destacados na sociedade do seu tempo, como Gonzalo, o irm\u00e1n m\u00e1is vello, que chegou a ser bispo de Mondo\u00f1edo; Rodrigo, que herdou o se\u00f1or\u00edo de Trasancos, foi almirante das costas galegas e alf\u00e9rez de Afonso VII; ou Munia, fundadora do mosteiro de Pedroso. \nO matrimonio de Pedro Froilaz coa s\u00faa primeira esposa, Urraca Froilaz de Traba, herdeira de extensos se\u00f1or\u00edos nas bisbarras m\u00e1is occidentais do reino, conformou un extenso dominio que abrangu\u00eda desde o r\u00edo Tambre at\u00e9 o r\u00edo Sor e desde as terras de Aranga at\u00e9 o Oc\u00e9ano Atl\u00e1ntico, practicamente a extensi\u00f3n da actual provincia da Coru\u00f1a. Este territorio foi denominado m\u00e1is adiante Condado de Trast\u00e1mara, sendo Pedro Froilaz o seu primeiro posuidor (\"\"in Trastamar comite Petrus Froyle\")\".\nMosteiros familiares.\nPara garantir a continuidade indivisa do patrimonio familiar, a estratexia empregada pola aristocracia laica altomedieval era a creaci\u00f3n de mosteiros familiares (\u201c\"monasterios nostros\"\u201d), estes cenobios permit\u00edan vincular grandes propiedades a unha determinada li\u00f1axe. Os nobres, nunha doaz\u00f3n aparente, ced\u00edan os seus bens ra\u00edces aos mosteiros recibindo destes as rendas xeradas. No remate do contrato, tres xeraci\u00f3ns e vinte e nove anos no caso galego, toda a propiedade revert\u00eda de novo no clan, ou no seu \u00faltimo membro supervivente (postremeiro), momento no que voltaban a aforarse as propiedades.\nUnha mostra do important\u00edsimo patrimonio herdado e ampliado polo conde Pedro \u00e9 o feito de que sexa impos\u00edbel estudar as fundaci\u00f3ns e historia dos mosteiros de Monfero, Sobrado, Caaveiro, Moraime, Cambre, Cis, Toxos Outos, Bergondo, Xanrozo, Dorme\u00e1, Nogueirosa, Pedroso, Sabardes, Xuvia e outros, sen atopar continuadas referencias \u00e1 s\u00faa familia.\nUn incidente nun destes mosteiros, o Mosteiro de Cis, permite ilustrar o dominio nobiliar sobre eles e a relevancia do conde Pedro na s\u00faa \u00e9poca. No ano 1108, debido \u00e1 pol\u00edtica auspiciada por Roma de rematar cos mosteiros d\u00faplices, o abade do mosteiro expulsou a comunidade feminina. Enterado o conde Pedro, expulsou \u00e1 s\u00faa vez o abade do cenobio e dirixiuse a Roma onde foi recibido polo propio papa Pascual II quen tivo que reco\u00f1ecer os seus dereitos sobre o cenobio. \nTerritorios e castelos.\nO extenso patrimonio territorial do conde Pedro pode tam\u00e9n ser analizado seguindo as menci\u00f3ns aos seus dominios na diplomatura conservada da s\u00faa \u00e9poca. \nA Historia Compostel\u00e1 cita ademais outros dous castelos dentro do condado de Trast\u00e1mara se ben non poden relacionarse directamente coa figura do conde:\nTraxectoria.\nDesco\u00f1\u00e9cese a data exacta do nacemento de Pedro Froilaz, sendo comunmente aceptado que esta debeu de producirse a finais do terceiro cuarto do s\u00e9culo XI. O seu pai foi un dos m\u00e1is importantes vasalos do rei Garc\u00eda II, e loitou a car\u00f3n del durante o conflito que o enfrontou aos seus irm\u00e1ns Sancho e Afonso. Cando finalmente Garc\u00eda foi capturado e despoxado do seu trono por Afonso, Froila aceptou o novo se\u00f1or como rexente, non como rei lex\u00edtimo. \u00c9 prob\u00e1bel que por causa da dubidosa fidelidade do seu pai ao novo monarca, Pedro Froilaz fose enviado como ref\u00e9n \u00e1 corte leonesa, lugar onde pasou a s\u00faa infancia. \nA s\u00faa primeira aparici\u00f3n nas fontes hist\u00f3ricas data do ano 1086, momento no que confirma unha doaz\u00f3n do seu pai ao mosteiro familiar de Xuvia. Dous anos m\u00e1is tarde Pedro casou con Urraca Froilaz, filla do conde Froila Arias de Traba, asumindo no ano 1091, data do falecemento do seu pai, a xefatura do clan familiar. O matrimonio con Urraca durou at\u00e9 o seu falecemento no ano 1102, casando de novo o conde tres anos m\u00e1is tarde, esta vez coa nobre leonesa Maior Rodr\u00edguez, filla do conde Rodrigo Mu\u00f1oz de Asturias.\nRaimundo de Borgo\u00f1a: \"Totius Gallecie Princeps\" (ca. 1091-1107).\nNo ano 1087 unha parte dos nobres galegos, liderados polo bispo de Compostela Diego P\u00e1ez e polo conde Rodrigo Ovequiz, iniciou un levantamento coa intenci\u00f3n de devolver a coroa galega ao seu xenu\u00edno posuidor: Garc\u00eda II, prisioneiro na altura do seu irm\u00e1n Afonso VI. Os ex\u00e9rcitos de Afonso asaltaron Lugo facendo fracasar un alzamento soportado desde o exterior por Guillerme de Normandia e ao que non se lle co\u00f1ecen apoios desde o interior por parte da familia Froilaz. Neste clima de inestabilidade, Afonso VI confiou o goberno e a pacificaci\u00f3n do reino ao seu xenro Raimundo de Borgo\u00f1a, nobre franco casado coa s\u00faa filla e herdeira Urraca. Raimundo, apadri\u00f1ado pola poderosa orde de Cluny e contando desde o inicio coa colaboraci\u00f3n dos Froilaz-Traba, exerceu o seu poder en Galiza con prerrogativas case rexias, coa vista sempre posta na sucesi\u00f3n do seu sogro.\nDurante todo o per\u00edodo de goberno do conde borgo\u00f1\u00f3n, Pedro Froilaz aparece como o seu principal partidario, asumindo o goberno do reino galego durante os per\u00edodos nos que este se atopaba ausente. Na curia do conde figuran tam\u00e9n outros membros da s\u00faa parentela como o seu irm\u00e1n Rodrigo, que asina frecuentemente a car\u00f3n del e a quen se lle encomendou a defensa das costas galegas, o seu xenro Munio P\u00e1ez, conde de Monterroso, e, xa m\u00e1is tardiamente, o seu fillo Bermudo P\u00e9rez. \nNo ano 1094 o conde Pedro marchou, xunto co resto da nobreza galega (\"cum optimatibus Gallecie\"), nunha fracasada tentativa de recuperar Lisboa, conquistada no ano anterior polos almor\u00e1bides. Esta derrota, unida \u00e1 indisimulada ambici\u00f3n de Raimundo e ao nacemento dun novo herdeiro rexio fixo que Afonso VI concedese a metade meridional do reino galego a outro nobre franco, Henrique de Borgo\u00f1a, esposo da s\u00faa filla Tareixa. Esta tentativa de dividir os nobres franceses foi rapidamente contrarrestada pola orde de Cluny, que promoveu un acordo entre Henrique e Raimundo preparando un pos\u00edbel ascenso do segundo ao trono leon\u00e9s trala morte de Afonso VI. \nSon numerosos os diplomas nos que Pedro Froilaz figura como confirmante das decisi\u00f3ns de goberno do conde Raimundo. Por exemplo, plasma a s\u00faa sinatura na concesi\u00f3n dun salvoconduto aos mercadores de Santiago de Compostela no 1095; nunha concesi\u00f3n do conde Raimundo a prol do bispado de Mondo\u00f1edo no 1096; ou, no mesmo ano, nunha permuta de vilas entre Raimundo e o mosteiro de San Lourenzo de Carboeiro. En 1107, participou nunha escritura de doaz\u00f3n do conde \u00e1 igrexa de Santiago e na trascendental concesi\u00f3n rexia do dereito a labrar moeda. \nA preeminencia da s\u00faa posici\u00f3n levou a que Raimundo e Urraca lle confiasen, no ano 1105, a educaci\u00f3n do seu fillo Afonso Raim\u00fandez, futuro rei de Galiza segundo compromiso de Afonso VI.\nSucesi\u00f3n de Afonso VI (1107-1109).\nRaimundo de Borgo\u00f1a finou inesperadamente en outubro do ano 1107. A consecuencia do seu pasamento, Pedro Froilaz, Diego Xelm\u00edrez, Guido de Borgo\u00f1a (irm\u00e1n de Raimundo e futuro papa) e outros magnates galegos foron convocados a Le\u00f3n para aclarar a situaci\u00f3n sucesoria. Afonso VI resolveu al\u00ed conceder o se\u00f1or\u00edo do reino galego \u00e1 s\u00faa filla Urraca co seu neto de dous anos como herdeiro, reservando o resto dos seus dominios para o seu herdeiro Sancho Af\u00f3nsez. O rei puxo como condici\u00f3n que Urraca non volvese casar e tomou xuramento aos nobres galegos de que far\u00edan respectar esta decisi\u00f3n \"incluso contra min mesmo\". Por\u00e9n, a morte no ano 1108 do pr\u00edncipe Sancho fixo que se celebrase unha nova curia na que Afonso decidiu que Urraca desposase con Afonso I de Arag\u00f3n e Navarra. Esta decisi\u00f3n, que relegaba a Afonso Raim\u00fandez na li\u00f1a sucesoria, por detr\u00e1s do rei consorte e dos pos\u00edbeis descendentes do matrimonio, causou a contrariedade dos seus partidarios franco-galegos. A xuntanza foi significativamente abandonada antes da s\u00faa conclusi\u00f3n por Henrique de Borgo\u00f1a, \"ayrado del rei\". \nCando no 1109 faleceu tam\u00e9n Afonso VI e Urraca, a nova ra\u00ed\u00f1a, casou con Afonso o Batallador, Pedro Froilaz, fiel ao seu xuramento, proclamou rei o seu protexido. Para garantir o m\u00e1ximo apoio \u00e1 s\u00faa causa na guerra que se aproximaba, puxo fin a unha longa disputa territorial que enfrontaba a s\u00faa familia con Diego Xelm\u00edrez e tentou convencer os nobres reticentes a acatar o xuramento prestado en Le\u00f3n. Por\u00e9n, alg\u00fans destes nobres segund\u00f3ns, opostos \u00e1 alta aristocracia representada polos Traba, tomaron partido pola ra\u00ed\u00f1a Urraca. As\u00ed o fixeron tam\u00e9n outros sectores sociais, como os burgueses da cidade de Lugo, ou o conde de Sarria-Lemos Rodrigo V\u00e9laz cuxos dominios permitiron a entrada en Galiza dos ex\u00e9rcitos de Urraca e Afonso de Arag\u00f3n na primavera do ano 1110. \nO primeiro enfrontamento entre os contendentes tivo lugar nas terras da Ulloa. Al\u00ed, foi asediado e asaltado o castelo de Monterroso, ordenando o rei aragon\u00e9s pasar a coitelo todos os defensores. Este cruel comportamento provocou a s\u00faa primeira separaci\u00f3n da ra\u00ed\u00f1a Urraca que regresou \u00e1 corte leonesa. O rei de Arag\u00f3n proseguiu co seu ex\u00e9rcito asolando facendas, igrexas e mosteiros polos dominios dos Traba. Pedro Froilaz agachou o infante Afonso no apartado mosteiro de Moraime en Mux\u00eda e iniciou unha campa\u00f1a militar que, ap\u00f3s tres meses de combates, forzou a retirada da hoste aragonesa con \"gran deshonra\". \nMeses m\u00e1is tarde, nese mesmo ano de 1110, o conde Pedro recibiu unha misiva da ra\u00ed\u00f1a Urraca solicitando o seu auxilio polo que iniciou cami\u00f1o cara a Le\u00f3n acompa\u00f1ado do rei Afonso e das s\u00faas mesnadas feudais. Ao chegaren \u00e1 corte, a ra\u00ed\u00f1a xa ti\u00f1a mudado os seus plans por acharse na altura novamente reconciliada co seu home e en ruta cara a Arag\u00f3n. Aconsellado por Henrique de Borgo\u00f1a, o desenganado Pedro procedeu a capturar varios dos nobres que non acataran o xuramento de Le\u00f3n e f\u00edxose co control do castelo de Castro do Mi\u00f1o. A este lugar, pr\u00f3ximo aos dominios do seu aliado Henrique, trasladou o neno-rei baixo o coidado da s\u00faa muller Guntroda e dos seus fillos. Al\u00ed, foron asediados e capturados pola irmandade (\"germanitas\") de nobres galegos opostos a Afonso Raim\u00fandez e encarcerados no pr\u00f3ximo castelo de Pena Corneira. Pedro Froilaz, coa ambigua mediaci\u00f3n do bispo Xelm\u00edrez, viuse obrigado a negociar a liberaci\u00f3n dos ref\u00e9ns e, neste proceso, chegou tam\u00e9n a un acordo coa propia Urraca. A ra\u00ed\u00f1a, de novo separada e en conflito co seu home, consentiu na coroaci\u00f3n do seu fillo como rei de Galiza a car\u00f3n dela, a cambio da axuda dos nobres galegos na s\u00faa guerra contra Afonso de Arag\u00f3n. A percepci\u00f3n territorial da \u00e9poca concib\u00eda a\u00ednda a proxecci\u00f3n de Galiza polo espazo leon\u00e9s, por iso a secuencia l\u00f3xica era coroar a Afonso tam\u00e9n na capital leonesa, como vi\u00f1an facendo os monarcas do reino at\u00e9 a s\u00faa divisi\u00f3n en tres partes \u00e1 morte de Fernando I.\nAfonso Raim\u00fandez, \"ANFUS REX (1111)\".\nAs\u00ed pois, unha vez conseguida a liberaci\u00f3n do infante, Pedro Froilaz e Xelm\u00edrez procederon a coroalo o 17 de setembro de 1111 como rei de Galiza na catedral de Compostela. Na cerimonia, o bispo Xelm\u00edrez conduciu o novo rei ante o altar de Santiago onde o unxiu relixiosamente, entregoulle a espada, o cetro e coroouno con diadema de ouro. Finalizada a cerimonia celebrouse un banquete no que Pedro Froilaz actuou como dap\u00edfero real (correu cos gastos do evento); o seu irm\u00e1n Rodrigo exerceu de alf\u00e9rez do rei (\"armiger regis\") sostendo a s\u00faa espada, escudo e lanza; o seu xenro Munio P\u00e1ez presentou os manxares ao rei; e o seu fillo m\u00e1is vello Bermudo mandaba servilos nas mesas. \nConforme ao acordado coa ra\u00ed\u00f1a Urraca, Pedro Froilaz, Xelm\u00edrez e o resto dos nobres presentes na coroaci\u00f3n pux\u00e9ronse \u00e1 fronte das s\u00faas mesnadas feudais para levar o seu protexido \u00e1 cidade de Le\u00f3n coa intenci\u00f3n de coroalo tam\u00e9n xunto a s\u00faa nai. Marchando polas antigas v\u00edas romanas, a expedici\u00f3n recuperou primeiramente o control da cidade de Lugo, para continuar posteriormente cara a Le\u00f3n. A vinte quil\u00f3metros do destino, a altura da vila de Viadangos, a expedici\u00f3n foi sorprendida e derrotada polo ex\u00e9rcito de Afonso o Batallador. O conde Pedro foi feito prisioneiro, mentres que Diego Xelm\u00edrez conseguiu fuxir co rei Afonso e po\u00f1elo a salvo no castelo de Orcell\u00f3n, na castela ourens\u00e1. \nCampa\u00f1as militares contra Afonso de Arag\u00f3n (1112-1113).\nA comezos do 1112 Urraca perdera a fidelidade de Castela e da maior parte de Le\u00f3n, e en Galiza ti\u00f1a que compartir o poder con Pedro Froilaz e o resto da nobreza defensora do seu fillo. A dependencia de Urraca dos reforzos galegos obrigouna a emprender unha intensa campa\u00f1a de vendas e concesi\u00f3ns do patrimonio rexio. Nunha destas \"doaz\u00f3ns\" outorgou ao conde Pedro, xa liberado do seu breve cativerio, e \u00e1 s\u00faa esposa dona Maior Rodr\u00edguez o castelo de Leiro na Terra de Nendos (Abegondo), as vilas de Barcia e San Sadurni\u00f1o coas s\u00faas igrexas, e outras propiedade.\nNa primavera, Pedro Froilaz e o resto dos nobres galegos baixaron dos \"Alpes de Galiza\" para combateren as forzas de Afonso de Arag\u00f3n que cercaban Astorga. O monarca aragon\u00e9s preferiu levantar o campo a combater e refuxiouse en Carri\u00f3n, onde foi posto baixo asedio. O cerco durou varios meses, e a finais de ano resolveuse cun pacto e unha nova reconciliaci\u00f3n entre Urraca e Afonso. Este desenlace deixou amolados o conde de Galiza e o resto dos seguidores de Afonso Raim\u00fandez pois, ap\u00f3s soportaren o m\u00e1is duro da campa\u00f1a, o seu rei volv\u00eda a ser relegado na li\u00f1a sucesoria. \nPor\u00e9n, a comezos do ano seguinte, volveu a estalar a guerra entre os esposos e, novamente, Urraca tivo que solicitar o auxilio do conde Pedro. O 30 de maio do 1113 marchou outra vez \u00e1 cabeza do ex\u00e9rcito galego cara a guerra na \"terra de foris\", se ben esta vez a expedici\u00f3n estivo envolta nas protestas e mesmo a piques de regresar. O encontro co ex\u00e9rcito do rei de Arag\u00f3n produciuse nos arredores de Burgos, e ao igual que no ano anterior, os aragoneses refusaron dar combate permitindo po\u00f1er baixo sitio a cidade e rendela quince d\u00edas despois.\nResentido polos fracasos militares, Afonso de Arag\u00f3n enviou unha embaixada para negociar unha nova reconciliaci\u00f3n coa ra\u00ed\u00f1a Urraca. Na recepci\u00f3n da embaixada, Xelm\u00edrez, contando coa aprobaci\u00f3n do conde Pedro, falou amosando a s\u00faa oposici\u00f3n radical ao tratado. Na xuntanza predominaban os partidarios do acordo entre os c\u00f3nxuxes, particularmente a burgues\u00eda vilega, polo que o bispo viuse obrigado a fuxir da reuni\u00f3n escoltado polos seus soldados. \nXa preparaba o conde de Traba a retirada cando a ra\u00ed\u00f1a Urraca lle solicitou socorro para o castelo de Berlanga, cercado polos almor\u00e1bides. At\u00e9 al\u00ed desprazou o conde as s\u00faas forzas para comprobar na s\u00faa chegada que os musulm\u00e1ns xa se retiraran. Iniciaron ent\u00f3n por fin os galegos o regreso \u00e1 s\u00faa terra, mais agora, unha vez consolidado un novo pacto de reconciliaci\u00f3n entre Urraca e Afonso, fac\u00edano por terra hostil, coa vangarda e a retagarda do ex\u00e9rcito preparada para todo evento. A expedici\u00f3n mesmo se viu obrigada a negociar o seu acceso aos pasos do Cebreiro, pois o castelo de Antares, que os custodiaba, atop\u00e1base en poder dun nobre oposto aos condes galegos.\nPacto de alianza con Diego Xelm\u00edrez (1114-1116).\nA nova mudanza de Urraca, resolta a gobernar sen o seu fillo, impulsou a decisi\u00f3n do conde Pedro de asegurar e ampliar as alianzas do seu partido. Este contexto explica as copiosas doaz\u00f3ns \u00e1 igrexa compostel\u00e1 de novembro do 1113 por parte da s\u00faa familia e a entrega \u00e1 orde de Cluny do mosteiro familiar de Xuvia no 14 de decembro de 1113. \nA mediados do 1114, os Froilaz oficializaron a s\u00faa alianza con Diego Xelm\u00edrez. O documento leva a r\u00fabrica do conde Pedro, da s\u00faa muller Guntroda, dos seus fillos Bermudo e Fernando e doutros relevantes membros do clan familiar. No acordo proxect\u00e1base a entronizaci\u00f3n de Afonso Raim\u00fandez \u00e1 marxe da s\u00faa nai, separando pois Galiza de Le\u00f3n e Castela e apuntando cara a reunificaci\u00f3n das d\u00faas beiras do Mi\u00f1o baixo un mesmo soberano. A s\u00f3 vinte anos da concesi\u00f3n a Tareixa e Henrique de Borgo\u00f1a dos condados de Portucale e Co\u00edmbra exist\u00eda unha xustificaci\u00f3n m\u00e1is fundamentada que para a creaci\u00f3n dun novo reino portugu\u00e9s. \nUnha das frases do acordo: \"\"ou a calquera outro se\u00f1or ao que de com\u00fan acordo decid\u00edsemos recibir como rei\" deixa mesmo entrever a posibilidade de escoller como rei outro candidato, quizais Afonso Henriques, o fillo do xa defunto Henrique de Borgo\u00f1a ou a mesma Tareixa, a s\u00faa vi\u00fava. \nCon todo, a mudanza na pol\u00edtica da ra\u00ed\u00f1a, quen procura neste per\u00edodo mellorar as relaci\u00f3ns con Pedro Froilaz e Xelm\u00edrez, fai que decidan adiar o seu proxecto soberanista. O conde Pedro mesmo aceptou partir, a petici\u00f3n de Urraca, co seu rexio pupilo cara a fronteira musulm\u00e1 onde, desde xaneiro do 1115, os cristi\u00e1ns inician unha ofensiva contra os almor\u00e1bides. \nPor\u00e9n, a comezos do ano 1116 Urraca regresou novamente a Galiza decidida a romper a alianza entre os pr\u00f3ceres galegos. Nesta xeira, a s\u00faa intenci\u00f3n era a de prender o bispo e apoderarse do se\u00f1or\u00edo da igrexa compostel\u00e1. Mais, a ra\u00ed\u00f1a \"nin pod\u00eda nin se atrev\u00eda\"\" a levar a cabo os seus plans sen o benepl\u00e1cito do conde de Galiza, e por este motivo ofreceulle mediante emisarios parte das terras e castelos da terra de Santiago en troco do seu consentimento. O conde Pedro, sempre fiel \u00e1s s\u00faas promesas, rexeitou participar na traiz\u00f3n e enviou \u00e1 s\u00faa vez un emisario a Xelm\u00edrez advert\u00edndolle dos prop\u00f3sitos da ra\u00ed\u00f1a. O bispo acudiu ent\u00f3n a Compostela rode\u00e1ndose dunha forte escolta de soldados, polo que Urraca, descuberta a s\u00faa intriga, optou por abaixarse e xurar a Xelm\u00edrez a s\u00faa inocencia at\u00e9 conseguir negociar con el un acordo de amizade e concordia. Con todo, este pacto non puido ser asinado pois a ra\u00ed\u00f1a non conseguiu atopar nobres que actuasen como fiadores da s\u00faa palabra. \nRevolta contra Urraca (1116).\nCando Pedro Froilaz, novamente en campa\u00f1a na Estremadura (as terras al\u00e9n do Texo), co\u00f1eceu a ruptura das relaci\u00f3ns entre Xelm\u00edrez e Urraca enviou unha misiva ao bispo, asinada polo rei Afonso, lembr\u00e1ndolle o xuramento de Le\u00f3n e solicitando a s\u00faa axuda para apartar a ra\u00ed\u00f1a e colocar o territorio galego baixo o un\u00edvoco se\u00f1or\u00edo do seu pupilo. Procuraba o conde a secesi\u00f3n de Galiza e a restauraci\u00f3n do antigo reino de Garc\u00eda II na persoa de Afonso Raim\u00fandez e contaba, para a consecuci\u00f3n do seu obxectivo, co apoio da maior\u00eda dos grandes condes galegos da \u00e9poca, alg\u00fans ligados a el por alianzas matrimoniais: Goterre Berm\u00fadez de Montenegro, Afonso N\u00fanez da Limia, G\u00f3mez N\u00fanez de Toro\u00f1o e a condesa Tareixa, se\u00f1ora dos condados de Portucale e Co\u00edmbra. Conseguida a anuencia de Xelm\u00edrez, o conde Pedro e o rei Afonso abandonaron a fronteira musulm\u00e1, e regresaron a Galiza onde, nunha multitudinaria cerimonia na bas\u00edlica compostel\u00e1, Afonso tomou posesi\u00f3n do reino. \nA reacci\u00f3n de Urraca foi inmediata, na compa\u00f1a do ex\u00e9rcito dos condes castel\u00e1ns que lle eran fieis e dos bispos de Le\u00f3n e Palencia marchou contra Compostela. Ao chegar a Triacastela un\u00edronselle os seus partidarios galegos, Rodrigo V\u00e9laz de Sarria-Lemos e Munio P\u00e1ez de Monterroso, xenro de Pedro Froilaz, que nesta ocasi\u00f3n tomou partido por Urraca. Polas terras destes dous nobres avanzaron as forzas de Urraca seguindo o Cami\u00f1o Franc\u00e9s at\u00e9 chegar a Melide. Al\u00ed, Urraca enviou emisarios a Xelm\u00edrez suplic\u00e1ndolle que \"non a privase do seu reino\" e ofrec\u00e9ndolle novas posesi\u00f3ns para o seu se\u00f1or\u00edo para que abandonase a s\u00faa alianza co conde Pedro: o castelo de Ferreira, a terra de Montaos e o castelo de Lobeira. Todas elas ach\u00e1banse case en poder dos Traba naquel momento pois Montaos e a fortaleza de Ferreira situ\u00e1banse dentro do condado de Trast\u00e1mara e o castelo de Lobeira soportaba na altura un asedio do ex\u00e9rcito de Fernando P\u00e9rez. \nO conde Pedro reuniu tam\u00e9n o seu ex\u00e9rcito e acudiu a Compostela disposto a presentar batalla. No interior da cidade o rei Afonso, ao coidado da s\u00faa esposa e dun continxente de soldados, fortificaba as torres, o pazo do bispo e a igrexa de Santiago. Por\u00e9n, o decidido apoio dos burgueses da cidade \u00e1 ra\u00ed\u00f1a Urraca, fixo que Xelm\u00edrez solicitase ao conde que retirase as s\u00faas forzas. Urraca entrou ent\u00f3n na cidade e iniciou novas negociaci\u00f3ns cun asediado Xelm\u00edrez, quen abandonou as posici\u00f3ns pol\u00edticas do conde de Traba content\u00e1ndose desde ent\u00f3n coa ampliaci\u00f3n dos se\u00f1or\u00edos da s\u00faa diocese. \nUnha vez acadado o acordo co bispo, Urraca marchou militarmente contra o conde G\u00f3mez N\u00fanez de Toro\u00f1o, co ex\u00e9rcito de Pedro Froilaz seguindo os seus pasos na distancia. A ra\u00ed\u00f1a conseguiu render o castelo de Sobroso, mais unha vez dentro da fortaleza, as forzas conxuntas do conde Pedro e Tareixa de Portugal puxeron sitio \u00e1 fortaleza, encerr\u00e1ndoa dentro. A oportuna chegada de reforzos permitiu finalmente a fuxida de Urraca e o seu regreso a Compostela e, pouco despois a Le\u00f3n. A retirada da ra\u00ed\u00f1a deixou a Xelm\u00edrez nunha posici\u00f3n cr\u00edtica, pois non s\u00f3 enfrontaba agora \u00e1 oposici\u00f3n dos burgueses compostel\u00e1ns, que gobernaban a cidade mediante un \"concilium\" \u00e1 marxe do seu se\u00f1or, sen\u00f3n tam\u00e9n ao ex\u00e9rcito de Pedro Froilaz que non perdoaba ao bispo a ruptura do seu pacto de alianza. A Historia Compostel\u00e1 refire dous enfrontamentos da milicia compostel\u00e1 co conde de Traba nas fronteiras da Terra de Santiago, en Ponte Maceira e cami\u00f1o do castelo de Pena Corneira.\nPacto do Tambre (1117-1120).\nAs\u00ed as cousas, Xelm\u00edrez acudiu \u00e1 corte da ra\u00ed\u00f1a para mediar nun acordo que finalizase o conflito e evitase que se perdese \"o reino de Espa\u00f1a e de Galiza\", sendo acollido con ledicia por Urraca, necesitada do apoio galego no seu c\u00edclico conflito co rei de Arag\u00f3n. Produciuse ent\u00f3n un intercambio de emisarios: Pedro Froilaz enviou o seu fillo Fernando e o seu xenro Guterre Berm\u00fadez; Urraca o seu amante o conde Pedro Gonz\u00e1lez de Lara. O pacto, impulsado pola alta nobreza galega e castel\u00e1, asinouse nas marxes do r\u00edo Tambre e establec\u00eda unha divisi\u00f3n do poder na que Afonso obti\u00f1a o goberno de Galiza e Toledo e Urraca o do resto dos territorios. A partir deste convenio, Afonso Raim\u00fandez comeza a asinar sen mencionar \u00e1 s\u00faa nai nos diplomas da \u00e9poca, acompa\u00f1ado na maior\u00eda deles polo seu aio o conde Pedro. \nUrraca acudiu a Galiza no ano seguinte para ratificar o tratado e para restaurar no se\u00f1or\u00edo da cidade de Compostela o seu agora aliado Xelm\u00edrez. A furibunda reacci\u00f3n dos compostel\u00e1ns ao comprobar que se lles privaba do reguengo atrapou a ra\u00ed\u00f1a e o bispo na cidade. Xelm\u00edrez tivo que fuxir disfrazado e a propia Urraca foi prendida e aldraxada tendo que finxir ceder \u00e1s petici\u00f3ns dos burgueses. Os ex\u00e9rcitos de Pedro Froilaz, co rei Afonso, os seus fillos, xenros e os do resto dos grandes nobres galegos salvaron a situaci\u00f3n ao po\u00f1eren baixo asedio a cidade at\u00e9 conseguir a rendici\u00f3n dos sublevados. \nA finais do 1117 Pedro Froilaz levou novamente o seu rei, que contaba xa 12 anos de idade, \u00e1 cidade de Toledo. Al\u00ed fixo que fose recibido como soberano nunha solemne cerimonia celebrada o 16 de novembro. Na primavera do ano seguinte marchou \u00e1 cabeza das mesnadas galegas outra vez contra Afonso de Arag\u00f3n. Nesta ocasi\u00f3n, significativamente, Xelm\u00edrez levou as s\u00faas milicias da Terra de Santiago xunto \u00e1 ra\u00ed\u00f1a Urraca, mentres que Pedro Froilaz acompa\u00f1aba o rei Afonso xunto co resto dos seus partidarios. Finalmente o ex\u00e9rcito non chegou a combater as tropas do Batallador, limit\u00e1ndose a asentar o poder dos monarcas galaicos nas fronteiras con Arag\u00f3n. A colaboraci\u00f3n entre Urraca e o seu fillo Afonso, isto \u00e9 Pedro Froilaz, continuou durante todo o ano 1118, fac\u00e9ndose cada vez m\u00e1is independente o goberno de Afonso Raim\u00fandez. No 15 de novembro confirmou os foros da cidade de Toledo estend\u00e9ndoos aos moradores de Talavera e \"Magerit\". Entre os poboadores destas vilas aparecen o propio Pedro Froilaz e o conde G\u00f3mez N\u00fanez de Toro\u00f1o. \nNo 1119 Urraca sufriu unha violenta rebeli\u00f3n e chegou a ser sitiada no seu propio pazo, por parte da nobreza galaico-leonesa anoxada pola s\u00faa viraxe pol\u00edtica cara aos intereses castel\u00e1ns. A ra\u00ed\u00f1a atop\u00e1base unida sentimentalmente ao conde Pedro Gonz\u00e1lez de Lara e iniciara unha claudicante aproximaci\u00f3n ao rei de Arag\u00f3n. Nesta conxura estivo implicado Xelm\u00edrez e seguramente tam\u00e9n Pedro Froilaz, quen desaparece dos diplomas emitidos pola corte de Urraca aparecendo s\u00f3 nos de Afonso Raim\u00fandez. Os problemas da ra\u00ed\u00f1a contribu\u00edron ao reforzamento da autoridade de Afonso Raim\u00fandez quen chega mesmo a conceder, en outubro do 1119, permiso para cu\u00f1ar moeda ao mosteiro leon\u00e9s de Sahag\u00fan.\nConflitos finais con Urraca (1120-1123).\nNa primavera do ano 1120, pasados tres anos da tregua pactada nos acordos do Tambre, Urraca acode a Galiza para tentar afirmar de vez o seu poder sobre o reino. Necesitada do apoio de Xelm\u00edrez para os seus prop\u00f3sitos, a ra\u00ed\u00f1a efectuou unha copiosa doaz\u00f3n \u00e1 s\u00e9 compostel\u00e1, asinou con el un novo pacto de amizade, outorgoulle o se\u00f1or\u00edo de Galiza e procedeu a destru\u00edr unha serie de castelos edificados polos Traba arredor da Terra de Santiago. Asentada a alianza con Xelm\u00edrez avanzou contra a s\u00faa irm\u00e1 Tareixa de Portugal, a quen puxo baixo asedio no castelo de Lanhoso, obrig\u00e1ndoa a someterse ao seu goberno. O \u00e9xito da ofensiva deixaba ao conde de Traba sen a posibilidade da axuda portuguesa por primeira vez desde 1109. Por\u00e9n, no regreso da campa\u00f1a a ra\u00ed\u00f1a, rachando os acordos previos, prendeu a Xelm\u00edrez e apoderouse por fin da ambicionada Terra de Santiago. Esta traiz\u00f3n provocou unha revolta xeneralizada entre os vasalos do bispo que obrigou a ra\u00ed\u00f1a a po\u00f1elo en liberdade. Xelm\u00edrez, privado das s\u00faas terras e castelos, regresou \u00e1 alianza co conde Pedro co fin de recuperalos en canto lle fose pos\u00edbel. \nAdvertidos da ruptura do pacto do Tambre, probabelmente polo propio Pedro Froilaz, os poderosos familiares de Afonso Raim\u00fandez comezaron a amosar a s\u00faa preocupaci\u00f3n polos seus dereitos din\u00e1sticos. Neste sentido cons\u00e9rvanse cartas do abade Poncio de Cluny; da condesa Clemenza de Flandres, t\u00eda de Afonso; do duque de Aquitania Guillermo de Poitiers; ou do mesmo papa Calixto II, t\u00edo de Afonso. Nestas misivas diplom\u00e1ticas, algunhas inclu\u00eddas na Historia Compostel\u00e1, amosan a inquietude polo futuro do neno-rei e instan a Xelm\u00edrez \u00e1 alianza co conde de Traba. \nA acosada Urraca, incapaz de chegar a acordos co reforzado partido do seu fillo, invadiu novamente Galiza no ano seguinte, 1121. O seu ex\u00e9rcito ocupou o Pico Sacro, elevaci\u00f3n que dominaba a area de Compostela, e comezou a edificar nel unha fortaleza coa que asediar a cidade. Pedro Froilaz e Xelm\u00edrez uniron as s\u00faas mesnadas e situ\u00e1ronse nas abas do monte cun ex\u00e9rcito que duplicaba o da ra\u00ed\u00f1a. Desde o momento da s\u00faa chegada comezaron as primeiras escaramuzas: o superior ex\u00e9rcito dos magnates galegos tentaba desaloxar as forzas de Urraca da cima do monte compensando estas a s\u00faa inferioridade cunha mellor posici\u00f3n estrat\u00e9xica. \u00c1 vista do custoso que se presentaba o combate para ambas as partes, foi alcanzada unha tregua e deseguida un novo tratado de paz. Urraca devolveu o seu se\u00f1or\u00edo a Xelm\u00edrez e aceptou o regreso ao repartimento de poderes acadado no 1117. \nEsta derrota de Urraca relanzou a alianza do conde de Traba coa condesa Tareixa, unida agora sentimentalmente ao seu fillo Fernando, quen comeza a figurar nesta altura nos diplomas portugueses como se\u00f1or de Portucale e Co\u00edmbra. \u00c9 plaus\u00edbel que o conde Pedro apostase nestes momentos pola condesa Tareixa para a consecuci\u00f3n dos seus obxectivos pol\u00edticos. A uni\u00f3n da condesa cos Froilaz propiciou o seu reco\u00f1ecemento como soberana polos condes de Toro\u00f1o e da Limia, ambos casados con fillas do conde Pedro, e polos bipos de Tui e Ourense, pasando deste xeito toda a metade sur do reino \u00e1s mans de Tareixa e Fernando. A alianza de Tareixa cos Froilaz foi a\u00ednda robustecida co casamento doutro dos fillos de conde, Bermudo, con Urraca Henriques, filla de Tareixa en xullo do 1122. \nNa primavera de 1123 regresou Urraca novamente a Galiza disposta a neutralizar a casa de Traba e a combater a expansi\u00f3n da s\u00faa irm\u00e1 Tareixa polo val do Mi\u00f1o. Nesta xeira, non s\u00f3 procurou anovar os seus pactos con Xelm\u00edrez sen\u00f3n tam\u00e9n co propio Afonso Raim\u00fandez, quen xa contaba dezaoito anos e comezaba a act\u00faar con independencia do seu aio, para conseguir a continuaci\u00f3n prender o mesmo Pedro Froilaz xunto coa s\u00faa muller e alg\u00fans dos seus fillos. Esta detenci\u00f3n do conde de Galiza iniciou unha revolta por toda a xeografia galega entre os seus partidarios que motivou que Urraca tivese que liberar os seus ref\u00e9ns sen conseguir apoderarse dos seus dominios.\nDerradeiros anos (1124-1126).\nAs aparici\u00f3ns documentais do conde Pedro reduc\u00edronse moito desde o seu cativerio. O primeiro diploma no que reaparece \u00e9 de xullo do 1124. No 1125, doa xunto \u00e1 s\u00faa muller Maior Rodr\u00edguez, abondosos bens ao mosteiro de Xuvia. No mesmo ano, a Historia Compostel\u00e1 adica un dos seus cap\u00edtulos a narrar como o conde bateu no seu xenro Afonso N\u00fanez, conde de Limia, \u00e1s portas da catedral de Santiago. \nNo 8 de marzo do 1126 faleceu a ra\u00ed\u00f1a Urraca, fac\u00e9ndose cargo Afonso Raim\u00fandez do poder tam\u00e9n en Le\u00f3n, con Castela a\u00ednda baixo o dominio da coroa aragonesa. M\u00e1is adiante, no 1135, o neno galego a quen Pedro Froilaz criara, ser\u00eda reco\u00f1ecido como emperador de Galiza, un dos tres imperios da Europa da \u00e9poca. \nO derradeiro diploma conservado que referenda o conde \u00e9 do 25 de marzo de 1126. No 3 de maio, a s\u00faa esposa Maior Rodr\u00edguez doa unha vila ao mosteiro de Sahag\u00fan \"pola alma do seu esposo, o conde Pedro de Galiza, e pola s\u00faa propia\". Entre estas d\u00faas datas, probabelmente en abril, o conde caeu enfermo en Compostela, lugar no que fixo testamento na presenza de Xelm\u00edrez, a s\u00faa esposa e os seus fillos. O conde cedeu un copios\u00edsimo patrimonio \u00e1 igrexa de Santiago, tan importante que a Historia Compostel\u00e1 renuncia a enumeralo todo e o propio Xelm\u00edrez optou por cedelo \u00e1s s\u00faas dioceses de procedencia. A prob\u00e1bel intenci\u00f3n do conde era a de fixar a catedral como novo espazo de enterramento da s\u00faa estirpe familiar, sustitu\u00edndo o mosteiro de Xubia recentemente cedido \u00e1 orde de Cluny. Al\u00ed foron soterrados tam\u00e9n a s\u00faa muller Guntroda no ano 1129 e o seu fillo Fernando no 1155, se ben este \u00faltimo foi posteriormente trasladado, cumprindo a s\u00faa vontade, ao mosteiro de Sobrado dos Monxes. \nO corpo do conde Pedro foi soterrado no cemiterio da catedral de Santiago (hoxe praza da Quintana) nun sarc\u00f3fago a car\u00f3n do muro da igrexa, no lugar no que estaba a capela de Santa Cruz. Posteriormente pasou \u00e1 capela das Reliquias e arredor do ano 1900 o seu f\u00e9retro foi trasladado \u00e1 capela do Salvador. No ano 1926, encarg\u00f3uselle ao tallista compostel\u00e1n Maximino Magari\u00f1os a factura dun sartego co cal incorporar os restos de Pedro Froilaz de Traba ao Pante\u00f3n Real da Catedral, lugar onde hoxe se encontran. O dese\u00f1o do mesmo, que incl\u00fae a coroa mailas sete cruces do escudo de Galicia, foi obra do arcebispo galeguista Manuel Lago Gonz\u00e1lez.\nLegado e descendencia.\nMalia ter sido Pedro Froilaz o grande persoeiro pol\u00edtico da s\u00faa \u00e9poca e o home m\u00e1is poderoso do reino de Galiza do seu tempo, a s\u00faa figura hist\u00f3rica viuse eclipsada pola de Diego Xelm\u00edrez, de quen a historiograf\u00eda tradicional, inclu\u00eddos galeguistas como Murgu\u00eda ou Otero Pedrayo, fai eixo dos feitos acaecidos na Galiza do s\u00e9culo XII. Esta perspectiva ideoloxizada proxecta o espazo compostel\u00e1n na corte de Le\u00f3n negando a realidade dun reino de Galiza de seu. \nO conde Pedro mantivo sempre o reino galego do tempo do rei Garc\u00eda II, polo que loitou seu pai, como \u00e1mbito do seu proxecto pol\u00edtico. Un reino que foi encomendado a Raimundo de Borgo\u00f1a na s\u00faa mocidade e que inclu\u00eda naturalmente Co\u00edmbra e o condado Portucalense. Ao trono deste reino, no que tan galego era Porto como Lugo e tan portugu\u00e9s Fernando P\u00e9rez de Traba como Afonso Henriques, tentou elevar o seu protexido Afonso Raim\u00fandez ou, como figura no texto do seu pacto con Xelm\u00edrez, \"calquera outro se\u00f1or ao que de com\u00fan acordo decid\u00edsemos recibir como rei\". De feito, \u00e9 prob\u00e1bel que na etapa final da s\u00faa vida, o conde apostase por facer rei o seu propio fillo Fernando como consorte de Tareixa de Portucale, algo que puido ter acontecido de non mediar a derrota de San Mamede.\nO conde deixou quince descendentes dos seus dous casamentos. Nunha etapa hist\u00f3rica no que as alianzas matrimoniais entre arist\u00f3cratas equival\u00edan a alianzas pol\u00edticas, Pedro Froilaz utilizou os seus fillos para ampliar o seu poder e o da s\u00faa casa nobiliaria. As s\u00faas vodas ligaron a meirande parte da alta nobreza galega coa s\u00faa estirpe, conseguindo emparentar con at\u00e9 seis dos sete grandes condados galegos da \u00e9poca: Monterroso, Montenegro, Toro\u00f1o, LImia, Portucale e Co\u00edmbra.\nDos cincos fillos nados do seu primeiro matrimonio con Urraca Froilaz de Traba: \nDos dez nados do segundo con Maior \"Guntroda\" Rodr\u00edguez, filla do conde Rodrigo Mu\u00f1oz de Asturias:"}
{"id": "49326", "revid": "736", "url": "https://gl.wikipedia.org/wiki?curid=49326", "title": "Pedro Froilaz", "text": ""}
{"id": "49327", "revid": "98629", "url": "https://gl.wikipedia.org/wiki?curid=49327", "title": "Avalancha", "text": "As avalanchas ou aludes son desprendementos masivos de pedras, terra ou neve. Est\u00e1n relacionadas con movementos gravitacionais de ladeira. Metaforicamente, a palabra tam\u00e9n \u00e9 utilizada para describir unha acumulaci\u00f3n de feitos nun momento determinado.\nAs avalanchas in\u00edcianse habitualmente nunha zona causadas por unha rotura mec\u00e1nica nunha capa de neve cando a forza da neve supera a s\u00faa resistencia. Despois de iniciarse as avalanchas aceleran rapidamente e crecen en pase e volume xa que arrastran m\u00e1is neve. Se o alude se move r\u00e1pido dabondo pode misturarse co aire formando unha avalancha de neve en po.\nAs avalanchas de neve son de dimensi\u00f3ns variables. Hainas de grandes dimensi\u00f3ns, que chegan ata o fondo dos vales tras percorrer centos de metros, ou quil\u00f3metros, e outros de pequenas dimensi\u00f3ns, que poden avanzar algunhas decenas de metros. Incluso unha destas avalanchas pequenas ten a capacidade de causarlle a morte a unha persoa.\nCausas da s\u00faa formaci\u00f3n.\nAs avalanchas son ocasionadas pola falta de homoxeneidade na capa de neve e pola existencia, entre os l\u00edmites de capas fisicamente diferentes, dun axente que facilita o escorregamento dunha delas sobre outra subxacente. Ocorre por exemplo, que a neve recentemente ca\u00edda ou acumulada polo vento non chega a soldarse \u00e1 superficie da capa preexistente.\nNoutros casos, a chuvia empapa unha capa recente, que se desliza ent\u00f3n polo seu propio peso, se a pendente o permite. As augas pluviais poden tam\u00e9n infiltrarse entre d\u00faas capas de neve e obrar ent\u00f3n como un lubrificante que permite o escorregamento da capa superior sobre a inferior. O mesmo pode ocorrer se a auga penetra na neve e o terreo, facendo que este se volva esvaradoiro.\nOs cambios de temperatura ambiente tam\u00e9n te\u00f1en a s\u00faa importancia. En particular, un aumento importante da temperatura reduce a cohesi\u00f3n da neve, por iso as avalanchas son m\u00e1is probables pola tarde que polas ma\u00f1\u00e1s, sobre todo naquelas pendentes que estiveron expostas aos raios solares durante as horas m\u00e1is calorosas do d\u00eda. \u00c1s veces o brusco quecemento polo sol matutino basta para provocar avalanchas nas pendentes abruptas orientadas cara o leste.\nAs condici\u00f3ns do chan que soporta a neve poden ser tam\u00e9n determinantes: terreo arxiloso e, por conseguinte, esvaradizo; chans lisos, h\u00famidos ou xeados, vertente de forma convexa ou con excesiva pendente.\nSexan cales foren as circunstancias favorables a unha avalancha, esta pode ser desencadeada por unha causa m\u00ednima a\u00ednda que capaz de vencer a escasa cohesi\u00f3n que reti\u00f1a a masa de neve: un ru\u00eddo, o desprendemento dunha rocha ou un bloque de xeo, ou o simple paso dun esquiador pola capa inestable.\nAs avalanchas tam\u00e9n poden iniciarse por outros motivos, como esquiadores, motos de neve, animais ou explosivos. A actividade s\u00edsmica tam\u00e9n pode desencadear unha rotura da capa de neve e provocar avalanchas.\nClases de avalanchas.\nTipos.\nNon existe unha clasificaci\u00f3n universalmente aceptada de avalanchas. Existen diversas clasificaci\u00f3ns \u00fatiles para distingos prop\u00f3sitos. As avalanchas p\u00f3dense describir polo seu tama\u00f1o, potencial destrutivo, mecanismo de iniciaci\u00f3n, composici\u00f3n e din\u00e1mica.\nSegundo o composici\u00f3n, por exemplo, dist\u00ednguense tres formas de avalanchas:\nMagnitudes.\nEn canto a magnitude existen d\u00faas formas de avalanchas:\nMecanismo de formaci\u00f3n.\nAs avalanchas de neve prod\u00facense cando se perde sustentaci\u00f3n. Esta perda de sustentaci\u00f3n e a avalancha conseguinte pode ser espont\u00e1nea ou provocada para o home.\nAvalanchas espont\u00e1neas.\nAs avalanchas espont\u00e1neas prod\u00facense por unha amoreamento excesivo de neve ou por un cambio nas condici\u00f3ns da masa de neve. As sobre acumulaci\u00f3ns prod\u00facense en tempo de nevadas importantes e son normalmente de neve de po nova. Nesta categor\u00eda entrar\u00edan as continuas purgas que se producen nos lugares con m\u00e1is pendente das monta\u00f1as, nas cristas e as canles m\u00e1is dereitas, onde a neve non atopa apenas sustentaci\u00f3n e xa que logo bal\u00e9iranse moi a mi\u00fado.\nAs avalanchas espont\u00e1neas poden ser causadas tam\u00e9n por unha alteraci\u00f3n das condici\u00f3ns que manti\u00f1an estable a masa de neve.\nOs aumentos de temperatura e a choiva son as alteraci\u00f3ns m\u00e1is frecuentes e afectan \u00e1 neve de calquera calidade. O segundo motivo m\u00e1is importante das avalanchas natruais son os cambios metam\u00f3rficos na neve acumulado a causa do derretemento provocado pola radiaci\u00f3n solar. Nese caso a neve en \u00f3 aumenta de peso relativo en superficie ata o punto de que as capas inferiores non poden soportar. No caso das grandes placas de neve venteada rompen nunha li\u00f1a dada, a partir da cal a placa esvara cara a abaixo. De seres neve primeira ou h\u00famida, aumenta a s\u00faa fluidez e escorregase sobre outras capas de neve endurecida, sen transformar, e ata sobre o mesmo chan, cham\u00e1ndose ent\u00f3n \u00abavalancha de fondo\u00bb.\nOutras causas naturais incl\u00faen a choiva, os terremotos e as ca\u00eddas de pedras.\nDe entre as avalanchas espont\u00e1neas, as m\u00e1is perigosas son as de neve en po: desencad\u00e9anse nun punto bastante alto da monta\u00f1a e durante a baixada incrementan o seu volume e a velocidade de baixada pode alcanzar os 200\u00a0km/h. A combinaci\u00f3n de masa e velocidade fan que sexan enormemente destrutivos, grandes \u00e1rbores e bosques enteiros quedan desenraizados e esnaquizados polo pulo da neve, rochas de calquera tama\u00f1o son arrincadas da s\u00faa cama e empuxadas cara a abaixo. \u00c9 frecuente que cando unha avalancha de neve de po chega ao fondo dun val non moi ancho, soterren os r\u00edos e torrentes e cheguen a remontar (por inercia) a vertente oposta. \u00c9 moi pouco probable que persoas ou animais atrapados por unha avalancha de neve de po poidan sobrevivir. Agora ben, como estas avalanchas se producen regularmente nos mesmos lugares, a mi\u00fado evidentes, \u00e9 evitable permanecer na zona que poden afectar.\nEsta regra ten, con todo, excepci\u00f3ns. As\u00ed, en xaneiro de 1996 nos Pireneos produc\u00edronse numerosas avalanchas de neve de po de grandes dimensi\u00f3ns que arrasaron zonas infrecuentes. Tam\u00e9n nos Alpes, onde ademais causaron serias perdas de vidas e instalaci\u00f3ns.\nAs avalanchas espont\u00e1neas de placa e os de neve h\u00famida son moito menos perigosos, xa que o seu alcance \u00e9 moito menor, as\u00ed como o seu volume e velocidade.\nAvalanchas provocadas.\nOs causantes artificiais de aludes incl\u00faen esquiadores, motos de neve e explosi\u00f3ns controladas. Normalmente -no caso de avalanchas provocados en neve de po- a crise prod\u00facese por sobrecarga, cando unha ou varias persoas ou animais pisan unha superficie nevada con bastante pendente. O seu peso fai que se supere o equilibrio anterior \u00e1 sobrecarga e a masa de neve esborr\u00e1llase, primeiro por baixo do lugar de paso, pero inmediatamente tam\u00e9n por encima, xa que perde o seu sost\u00e9n inferior. Os seres que provocaron a avalancha son inevitablemente arrastrados e \u00e9 improbable que sobrevivan.\nAdemais do espesor da neve e do grado da pendente existen outros factores a avaliar ao atravesar pendentes expostas: o m\u00e1is importante \u00e9 a existencia de varias capas de neve, que poden estar pouco cohesionadas entre si, debido a densidades diferentes e tam\u00e9n a temperaturas diferentes, dando lugar neste \u00faltimo caso ao que se chama \u00abfractura t\u00e9rmica\u00bb .\nExisten sobrecargas provocadas naturais pero infrecuentes: a ca\u00edda de folerpas de neve \u00e9 a m\u00e1is cl\u00e1sica.\nO mesmo paso de persoas, case sempre con esqu\u00eds e costa arriba, pode cortar a superficie das placas de neve formadas polo vento. Se a pendente \u00e9 suficiente, a placa esvara cara a abaixo como no caso da ruptura espont\u00e1nea. Naturalmente neste caso si que son perigosas as avalanchas de placa, xa que arrastrar\u00e1n ao esquiador que o provoca e os que estean ao seu ao redor. Son o caso de avalanchas provocadas m\u00e1is frecuentes. A condici\u00f3n dun rescate con \u00e9xito \u00e9 que sexa m\u00e1is r\u00e1pido que o tempo de asfixia ou de hipotermia \u00e9 s\u00f3 as\u00ed \u00e9 posible a supervivencia do accidentado.\nAs avalanchas provocadas na neve de primavera, h\u00famida e pesada, que son causadas frecuentemente polos esquiadores en descenso, son as menos perigosas: a s\u00faa velocidade \u00e9 moi lenta e o seu alcance \u00e9 reducido, o que fai posible e sinxelo evitar a s\u00faa traxectoria.\nPredici\u00f3n.\nA forza da neve compactada \u00e9 dif\u00edcil determinar e \u00e9 sumamente heterox\u00e9nea. Var\u00eda dependendo das caracter\u00edsticas dos grans de neve, tama\u00f1o, densidade, morfolox\u00eda, temperatura, contido de auga e as caracter\u00edsticas das relaci\u00f3ns dos grans de neva.\n Todas estas propiedades poden cambiar nun momento segundo a humidade local, o fluxo de vapor de auga e o fluxo de temperatura. O cumio dunha acumulaci\u00f3n de neve est\u00e1 tam\u00e9n moi afectado pola radiaci\u00f3n e o vento de \u00e1mbito local. Un dos obxectivos de investigaci\u00f3n de avalanchas \u00e9 desenvolver e validar modelos inform\u00e1ticos que poidan describir a evoluci\u00f3n da neve ao longo do tempo. Un factor que complica a predici\u00f3n \u00e9 a interacci\u00f3n entre o terreo e a climatolox\u00eda, que causa unha grande e significativa variabilidade na profundidade, estratificaci\u00f3n e forma dos cristais na neve.\nZonas de avalanchas.\nIdentificar as zonas de avalanchas permite realizar cartograf\u00edas das \u00e1reas afectadas que se poderan utilizar no ordenamento territorial. E s\u00f3n tres:\nEscalas de perigo.\nNas actividades invernais de monta\u00f1a as avalanchas non se poden evitar se non \u00e9 cun correcto co\u00f1ecemento do medio e unha avaliaci\u00f3n continua do terreo, son un dos perigos obxectivos na pr\u00e1ctica do alpinismo e do esqu\u00ed de monta\u00f1a.\nEn todos os sitios onde se practican estes dous deportes publ\u00edcanse (con datos obtidos diariamente tomando medidas sobre o terreo) uns \u00abbolet\u00edns de neve\u00bb onde se valora o risco de avalanchas nunha zona determinada, de acordo a unha \u00abescala de perigo\u00bb.\nEuropa.\nEsta escala foi aprobada en abril de 1993 para substitu\u00edr os anteriores criterios dos diferentes sistemas nacionais e establecer uns homox\u00e9neos en toda Europa. Actualizouse por \u00faltima vez en maio de 2003.\nA escala europea de perigo de avalanchas consta de cinco grados en funci\u00f3n da estabilidade do manto nivoso e da probabilidade de desencadeamento de avalanchas (do 1 ao 5, o 0 significa que non existe risco)\nAm\u00e9rica do Norte.\nNos Estados Unidos e o Canad\u00e1 a escala de perigo de avalanchas ten vixencia desde finais da d\u00e9cada de 1990. As descrici\u00f3ns var\u00edan dependendo do pa\u00eds.\nSeguridade.\nMedidas de prevenci\u00f3n.\nSegundo a informaci\u00f3n dos Bombeiros da Generalitat de Catalu\u00f1a, para gozar dunha sa\u00edda \u00e1 neve con seguridade hai que preparala con antelaci\u00f3n, co\u00f1ecer o percorrido (buscar o cami\u00f1o que sexa m\u00e1is seguro), co\u00f1ecer a previsi\u00f3n meteorol\u00f3xica e o risco de avalanchas e levar o equipamiento adecuado. Segundo as recomendaci\u00f3ns de Protecci\u00f3n Civil, hai que ter en conta que as vibraci\u00f3ns producidas por un berro, ca\u00edda ou movemento do chan poden iniciar un avalancha; atravese a vertente pola zona m\u00e1is alta posible; pasar tan espazados como sexa necesario, deixando que a persoa que vai diante chegue a lugar seguro, afloxarse os tirantes da mochila, desabrocharse as correas dos esqu\u00ed e quitarse as correas dos paus, no caso de que se leven.\nUnha vez no terreo hai que ter en conta primeiramente o estado da neve e o seu espesor, a observaci\u00f3n de ca\u00eddas espont\u00e1neas de avalanchas durante a excursi\u00f3n e, finalmente, o espesor de capa superficial de neve h\u00famida, en situaci\u00f3ns de calor.\nO 48 % das v\u00edtimas por avalanchas prod\u00facense realizando esqu\u00ed de monta\u00f1a, o 25% practicando esqu\u00ed f\u00f3ra de pistas e s\u00e9gueno o alpinismo co (10%), nas estradas (7%), esqu\u00ed pista (3%), nos edificios (3%) e outros (4%). A maior\u00eda dos accidentes suceden porque o afectado ignora as alertas.\nProcura e rescate de v\u00edtimas.\nExisten materiais e t\u00e9cnicas que permiten o rescate de v\u00edtimas. O m\u00e1is importante \u00e9 o chamado Aparello de Procura de V\u00edtimas de Aludes (ARVA) que \u00e9 un aparello electr\u00f3nico emisor receptor de sinais de radio e que os esquiadores levan suxeitado ao peito. A s\u00faa funci\u00f3n \u00e9 permitir a r\u00e1pida localizaci\u00f3n dun corpo derrubado na neve. Igualmente, un xogo de bast\u00f3ns telesc\u00f3picos do tipo sonda e as pas para traballar na neve poden facilitar a localizaci\u00f3n e o rescate de v\u00edtimas. Modernamente estase experimentando cun elemento autoinflable que xa ser\u00eda capaz de evitar que a v\u00edtima quedas afundida, permanecendo esta na superficie da neve en movemento.\nNo caso de quedar atrapado por un avalancha, hai que intentar fuxir polo lateral m\u00e1is pr\u00f3ximo. En caso contrario, hai que intentar facer movementos de nataci\u00f3n e manterse aboiado. Se se est\u00e1 enterrado pola neve, hai que adoptar a posici\u00f3n dunha b\u00f3la e, unha vez que se detivo a avalancha, hai que intentar separar os c\u00f3bados e os xeonllos e facer un espazo para respirar.\nSupervivencia.\nAs posibilidades de supervivencia, en funci\u00f3n da duraci\u00f3n da sepultura da persoa dentro dunha avalancha, son aproximadamente de 91%, entre 0 e 18 minutos; 34%, entre 18 e 35 minutos; 20%, entre 35 e 120 minutos e 7%, logo de 140 minutos. \u00c9 crucial, pois, adoptar unha estratexia para rescatar antes dun cuarto de hora a v\u00edtima enterrada.\nNon se ten en conta as mortes sufridas pola persoa afastada da avalancha. Segundo as fontes, entre o 10 e 20% das v\u00edtimas morren cando a avalancha se deten.\nCada ano recontase unha media de 500 v\u00edtimas mortais en todo o mundo debido a aludes. Cos datos da d\u00e9cada de 2000, o pa\u00eds m\u00e1is propenso nas avalanchas \u00e9 Francia cun 21%, seguida de Austria (18%), os Estados Unidos de Am\u00e9rica (17%), Su\u00edza (16%), Italia (12%), Canad\u00e1 (9%), Espa\u00f1a (3%) e Alema\u00f1a e Noruega (ambas as d\u00faas co 2%).\nAvalanchas hist\u00f3ricas.\nTito Livio documenta, na s\u00faa narraci\u00f3n da traves\u00eda de An\u00edbal e as tropas cartaxineses polos Alpes no ano 218 a. C., a serie de avalanchas m\u00e1is antiga, as cales provocaron a morte de m\u00e1is de 19.000 soldados do ex\u00e9rcito de An\u00edbal as\u00ed como duns 2.000 cabalos e elefantes.\nEn marzo de 1910 produc\u00edronse d\u00faas avalanchas na Cordilleira das Cascadas e na de Selkirk (Am\u00e9rica do Norte); o 1 de marzo unha avalancha matou 96 habitantes de Wellington, Washington. Tres d\u00edas m\u00e1is tarde, 62 traballadores de ferrocarril morreron por culpa dunha avalancha no porto de monta\u00f1a Rogers Pass (Columbia Brit\u00e1nica).\nDurante a primeira guerra mundial, est\u00edmase que entre 40.000 e 80.000 soldados morreron como consecuencia de avalanchas durante a campa\u00f1a de monta\u00f1a nos Alpes no teatro de operaci\u00f3ns de Italia, moitas das cales foron causadas polo fogo de artiller\u00eda. S\u00f3 en decembro de 1916 uns 10.000 homes, dos dous vandos, perderon a vida debido a avalanchas, principalmente nas Dolomitas. Con todo, \u00e9 moi dubidoso que as avalanchas se utilizasen deliberadamente como arma para debilitar ao inimigo, xa que ser\u00eda case imposible predecir as condici\u00f3ns de avalancha a moitos quil\u00f3metros tralas li\u00f1as inimigas.\nNo inverno entre 1950 e 1951 do hemisferio norte rexistr\u00e1ronse unhas 650 avalanchas, principalmente, nos Alpes de Austria, Francia, Su\u00edza, Italia e Alema\u00f1a. Esta serie de avalanchas deixou preto de 265 persoas mortas, no que se denominou o Inverno do Terror. En 1993 a avalancha de Bayburt \u00dczengili (provincia de Bayburt, Turqu\u00eda) matou 60 persoas da zona. En 1999 produciuse unha gran avalancha no municipio franc\u00e9s de Chamonix de 300.000 metros c\u00fabicos de neve que se deslizou nunha pendente de 30 grados, alcanzando unha velocidade de 100\u00a0km/h. Matou a 12 persoas dentro dos seus chal\u00e9s, quedaron sepultos baixo 100.000 toneladas de neve a uns 5 metros de profundidade. O alcalde de Chamonix foi declarado culpable de asasinato en segundo grado por non evacuar a \u00e1rea. O mesmo ano a pequena localidade tirolesa de Galt\u00fcr viuse afectada por unha avalancha que desembocou na vila e deixou 31 mortos.\nA primeira avalancha documentada en Catalu\u00f1a ocorreu no s\u00e9culo XVI na localidade de Tavascan (Pallars Sobir\u00e0). Non foi ata o s\u00e9culo XX co desenvolvemento da poboaci\u00f3n, e a necesidade de constru\u00edr v\u00edas de comunicaci\u00f3n con Francia xunto co crecemento do turismo e os deportes de monta\u00f1a cando este fen\u00f3meno toma unha importancia m\u00e1is relevante.."}
{"id": "49328", "revid": "5863", "url": "https://gl.wikipedia.org/wiki?curid=49328", "title": "Reptaci\u00f3n", "text": ""}
{"id": "49329", "revid": "785", "url": "https://gl.wikipedia.org/wiki?curid=49329", "title": "Lista de medallistas ol\u00edmpicos galegos", "text": "Estes son os deportistas galegos que ga\u00f1aron unha medalla nos Xogos Ol\u00edmpicos de Ver\u00e1n. Os primeiros medallistas ol\u00edmpico galegos foron Luis Otero S\u00e1nchez e Moncho Gil, que ga\u00f1aron a medalla de prata coa selecci\u00f3n de f\u00fatbol de Espa\u00f1a nos Xogos Ol\u00edmpicos de 1920 en Antuerpen.\nJos\u00e9 Pedro Cea foi o primeiro galego en ga\u00f1ar unha medalla de ouro, a cal conseguiu coa selecci\u00f3n de f\u00fatbol do Uruguai nos Xogos Ol\u00edmpicos de 1924 en Par\u00eds. Tamara Echegoyen e Sof\u00eda Toro foron as primeiras mulleres galegas en conseguir unha medalla ol\u00edmpica (e de ouro), na proba de vela Elliott 6m dos Xogos Ol\u00edmpicos de 2012."}
{"id": "49330", "revid": "132482", "url": "https://gl.wikipedia.org/wiki?curid=49330", "title": "Ren\u00e9 Magritte", "text": "Ren\u00e9 Fran\u00e7ois Ghislain Magritte, nado en Lessines o 21 de novembro de 1898 e finado en Bruxelas o 15 de agosto de 1967, foi un dos principais artistas surrealistas belgas, xunto con Paul Delvaux.\nTraxectoria.\nEn 1916, ingresou na \"Acad\u00e9mie Royale des Beaux-Arts\", en Bruxelas, onde estudou durante dous anos. Foi durante ese per\u00edodo cando co\u00f1eceu a Georgette Berger, con quen casou en 1922.\nRen\u00e9 traballou nunha f\u00e1brica de papel de Parede, e foi dese\u00f1ador de carteis e de publicidade ata 1926, cando un contrato coa \"Galerie la Centaure\", na capital belga, fixo da pintura a s\u00faa principal actividade. Nese mesmo ano, Magritte produciu a s\u00faa primeira pintura surrealista, \"Le jockey perdu\", tendo a s\u00faa primeira exposici\u00f3n \u00f3 ano seguinte.\nEn 1927 mudou a Par\u00eds, onde comezou a desenvolverse nas actividades do grupo surrealista, volv\u00e9ndose grande amigo dos poetas Andr\u00e9 Breton e Paul \u00c9luard e do pintor Marcel Duchamp.\nCando a \"Galerie la Centaure\" pechou o seu contrato rematou, retornando Magritte a Bruxelas. Al\u00ed permaneceu durante a ocupaci\u00f3n alem\u00e1 durante a segunda guerra mundial.\nO seu traballo foi exposto en 1936 na cidade de Nova York, Estados Unidos, en d\u00faas exposici\u00f3ns retrospectivas, unha no Museo de Arte Moderna, en 1965, e outra no Metropolitan Museum of Art, en 1992.\nMagritte morreu de cancro e foi soterrado no Cemiterio Schaarbeek, na cidade de Bruxelas.\nObra.\nMagritte foi un pintor de imaxes ins\u00f3litas, as cales deu tratamento rigorosamente realista, empregou procesos ilusionistas, sempre \u00e1 procura do contraste entre o tratamento realista dos obxectos e a atmosfera irreal dos conxuntos.\nAs s\u00faas obras son met\u00e1foras que se presentan como representaci\u00f3ns realistas, a trav\u00e9s da xustaposici\u00f3n de obxectos com\u00fans e s\u00edmbolos recorrentes na s\u00faa obra, tales como o torso feminino, o chapeu coco, o castelo, a rocha e a xanela, entre outros, dun xeito impos\u00edbel de ser atopado na vida real."}
{"id": "49331", "revid": "1131", "url": "https://gl.wikipedia.org/wiki?curid=49331", "title": "Mart\u00edn Codax (hom\u00f3nimos)", "text": "Mart\u00edn Codax pode referirse a:"}
{"id": "49333", "revid": "22570", "url": "https://gl.wikipedia.org/wiki?curid=49333", "title": "Mart\u00edn C\u00f3dax (grupo de m\u00fasica antiga)", "text": "Mart\u00edn C\u00f3dax \u00e9 un grupo de m\u00fasica antiga, creado en 1993. O seu repertorio abrangue desde a Idade Media at\u00e9 o Renacemento, centr\u00e1ndose nos s\u00e9culos XII, XIII e XIV.\nHistoria.\nParticipando en festivais, concertos e feiras medievais de diversos lugares, entre eles o Auditorio Nacional de Madrid en novembro de 2002, e o Instituto Cervantes de Roma.\nColabora con editoriais galegas na difusi\u00f3n da literatura medieval, destacando a s\u00faa participaci\u00f3n na edici\u00f3n do libro \"Mart\u00edn C\u00f3dax\" publicado pola Editorial Galaxia e \"O vi\u00f1o da Vida\" pola Edici\u00f3ns Xerais. A s\u00faa discograf\u00eda recolle as manifestaci\u00f3ns musicais m\u00e1is relevantes da Idade Media na Pen\u00ednsula Ib\u00e9rica: c\u00f3dices como o \"Calixtino\" da catedral de Santiago de Compostela ou o das \"Huelgas\" de Burgos, romances de peregrinaci\u00f3n, \"Cantigas de Santa Mar\u00eda\" do rei Afonso X o Sabio, cantigas de amigo do xograr Mart\u00edn Codax ou cantigas de escarnio de xograis e trobadores do s\u00e9culo XIII.\nO grupo Mart\u00edn C\u00f3dax conta coa colaboraci\u00f3n da empresa galega Bodegas Mart\u00edn C\u00f3dax de Cambados, comprometida, xunto co grupo, na difusi\u00f3n da poes\u00eda medieval galaico-portuguesa. A Radio Galega realizou en decembro do 2001 un programa especial adicado ao grupo Mart\u00edn C\u00f3dax emitido en directo dende as Bodegas.\n\u00c9 salient\u00e1bel o seu disco \"Por que trobar \u00e9 cousa en que iaz...\", onde se recollen catro composici\u00f3ns do \"C\u00f3dice Calixtino\", seis do \"C\u00f3dice de las Huelgas\" de Burgos, as sete cantigas de amigo do xogral Mart\u00edn Codax, e oito cantigas de \"Cantigas de Santa Mar\u00eda\". O disco foi gravado na igrexa de Santa Mar\u00eda do mosteiro de Aciveiro nalgunhas pezas, e outras nos estudios da Radio Galega.\nNo ver\u00e1n do 2000 colaborou con Carlos N\u00fa\u00f1ez para recrear m\u00fasica medieval con instrumentos do P\u00f3rtico da Gloria en dous concertos ofrecidos na Praza de Mar\u00eda Pita da Coru\u00f1a e no Auditorio de Castrelos en Vigo. O 25 de xullo do 2001 foi convidado pola TVG para interpretar un programa de m\u00fasica medieval no marco da entrega dos \u201cPremios Castelao\u201d.\nInstrumentos.\nNas s\u00faas interpretaci\u00f3ns utilizan reproduci\u00f3ns de instrumentos medievais (f\u00eddulas, organistro, arpas, guitarra mourisca, chirim\u00eda, derbuka...), constru\u00eddos seguindo os modelos que aparecen nas principais fontes iconogr\u00e1ficas: P\u00f3rtico da Gloria da catedral de Santiago de Compostela, miniaturas das \"Cantigas de Santa Mar\u00eda\", as\u00ed como instrumentos tradicionais:"}
{"id": "49336", "revid": "1093", "url": "https://gl.wikipedia.org/wiki?curid=49336", "title": "Rene Magritte", "text": ""}
{"id": "49337", "revid": "1093", "url": "https://gl.wikipedia.org/wiki?curid=49337", "title": "Avalanchas", "text": ""}
{"id": "49338", "revid": "5863", "url": "https://gl.wikipedia.org/wiki?curid=49338", "title": "Vicente Beltr\u00e1n", "text": ""}
{"id": "49339", "revid": "336", "url": "https://gl.wikipedia.org/wiki?curid=49339", "title": "L\u00edrica trobadoresca", "text": ""}
{"id": "49340", "revid": "23204", "url": "https://gl.wikipedia.org/wiki?curid=49340", "title": "Brie (rexi\u00f3n)", "text": "A Brie e unha rexi\u00f3n natural de Francia, ao redor de Par\u00eds, situada o leste da Bac\u00eda parisiense. R\u00edos importantes son o Marne e o Sena"}
{"id": "49341", "revid": "15490", "url": "https://gl.wikipedia.org/wiki?curid=49341", "title": "Pergami\u00f1o Sharrer", "text": "O Pergami\u00f1o Sharrer \u00e9 un fragmento de pergami\u00f1o copiado a finais do s\u00e9culo XIII ou comezos do XIV, que cont\u00e9n sete cantigas de amor compostas polo rei de Portugal, don Din\u00eds. Cons\u00e9rvase en Lisboa, no Arquivo Nacional da Torre do Tombo, Fragmentos, caixa 20, n. 2 (Casa Forte).\nHistoria.\nO fragmento foi descuberto o 2 de xullo de 1990 por Harvey Leo Sharrer, profesor da Universidade de California, Santa Barbara, no Arquivo Nacional da Torre do Tombo, en Lisboa. O pergami\u00f1o formaba parte da encadernaci\u00f3n dun libro de rexistros notariais do s\u00e9culo XVI.\nConstit\u00fae, xunto co Pergami\u00f1o Vindel, un dos dous \u00fanicos documentos achados de cantigas galaico-portuguesas con notaci\u00f3n musical e o \u00fanico deste tipo con cantigas de amor. \u00c9 ademais, a fonte manuscrita portuguesa m\u00e1is antiga de m\u00fasica profana en lingua vern\u00e1cula que se conservou.\nDescrici\u00f3n.\nO seu tama\u00f1o \u00e9 de 45,6 x 26,8\u00a0cm e est\u00e1 escrito polas d\u00faas caras a tres columnas. O texto est\u00e1 manuscrito en letra g\u00f3tica redonda e cursiva, e a m\u00fasica, en notaci\u00f3n pre-franconiana con alg\u00fans trazos propios ib\u00e9ricos. Cando se descubriu, o seu estado de conservaci\u00f3n era bastante peor que o do Pergami\u00f1o Vindel, e non estaba completa a m\u00fasica de ningunha das sete cantigas que cont\u00e9n. En 1993 foi sometido a un proceso de restauraci\u00f3n no cal se perdeu a maior parte da notaci\u00f3n musical, que nos \u00e9 co\u00f1ecida s\u00f3 polas fotograf\u00edas feitas denantes da restauraci\u00f3n.\nP\u00e9nsase que poder\u00eda ser un fragmento pertencente ao cancioneiro \"Livro das Trovas de Dom Dinis\", que como o seu nome indica, conti\u00f1a composici\u00f3ns musicais da autor\u00eda do rei don Din\u00eds e foi copiado no \"scriptorium\" real.\nA m\u00fasica.\nMusicalmente, as cantigas de amor do Pergami\u00f1o Sharrer son bastante diferentes \u00e1s cantigas de amigo de Mart\u00edn Codax achadas no Pergami\u00f1o Vindel. Conte\u00f1en gran cantidade de melismas, cunha media de tres notas por s\u00edlaba e unha maior amplitude que as cantigas do Pergami\u00f1o Vindel, cun rango pr\u00f3ximo \u00e1 oitava.\nA cantigas de amor que cont\u00e9n o pergami\u00f1o son as seguintes:"}
{"id": "49342", "revid": "336", "url": "https://gl.wikipedia.org/wiki?curid=49342", "title": "Cantigas", "text": ""}
{"id": "49345", "revid": "1235", "url": "https://gl.wikipedia.org/wiki?curid=49345", "title": "Fern\u00e1ndo Romay Pereiro", "text": ""}
{"id": "49346", "revid": "89787", "url": "https://gl.wikipedia.org/wiki?curid=49346", "title": "Econom\u00eda de Brunei", "text": "A econom\u00eda de Brunei bas\u00e9ase fundamentalmente na explotaci\u00f3n dos seus recursos mineiros, xacementos de petr\u00f3leo, gas natural e carb\u00f3n. Tam\u00e9n a explotaci\u00f3n forestal e a pesca. A s\u00faa agricultura \u00e9 de tipo tropical con cultivo de arroz, cocos e caucho."}
{"id": "49348", "revid": "23204", "url": "https://gl.wikipedia.org/wiki?curid=49348", "title": "Lista de bandeiras de Austria", "text": "Esta \u00e9 unha lista de bandeiras utilizadas en Austria. Para m\u00e1is informaci\u00f3n sobor a bandeira nacional, vexa o artigo Bandeira de Austria."}
{"id": "49349", "revid": "23204", "url": "https://gl.wikipedia.org/wiki?curid=49349", "title": "Lista de bandeiras de Barbados", "text": "Esta \u00e9 unha lista das bandeiras utilizadas en Barbados. Para m\u00e1is informaci\u00f3n sobre a bandeira nacional, vexa Bandeira de Barbados."}
{"id": "49350", "revid": "131329", "url": "https://gl.wikipedia.org/wiki?curid=49350", "title": "An\u00e1lise de perigos e puntos de control cr\u00edtico", "text": "O sistema de An\u00e1lise de perigos e puntos de control cr\u00edtico (APPCC ou HACCP en ingl\u00e9s) \u00e9 un sistema de seguridade alimentaria que permite que as empresas que elaboren, almacenen ou comercialicen alimentos poidan identificar, avaliar e controlar perigos significativos para a inocuidade dos alimentos. Desde os anos oitenta est\u00e1 reco\u00f1ecido internacionalmente como o sistema m\u00e1is eficaz para garanti-la seguridade dos alimentos elaborados nos establecementos nos que est\u00e1 correctamente implantado.\nT\u00f3dalas empresas alimentarias, independentemente do seu tama\u00f1o ou actividade, est\u00e1n obrigadas pola normativa espa\u00f1ola e comunitaria a aplicar programas de autocontrol baseados nos principios da APPCC establecidos polo Codex Alimentarius. O sistema resulta v\u00e1lido para calquera actividade e calquera empresa, adaptando o seu dese\u00f1o \u00e1s caracter\u00edsticas particulares de cada industria.\nPrograma de autocontrol.\nEstes programas de autocontrol deber\u00e1n constar dos seguintes documentos:\nA aplicaci\u00f3n do sistema APPCC debe realizarse e verificarse atendendo \u00f3s criterios de flexibilidade, de modo que os niveis de esixencia poden variar segundo a actividade e tama\u00f1o do establecemento, \u00e9 dicir, segundo o risco sanitario que represente a s\u00faa actividade. Determinadas empresas, de baixo risco, poden controla-los perigos mediante a aplicaci\u00f3n de Gu\u00edas de Pr\u00e1cticas Correctas de Hixiene ou Gu\u00edas de Boas Pr\u00e1cticas.\nNun principio, o sistema denomin\u00e1base polas s\u00faas siglas en ingl\u00e9s HACCP (\"Hazard Analysis and Critical Control Point\"), que a\u00ednda se utiliza en boa parte da bibliograf\u00eda t\u00e9cnica sobre o tema. Cando comezou a aplicarse en Espa\u00f1a traduciuse impropiamente como An\u00e1lise de riscos e control de puntos cr\u00edticos (ARCPC ou ARYCPC).\nDesde a publicaci\u00f3n do Real decreto 202/2000 co\u00f1\u00e9cese xa baixo a denominaci\u00f3n actual de An\u00e1lise de perigos e puntos de control cr\u00edtico (APPCC).\nApuntamentos hist\u00f3ricos.\nA idea de aplica-lo sistema de an\u00e1lise de perigos na elaboraci\u00f3n de alimentos xorde na NASA (\"National Aeronautics and Space Administration\", Administraci\u00f3n Nacional para a Aeron\u00e1utica e o Espazo) en 1959, para conseguir garant\u00edas suficientes da seguridade dos alimentos utilizados nas misi\u00f3ns espaciais. Daquela, o \u00fanico control posible sobre os alimentos era a an\u00e1lise do produto final pero, dado que era imposible analiza-lo 100% dos alimentos que \u00edan consumi-los astronautas porque, de facelo, significar\u00eda que non quedar\u00edan alimentos que comer, f\u00edxose necesario dese\u00f1ar un sistema preventivo, que garantise a seguridade pretendida sen necesidade de controis anal\u00edticos.\nO sistema foi dese\u00f1ado pola empresa de alimentos Pillsbury conxuntamente cos laboratorios da Armada estadounidense. Baixo o nome de \"An\u00e1lise Modal de Fallos e Efectos\", proced\u00edase a estudar todo o que pod\u00eda sa\u00edr mal en cada unha das etapas ou fases da produci\u00f3n. A seguir, proced\u00edase a busca-las posibles causas e a dese\u00f1a-las medidas de control que as evitasen.\nO sistema aplicouse con \u00e9xito nas industrias que elaboraban os alimentos requiridos pola Nasa e en 1971 a Administraci\u00f3n estadounidense f\u00edxoo extensivo, se ben con car\u00e1cter de recomendaci\u00f3n, para as industrias alimentarias en xeral co nome de \"Hazard Analysis and Critical Control Point\" (HACCP).\nNos anos oitenta, o sistema de an\u00e1lise de perigos foi adoptado como eficaz para controla-la seguridade dos alimentos e aplicable para t\u00f3dalas actividades relacionadas cos alimentos pola Organizaci\u00f3n Mundial da Sa\u00fade (OMS) e a Organizaci\u00f3n das Naci\u00f3ns Unidas para a Agricultura e a Alimentaci\u00f3n (FAO), dentro das recomendaci\u00f3ns do Codex Alimentarius, organizaci\u00f3n intergubernamental que desde 1963 dicta normas alimentarias co obxectivo de protexe-la sa\u00fade dos consumidores e asegurar pr\u00e1cticas equitativas no comercio de alimentos. As\u00ed, en 1993 introduce a teor\u00eda da an\u00e1lise de perigos no seu C\u00f3digo Internacional de Practicas Recomendado: Principios Xerais de Hixiene dos Alimentos (CAC/RCP 1-1969, Rev 4-2003) .\nEn 1993, unha Directiva da Uni\u00f3n Europea [Directiva 93/43/CEE do Consello, de 14 de xu\u00f1o de 1993, relativa \u00e1 hixiene dos produtos alimenticios (DO n\u00b0 L 175, de 19.07.1993)] introduce por vez primeira a necesidade de segui-los principios da an\u00e1lise de perigos na produci\u00f3n e elaboraci\u00f3n de alimentos, dando car\u00e1cter normativo \u00f3 establecemento dos principios de autocontrol nas industrias alimentarias que se vi\u00f1an esbozando en directivas anteriores. \nEsta Directiva foi transposta \u00e1 normativa espa\u00f1ola en 1995, mediante o Real decreto 2207/1995, de 28 de decembro, polo que se establecen as normas de hixiene relativas \u00f3s produtos alimenticios (BOE n\u00ba 50, de 27.02.1996).\nA nova lexislaci\u00f3n desenvolvida a partir do 2004, baixo a denominaci\u00f3n colectiva de Paquete de Hixiene e constitu\u00edda polo Regulamento (CE) 852/2004, relativo \u00e1 hixiene dos produtos alimenticios, e outros Regulamentos que o completan, recolle unha vez m\u00e1is a obrigatoriedade das empresas alimentarias a dispor e aplicar sistemas de autocontrol baseados nos principios APPCC e das Autoridades sanitarias de auditar e controla-la s\u00faa aplicaci\u00f3n polos seus responsables.\nEn 2005 publ\u00edcase a norma ISO 22000, de Xesti\u00f3n en Materia de Seguridade Alimentaria, que engloba a filosof\u00eda do control e prevenci\u00f3n de perigos alimentarios na Norma de Calidade ISO.\nPrincipios b\u00e1sicos do sistema APPCC.\nO sistema de an\u00e1lise de perigos e puntos de control cr\u00edtico fundam\u00e9ntase nos sete principios b\u00e1sicos que determinara no seu d\u00eda o Codex Alimentarius. As sucesivas normas legais que desenvolveron este m\u00e9todo de elaborar alimentos seguros mantiveron, con lixeiras variantes, a mesma formulaci\u00f3n.\nIgualmente o Codex Alimentarius estableceu o procedemento a seguir para dese\u00f1ar e implanta-lo sistema polas industrias alimentarias, en doce pasos consecutivos.\nPrincipio 1. Realizar unha an\u00e1lise de perigos..\nA empresa deber\u00e1 detectar calquera perigo potencial, sexa biol\u00f3xico, f\u00edsico ou qu\u00edmico, de tal natureza que a s\u00faa prevenci\u00f3n, eliminaci\u00f3n ou reduci\u00f3n a niveis aceptables sexa esencial para a elaboraci\u00f3n de alimentos seguros. En consecuencia desta determinaci\u00f3n de perigos, a empresa deber\u00e1 avalia-la probabilidade de que aparezan e a gravidade das s\u00faas consecuencias no consumidor. E, finalmente, deber\u00e1 determina-las medidas preventivas ou de control necesarias para conseguir aqueles obxectivos.\nA estes efectos, ent\u00e9ndese por perigo calquera axente biol\u00f3xico, qu\u00edmico o f\u00edsico presente no alimento que poida causar un efecto adverso para a sa\u00fade.\nEste proceso de recompilaci\u00f3n e avaliaci\u00f3n dos perigos que se poden presentar na actividade da empresa e das condici\u00f3ns que se deben dar para que se poidan presentar, xunto \u00e1 determinaci\u00f3n de cales son importantes para a inocuidade dos alimentos (e, por tanto, considerados no plan APPCC) \u00e9 o que se denomina an\u00e1lise de perigos.\nAs medidas preventivas ou de control consisten en calquera procedemento ou actividade que pode realizarse para previr ou eliminar un perigo significativo para a inocuidade dos alimentos ou para reducilo a un nivel aceptable.\nPrincipio 2. Determina-los puntos de control cr\u00edtico (PCC)..\nA empresa debe determina-la fase ou fases do seu proceso produtivo nas que pode aplicar un sistema de controis eficaces para evitar ou eliminar un perigo ou reducilo a niveis aceptables. Estes ser\u00e1n os puntos de control cr\u00edtico, e neles ser\u00e1 onde se deben extrema-los controis da empresa para asegura-la inocuidade dos alimentos.\nPara identifica-los puntos de control cr\u00edtico deber\u00e1 terse presente se se pode ou non establecer al\u00ed un control do proceso e se ese control vai ser eficaz para evitar ou reducir perigos significativos. Se non cumpre estes criterios poderase realiza-los controis que esixa o proceso, pero non se poden considerar puntos de control cr\u00edtico.\nA determinaci\u00f3n dos puntos de control cr\u00edtico cambiar\u00e1 dunha empresa a outra, xa que son espec\u00edficos para cada actividade. Depender\u00e1n do produto que elabore a empresa, das s\u00faas caracter\u00edsticas e presentaci\u00f3ns, das materias primas coas que traballa, das li\u00f1as de fabricaci\u00f3n, das condici\u00f3ns estruturais, dos equipos cos que conte etc.\nPrincipio 3: Establece-lo l\u00edmite ou l\u00edmites cr\u00edticos..\nPara cada perigo considerado deberase establecer, nos correspondentes puntos de control cr\u00edtico, os l\u00edmites cr\u00edticos que marquen a diferenza entre a aceptabilidade e a inaceptabilidade. \u00c9 dicir, que indique se se conseguiu ou non a prevenci\u00f3n, eliminaci\u00f3n ou reduci\u00f3n a niveis aceptables dos perigos identificados.\nCada l\u00edmite cr\u00edtico debe ser establecido para cada par\u00e1metro nun punto de control cr\u00edtico concreto, e o control da empresa debe vixiar que non se supera para asegurar que o PCC est\u00e1 baixo control.\nPrincipio 4: Establecer un sistema de vixilancia..\nA seguir, a empresa deber\u00e1 establecer e aplicar, en cada punto de control cr\u00edtico, os procedementos de seguimento ou vixilancia que sexan necesarios para confirmar que o proceso, nesa fase, est\u00e1 baixo control.\nOs protocolos de vixilancia deben quedar claramente definidos, plasmados nun programa axeitado, que detalle o conxunto de observaci\u00f3ns ou medici\u00f3ns que se deben aplicar, necesarias para garanti-lo seguimento e control efectivos de cada PCC. \u00c9 necesario definir quen debe exercer esa vixilancia, cando (cada canto tempo) e como debe facerse.\nDeben permitir que se poida detectar calquera perda de control dunha forma precoz e clara, para poder actuar en consecuencia e devolve-lo control do proceso antes de seguir producindo alimentos dunha forma insegura.\nPrincipio 5: Establece-las medidas correctoras..\nDeben establecerse as medidas correctoras ou correctivas que han de adoptarse cando a vixilancia indica que se supera ou se incumpre un l\u00edmite cr\u00edtico, o que indica que ese punto de control cr\u00edtico non est\u00e1 controlado, non \u00e9 seguro.\nEnt\u00e9ndese por medida correctora calquera acci\u00f3n que hai que adoptar cando os resultados da vixilancia nun PCC indican unha perda do control do proceso.\nEstas medidas correctoras previstas deben perseguir dous obxectivos: \nPrincipio 6. Verificaci\u00f3n regular do sistema..\nPara confirmar que o sistema APPCC funciona correctamente deben establecerse procedementos programados de comprobaci\u00f3n ou verificaci\u00f3n, que se aplicar\u00e1n regularmente. Segundo o resultado desta verificaci\u00f3n, o programa manterase vixente se demostra que segue sendo eficaz ou, en caso contrario, procederase \u00e1 s\u00faa adaptaci\u00f3n ou modificaci\u00f3n naqueles puntos ou planes nos que se detecten fallos. Tam\u00e9n se deber\u00e1 proceder necesariamente a verifica-lo sistema cando se introduza calquera modificaci\u00f3n no produto, nas materias primas ou nos procesos de elaboraci\u00f3n, envasado, almacenamento etc.\nOs procedementos de verificaci\u00f3n deben consistir na inspecci\u00f3n das instalaci\u00f3ns e dos procesos de elaboraci\u00f3n, na comprobaci\u00f3n dos controis que se deban facer e os que realmente se fagan, na comprobaci\u00f3n das incidencias ou desviaci\u00f3ns que se puideron producir e nas medidas correctoras que se aplicaron no seu caso. Deber\u00e1 comprobarse que se cumpren os procedementos previstos e que se rexistran correctamente os controis efectuados. Pode realizalo persoal da propia empresa ou, mellor, persoal alleo e independente, mediante unha auditor\u00eda externa da empresa e de t\u00f3dolos seus programas.\nNesta verificaci\u00f3n peri\u00f3dica do sistema deber\u00e1n inclu\u00edrse tam\u00e9n os controis anal\u00edticos que sexan necesarios para confirma-la aptitude para o consumo dos alimentos producidos, para confirma-la eficacia dos procedementos de limpeza e desinfecci\u00f3n, a hixiene dos procesos e dos manipuladores etc.\nPrincipio 7: Sistema de documentaci\u00f3n e rexistros..\nFinalmente, o sistema APPCC debe preve-la elaboraci\u00f3n dos documentos ou programas que describan t\u00f3dolos procesos, e dos rexistros que demostren a aplicaci\u00f3n efectiva dos procedementos de que consta o sistema de autocontrol. Uns e outros deber\u00e1n arquivarse dunha forma segura e eficaz para poder ser consultados en caso necesario.\nA amplitude e complexidade destes documentos e rexistros estar\u00e1 en funci\u00f3n da natureza e tama\u00f1o da empresa, pero en calquera caso deben demostrar suficientemente a eficacia das medidas contempladas nos puntos anteriores."}
{"id": "49399", "revid": "23204", "url": "https://gl.wikipedia.org/wiki?curid=49399", "title": "As Palmas de Gran Canaria", "text": "As Palmas de Gran Canaria (en castel\u00e1n: \"Las Palmas de Gran Canaria\") \u00e9 unha cidade espa\u00f1ola e concello, situado na costa nordeste da illa de Gran Canaria, capital da provincia das Palmas, unha das cidades co-capitais da comunidade aut\u00f3noma das Canarias (xunto con Santa Cruz de Tenerife) e o principal centro urbano do arquip\u00e9lago das Canarias, cunha \u00e1rea de 100,55 km\u00b2 e unha poboaci\u00f3n de 383.308 habitantes (2010).\nXeneralidades.\nA cidade foi fundada o 24 de xu\u00f1o de 1478 co nome de \"Santa Mar\u00eda del Real de Las Palmas\", por Juan Rej\u00f3n, xefe das tropas invasoras castel\u00e1s, que se enfrontar\u00edan aos guanches (poboaci\u00f3n ind\u00edxena das illas Canarias). En 1492, Cristovo Col\u00f3n ancorou no porto de Las Palmas, na s\u00faa primeira expedici\u00f3n a Am\u00e9rica.\nLas Palmas \u00e9 hoxe unha cidade cosmopolita. Ten tres praias (Las Canteras, Las Alcaravaneras e San Crist\u00f3bal) e un gran porto (Puerto de la Luz) - importante durante o per\u00edodo 1970-1990 (no que se beneficiou avantaxadamente do pechamento do Canal de Suez, como consecuencia da guerra \u00e1rabe-israel\u00ed de 1973). Debido \u00e1 s\u00faa situaci\u00f3n como nexo de tres continentes, e \u00e1 s\u00faa relevancia como punto tur\u00edstico, inn\u00fameros traballadores estranxeiros emigraron e se asentaron na cidade. Mercadores e viaxeiros procedentes de \u00c1frica, China, Europa occidental, Rusia e Oriente Medio pululan mesturados polas r\u00faas da cidade e os centros comerciais da urbe. As comunidades coreana e india son as maiores da cidade, a\u00ednda que a maior\u00eda dos individuos adquiriron a nacionalidade espa\u00f1ola co paso dos anos.\nSegundo un estudo efectuado por Thomas Whitmore, director de investigaci\u00f3ns climatol\u00f3xicas da Universidade de Syracuse (USA), a cidade de Las Palmas de Gran Canaria goza do mellor clima do mundo.\nA principal festa (Festas de San Xo\u00e1n), o 24 de xu\u00f1o, conmemora ao tempo a data da fundaci\u00f3n da cidade.\nO Entroido das Palmas de Gran Canaria \u00e9 amplamente co\u00f1ecido non s\u00f3 en Espa\u00f1a, sen\u00f3n no resto do mundo, \u00e9 constit\u00fae unha das m\u00e1ximas atracci\u00f3ns tur\u00edsticas."}
{"id": "49401", "revid": "98629", "url": "https://gl.wikipedia.org/wiki?curid=49401", "title": "Linguas b\u00e9rberes", "text": "O b\u00e9rber (\"tamazight\") forma un grupo de variedades ou linguas derivadas do antigo b\u00e9rber, separado en d\u00faas ramas: linguas b\u00e9rberes do Norte e do Sur. Estas linguas est\u00e9ndense desde Marrocos ata Exipto, pasando por Alxeria, Tunisia, Libia, N\u00edxer e Mal\u00ed. Co\u00f1\u00e9cense unha trintena de variantes dialectais. Pos\u00fae un sistema propio de escrita, que os tuaregs conservaron: o tifinagh. As linguas b\u00e9rberes asimilaron pr\u00e9stamos variados: do fenicio, do lat\u00edn, do turco, do \u00e1rabe, do franc\u00e9s e do espa\u00f1ol.\nNon hai cifras oficiais sobre o n\u00famero de falantes, mais est\u00edmase que andar\u00e1 arredor dos 20 mill\u00f3ns.\nCondici\u00f3ns sociais.\nCoa islamizaci\u00f3n dos b\u00e9rberes e a inmigraci\u00f3n de tribos \u00e1rabes orientais, o b\u00e9rber tivo de competir desigualmente co \u00e1rabe, pois o \u00e1rabe cl\u00e1sico, como lingua do Cor\u00e1n, consider\u00e1base sagrado. Despois da independencia dos pa\u00edses norteafricanos, o \u00e1rabe foi adoptado, de novo, como a lingua do Estado, mais o b\u00e9rber continuou marxinado.\nDesde a sanguenta revolta popular da Cabilia, no ano 1980, causada pola suspensi\u00f3n gobernamental dunha conferencia sobre poes\u00eda b\u00e9rber, o movemento b\u00e9rber mostrou dimensi\u00f3ns pol\u00edticas e supranacionais. En 1994, o rei de Marrocos, Hasan II, decidiu introducir o b\u00e9rber na escola primaria. Pero esta decisi\u00f3n non se chegou a completar nunca. No ano 2001, o novo monarca, Mohamed VI, creou o \"Instituto Real da Cultura Amazigh\", que ti\u00f1a como alg\u00fans dos obxectivos definir un b\u00e9rber est\u00e1ndar, e promover o seu uso.\nActualmente, o b\u00e9rber \u00e9 estudado en 300 escolas, sobre todo en zonas berber\u00f3fonas. Existen noticiarios televisivos nas tres variantes marroqu\u00eds e constit\u00fae unha lingua oficial en Marrocos.\nFon\u00e9tica e fonolox\u00eda.\nDada a grande extensi\u00f3n dos territorios nos que se fala este complexo ling\u00fc\u00edstico, non \u00e9 pos\u00edbel sintetizar todas as caracter\u00edsticas fon\u00e9ticas. Apuntaranse s\u00f3 algunhas das m\u00e1is salient\u00e1beis.\nVogais.\nGran parte dos dialectos b\u00e9rberes co\u00f1ecen un sistema voc\u00e1lico extremamente reducido, coa presenza de tres \u00fanicas vogais fonol\u00f3xicas: /i/, /a/, /u/. Os dialectos do tuareg, por contra, gozan dun sistema voc\u00e1lico moito m\u00e1is rico e articulado, que comprende tam\u00e9n: /e/ e /o/, e m\u00e1is d\u00faas vogais \"breves\" /\u0259/ e /\u0103/. \u00c9 pos\u00edbel que esta situaci\u00f3n derive da orixinaria, na que tres vocais breves /*i/, /*a/, /*u/ conviv\u00edan con tres vocais longas /*i:/, /*a:/, /*u:/, como se transparenta nas graf\u00edas m\u00e1is antigas de textos b\u00e9rberes en caracteres \u00e1rabes. Hai tam\u00e9n outras variaci\u00f3ns particulares postas en evidencia pola ling\u00fc\u00edstica hist\u00f3rica (mantemento dalgunhas \"vocais breves\" en zenaga, orixe de sons \"labiovelares\" proximidade do antigo \"u\" breve etc.).\nComo fose, hoxe o tratamento da \"lonxitude voc\u00e1lica\" \u00e9 distintivo s\u00f3 en tuareg, onde mesmo alg\u00fans cren ver unha serie de vogais \"hiperlongas\" en certos contextos como no denominado \"perfeito resultativo\" ou en certos \"imperfeitos\" (\"aoristos intensivos\").\nConsoantes.\nO consonantismo b\u00e9rber presenta diversas caracter\u00edsticas interesantes:\nGram\u00e1tica.\nDesde un punto de vista tipol\u00f3xico, o b\u00e9rber \u00e9 unha lingua flexiva (con m\u00e1is precisi\u00f3n \"introflexiva\"), cunha orde sint\u00e1ctica b\u00e1sica VSO (Verbo - Suxeito - Obxecto), que alterna frecuentemente con SVO (Suxeito - Verbo - Obxecto).\nMorfolox\u00eda.\nA morfolox\u00eda introflexiva, t\u00edpica de gran parte das linguas afroasi\u00e1ticas, sup\u00f3n mutaci\u00f3ns voc\u00e1licas, no interior da palabra, con valor morfol\u00f3xico. Por exemplo: \nAdemais da alternancia voc\u00e1lica, a morfolox\u00eda fai uso ben de prefixos ben de sufixos. Por outra banda, un tratamento abondo caracter\u00edstico da s\u00faa morfolox\u00eda \u00e9 o da presenza de numerosos \"morfemas descontinuos\" (circunfixos), \u00e9 dicir, afixos que \"circundan\" a base que modifican, coa presenza ao mesmo tempo dun prefixo e un sufixo. Por exemplo:\nNome.\nOs nomes en b\u00e9rber expresan por norma:\nEsta \u00faltima categor\u00eda \u00e9 t\u00edpica das palabras do estrato b\u00e9rber, mentres non se encontra en nomes provenientes doutras linguas, de xeito particular nos numerosos pr\u00e9stamos do \u00e1rabe. Esta de feito est\u00e1 na orixe de modificaci\u00f3ns fon\u00e9ticas sucesivas coa incorporaci\u00f3n nos nomes do \"artigo\", ausente por contra na maior parte dos pr\u00e9stamos (a\u00ednda que tam\u00e9n o pode conter).\nAlg\u00fans exemplos:\nVerbo.\nO verbo b\u00e9rber presenta tres \"tempos\" principais:\nPolo demais, existen formas de \nque son usados (case) s\u00f3 en contextos negativos.\nTodo \"tempo\" est\u00e1 caracterizado por un tema propio, que polo corrente est\u00e1 formado simplemente mediante apofon\u00eda (mutaci\u00f3n voc\u00e1lica) no que respecta ao perfecto e ao aoristo, mentres o imperfecto f\u00f3rmase a partir do aoristo con variados medios morfol\u00f3xicos como redobramento conson\u00e1ntico ou co uso de prefixos. As diferentes persoas f\u00f3rmanse con prefixos, sufixos e circunfixos que son os mesmos en cada \"tempo\".\nUn exemplo co verbo \"af\" \"encontrar\"\nO imperativo f\u00f3rmase co tema simple do aoristo, sen desinencias para o singular, cos sufixos \"-t\" (masc.) e \"-emt\" (fem.) para o plural. O imperativo, \u00e9 o que fornece a forma m\u00e1is breve do verbo, sendo utilizada como \"forma de citaci\u00f3n\" dos verbos nos dicionarios, en vez do infinitivo ou outras persoas e tempos.\nA variedade de mutaci\u00f3ns voc\u00e1licas nos diversos tempos \u00e9 grande e d\u00e1 lugar a numerosas conxugaci\u00f3ns (na s\u00faa gram\u00e1tica do tuareg, Charles de Foucauld constatou m\u00e1is de cen)."}
{"id": "49402", "revid": "89787", "url": "https://gl.wikipedia.org/wiki?curid=49402", "title": "Quiabo", "text": "O quiabo, Abelmoschus esculentus, \u00e9 unha planta do x\u00e9nero dos abelmoscos na familia da malva (\"Malvaceae\"). O seu froito \u00e9 unha c\u00e1psula fibrosa chea de sementes brancas redondas, utilizado en coci\u00f1a antes da maduraci\u00f3n. O seu uso \u00e9 moi com\u00fan na coci\u00f1a da India e do Oriente Medio, as\u00ed como no Brasil e no Sur dos Estados Unidos e en xeral en calquera lugar con inmigraci\u00f3n africana.\nAparentemente, o quiabo \u00e9 de orixe africana, e debe o nome \u00e1 denominaci\u00f3n nalgunhas linguas da \u00c1frica Occidental, \"quingombo\", que tam\u00e9n d\u00e1 nome a un dos pratos m\u00e1is importantes da coci\u00f1a do Sur dos Estados Unidos, o gumbo."}
{"id": "49403", "revid": "745", "url": "https://gl.wikipedia.org/wiki?curid=49403", "title": "Okra", "text": ""}
{"id": "49404", "revid": "89787", "url": "https://gl.wikipedia.org/wiki?curid=49404", "title": "Cancioneiro de Elvas", "text": " \nO Cancioneiro de Elvas (Elvas, Biblioteca Municipal Publia Hortensia, Ms 11793) \u00e9 un manuscrito portugu\u00e9s do s\u00e9culo XVI con m\u00fasica e poemas da \u00e9poca renacentista. \u00c9 unha das fontes m\u00e1is importantes de m\u00fasica profana na Pen\u00ednsula Ib\u00e9rica, con obras en portugu\u00e9s e espa\u00f1ol."}
{"id": "49405", "revid": "1822", "url": "https://gl.wikipedia.org/wiki?curid=49405", "title": "APPCC", "text": ""}
{"id": "49406", "revid": "1822", "url": "https://gl.wikipedia.org/wiki?curid=49406", "title": "Punto de control cr\u00edtico", "text": ""}
{"id": "49407", "revid": "132", "url": "https://gl.wikipedia.org/wiki?curid=49407", "title": "Origanum vulgare", "text": ""}
{"id": "49408", "revid": "98629", "url": "https://gl.wikipedia.org/wiki?curid=49408", "title": "Francisco Iglesias Brage", "text": "Francisco Iglesias Brage, nado en Ferrol o 21 de maio de 1900 e finado en Madrid o 14 de marzo de 1973, foi un piloto de aviaci\u00f3n, militar, enxe\u00f1eiro e explorador.\nTraxectoria.\nFrancisco Iglesias Brage acadou sona internacional logo de intentar bater o r\u00e9cord de distancia voo, en 1927. El e mais o aviador abulense Ignacio Jim\u00e9nez Mart\u00edn, sa\u00edron o 24 de marzo da base a\u00e9rea de Tablada, en Sevilla, con direcci\u00f3n a R\u00edo de Xaneiro. Pero o intenso vento ac\u00e1balles co combust\u00edbel, e tiveron que acurtar a viaxe e aterrar en Salvador de Ba\u00eda o 26 de marzo. O avi\u00f3n era un monomotor Breguet XIX GR-72 chamado Jes\u00fas del Gran Poder. Realizaron un percorrido de 6.540\u00a0km, para o que investiron 43,58 horas de voo ininterrompido. Non foi o r\u00e9cord absoluto de distancia, sen\u00f3n a segunda mellor marca, pero si que bateron o r\u00e9cord de distancia absoluta percorrida sobre o mar.\nDespois conseguiu sobrevoar os Andes, convert\u00e9ndose no primeiro piloto en facelo.\nDatos posteriores sit\u00faan a Francisco Iglesias Brage no Per\u00fa. Al\u00ed estaba Brage preparando unha expedici\u00f3n ao r\u00edo Amazonas coa axuda do emigrante e libreiro Ces\u00e1reo Mosquera Chousal e do aventureiro Alfonso Gra\u00f1a que daquela xa viv\u00eda entre os indios x\u00edvaros da selva peruana. Al\u00ed participou como mediador no conflito internacional entre Colombia e o Per\u00fa, a chamada Guerra de Leticia, apoiando as posici\u00f3ns peruanas diante da Sociedade de Naci\u00f3ns. Froito de toda esta \u00e9poca \u00e9 a ampla colecci\u00f3n de obxectos, pezas etnogr\u00e1ficas, unha serie de pequenos estudos sobre xeograf\u00eda e bot\u00e1nica, brazais e colares de plumas, coroas de plumas negras de tucano, carcaxes, m\u00e1scaras, cintos e frautas, que se conservan no Museo Nacional de Antropolog\u00eda de Madrid.\nDespois, como enxe\u00f1eiro, participa no comezo da construci\u00f3n do aeroporto da Lavacolla, en Santiago de Compostela, en 1935\nA Guerra.\nA Guerra Civil fixo esquecer definitivamente o proxecto de expedici\u00f3n ao Amazonas. Cando o golpe de estado de Franco, Iglesias Brage, que daquela era capit\u00e1n de enxe\u00f1eiros, atop\u00e1base en Ferrol, e p\u00faxose do lado nacional. Brage f\u00edxose cargo na cidade das responsabilidades de tranv\u00edas e transportes.\nO 8 de febreiro de 1937 as forzas nacionais toman a cidade de M\u00e1laga e Brage pasa a ser o respons\u00e1bel do seu aeroporto. A base a\u00e9rea empr\u00e9gase fundamentalmente como centro de operaci\u00f3ns lox\u00edsticas debido \u00e1 grande distancia que hab\u00eda \u00e1 fronte. Debido a esa posici\u00f3n de retagarda \u00f3ptase por crear al\u00ed unha escola de aviaci\u00f3n, da que \u00e9 nomeado xefe o propio Brage, e que se inaugura o 9 de febreiro de 1938.\nA enxe\u00f1er\u00eda civil.\nDespois do conflito foi nomeado secretario xeral t\u00e9cnico do Ex\u00e9rcito do Aire, pero posteriormente pasou \u00e1 vida civil, dedicouse fundamentalmente \u00e1 enxe\u00f1er\u00eda de aviaci\u00f3n, e regresou para continuar os traballos de construci\u00f3n de Lavacolla, e en concreto, da pista norte-sur. Tam\u00e9n naquel tempo foi o promotor do Aeroclub de Santiago, que naceu a ra\u00edz dunha convocatoria realizada por Brage nas oficinas do Ex\u00e9rcito do Aire en Santiago de Compostela. Foi o seu primeiro presidente dende 1947 ata o 14 de maio de 1952.\nEn 1952 era xefe dos servizos de Aeroportos de Galicia, co grao de coronel, e supervisou o investimento e creaci\u00f3n do aeroporto de Peinador.\nEn 1953 dirixiu o proxecto do aeroporto de Alvedro, que aprobou o consello de ministros o 11 de setembro, e que inclu\u00edu a construci\u00f3n dunha pista de voo de 1500 x 200 m e un aer\u00f3dromo no outeiro de Alvedro despois de avaliar, e rexeitar, as mesmas posibilidades na Zapateira, no Burgo e na Laracha.\nEst\u00e1 soterrado en Ferrol, no cemiterio de Catabois. No ano 2000, polo seu centenario, o concello de Ferrol tributoulle unha homenaxe. O seu arquivo e biblioteca pertence ao Arquivo do Reino de Galicia."}
{"id": "49412", "revid": "89787", "url": "https://gl.wikipedia.org/wiki?curid=49412", "title": "Ram\u00f3n Lorenzo", "text": "Ram\u00f3n Lorenzo V\u00e1zquez, nado en Eirapedri\u00f1a (Ames) o 16 de setembro de 1935, \u00e9 un estudoso da lingua galega e da prosa medieval, catedr\u00e1tico de Ling\u00fc\u00edstica e Literatura galegas na Universidade de Santiago de Compostela dende 1981 e membro de n\u00famero da Real Academia Galega.\nTraxectoria.\nA s\u00faa tese titulada \"Traducci\u00f3n gallega de la Cr\u00f3nica General y de la Cr\u00f3nica de Castilla\" recibiu o premio extraordinario de doutoramento e constit\u00fae unha referencia inescusable para o estudo da lingua medieval galega e portuguesa. Non menos valiosa \u00e9 a edici\u00f3n galega da \"Cr\u00f3nica troiana\". O Consello da Cultura Galega publicou en 2019 \"Mosteiro de Montederramo. Colecci\u00f3n documental e \u00edndices\", dispo\u00f1ible na \"Gallaeciae Monumenta Historica\".\nPor outra banda, formou parte do grupo literario Brais Pinto, canda M\u00e9ndez Ferr\u00edn, Alexandre Cribeiro, Herminio Barreiro, Reimundo Pati\u00f1o etc, e foi un dos impulsores da revista de creaci\u00f3n po\u00e9tica \"Dorna\".\nEn 1971 participou na fundaci\u00f3n do Instituto da Lingua Galega, instituci\u00f3n \u00e1 que permanece vinculado.\nTraduciu obras de literatura xuvenil, como \"O ponche dos desexos\", de Michael Ende (xunto a \u00darsula Heinze).\nIngresou na Real Academia Galega o 7 de maio de 1999 coa lectura do discurso \"Reflexi\u00f3ns cr\u00edtico-eruditas e sentimentais sobre a lingua\", respondido por Constantino Garc\u00eda"}
{"id": "49418", "revid": "1093", "url": "https://gl.wikipedia.org/wiki?curid=49418", "title": "Euskal pilota", "text": ""}
{"id": "49419", "revid": "3054", "url": "https://gl.wikipedia.org/wiki?curid=49419", "title": "Vaterpolo", "text": ""}
{"id": "49420", "revid": "55340", "url": "https://gl.wikipedia.org/wiki?curid=49420", "title": "Historia da Laponia", "text": "T\u00e9\u00f1ense atopado restos en \"S\u00e1pmi\" dunha cultura baseada na caza e na pesca que datan do Neol\u00edtico.\nOs saami empezaron a poboar a rexi\u00f3n a partir do ano -100.\nDende o s. XVII os saami comezaron a ser arrecunchados cara ao norte pola poboaci\u00f3n campesi\u00f1a de Suecia. Pasaron da caza do reno \u00e1 s\u00faa cr\u00eda, e deixaron de ser n\u00f3mades mudando ao sedentarismo.\nA cristianizaci\u00f3n dos saami foi un proceso moi lento e longo; as primeiras igrexas foron constru\u00eddas no s. XII polos noruegueses, mais a verdadeira expansi\u00f3n do cristianismo chegou no s. XVIII, sen que puidese chegar a substitu\u00edr o animismo, que segue a existir a\u00ednda hoxe."}
{"id": "49422", "revid": "89787", "url": "https://gl.wikipedia.org/wiki?curid=49422", "title": "Primo Castro Vila", "text": "Primo Castro Vila, nado en Toiriz (Vila de Cruces) en 1880 e finado en Br\u00e1ntega en 1950, foi un pol\u00edtico galego.\nTraxectoria.\nEmigrou a Buenos Aires. Ao regreso instalouse na Feira Nova, na parroquia de Br\u00e1ntega, concello de Agolada. Constru\u00edu unha microhidr\u00e1ulica para producir enerx\u00eda el\u00e9ctrica.\nO 19 de abril de 1931 foi elixido alcalde de Agolada. Suspendido no cargo, foi reposto o 22 de febreiro de 1936. Destitu\u00eddo o 3 de agosto, agochouse para fuxir da represi\u00f3n.\nVida persoal.\nCasou con Ascensi\u00f3n Mart\u00ednez Sobrado e tivo d\u00faas fillas: Socorro e Carme Castro Mart\u00ednez."}
{"id": "49423", "revid": "98629", "url": "https://gl.wikipedia.org/wiki?curid=49423", "title": "Tito (Josip Broz)", "text": "Josip Broz \"Tito\", nado en Kumrovec (Austria-Hungr\u00eda, na actualidade Croacia) o 7 de maio de 1892 e finado en Ljubljana (Iugoslavia, hoxe Eslovenia) o 4 de maio de 1980, foi un pol\u00edtico iugoslavo. Foi presidente do pa\u00eds durante 27 anos.\nTomou o alcume \"Tito\" en 1934, cando se fixo membro do \"Politburo\" do Partido Comunista de Iugoslavia e pasou \u00e1 clandestinidade. Dirixiu os partisanos comunistas durante a segunda guerra mundial na s\u00faa loita contra os ocupantes alem\u00e1ns e italianos. Despois da guerra foi primeiro ministro e despois presidente da Rep\u00fablica Iugoslava, cargo que ocupou ata a morte en 1980. A\u00ednda que comunista seguiu unha pol\u00edtica independente da da Uni\u00f3n Sovi\u00e9tica e desde os anos 50 foi un dos l\u00edderes do Movemento de Pa\u00edses Non Ali\u00f1ados.\nXuventude e primeira guerra mundial.\nJosip Broz proced\u00eda dunha familia labrega croata da \u00e1rea de Zagorie. Croacia era ent\u00f3n parte do Imperio austro-h\u00fangaro. Seu pai, Franjo, era un croata de familia procedente do actual Trentino italiano. A mai, Mar\u00eda, era eslovena. Foi o s\u00e9timo fillo da parella. Pasou parte da s\u00faa infancia co av\u00f3 materno en Podsreda. Entrou na escola primaria, que deixou en 1905, en Kumrovec.\nNo ano 1907 comezou a traballar como aprendiz de zarralleiro en Sisak. En 1910 entrou na uni\u00f3n de traballadores da metalurxia e no Partido Socialdem\u00f3crata de Croacia e Bosnia. Entre 1911 e 1913 traballou como metal\u00farxico en Kamnik Eslovenia, Cenkovo Bohemia, M\u00fanic e Mannheim (Alema\u00f1a). Traballou para a empresa automobil\u00edstica Daimler en Viena como condutor de probas.\nEn 1913 foi chamado a filas polo ex\u00e9rcito austro-h\u00fangaro. Cando empezou a primeira guerra mundial foi enviado \u00e1 fronte contra Serbia como suboficial. Foi arrestado por facer propaganda antib\u00e9lica e reclu\u00eddo na fortaleza de Petrovaradin. En xaneiro de 1915 foi enviado \u00e1 fronte de Galitsia. Despois de ser proposto para unha condecoraci\u00f3n, foi ferido en Bukovina en marzo de 1915 e feito prisioneiro polos rusos.\nRusia.\nFerido de gravidade, Josip Broz, pasou trece meses no hospital e despois foi enviado a un campo de traballo nos montes Urais. En febreiro de 1917 foi liberado por un grupo de traballadores revolucionarios e volto a arrestar. Escapou definitivamente e, en xullo de 1917, participou nas manifestaci\u00f3ns prerrevolucionar\u00edas en Petrogrado. Foi detido cando se dirix\u00eda a Polonia, reclu\u00eddo en Petropavlovsk e enviado despois a Kungur. Escapou do tren durante a viaxe e agachouse cunha familiar rusa. Co\u00f1eceu a Pelegeia Belousova coa que casou. Entrou na Garda Vermella en Omsk e, en 1918, pediu ser admitido no Partido Comunista Ruso. Traballou de mec\u00e1nico e participou na guerra civil rusa do lado bolxevique. Finalmente, en 1920 volveu coa s\u00faa muller \u00f3 recentemente fundado estado iugoslavo.\nRegreso a Iugoslavia.\nBroz chegou \u00f3 novo pa\u00eds en setembro e uniuse inmediatamente o Partido Comunista de Iugoslavia, de influencia cada vez m\u00e1is importante en Iugoslavia. Nas elecci\u00f3ns de 1920 os comunistas foron a terceira forza no parlamento e foi declarado ilegal polo rei. Broz seguiu traballando para o partido na clandestinidade. Traballou na metalurxia en Veliko Trojstvo e despois nun estaleiro en Kralievica. Foi despedido por dirixir unha folga un ano despois e marchou a Belgrado onde traballou nunha f\u00e1brica de vag\u00f3ns de tren. Dela foi tam\u00e9n despedido \u00f3 descubrirse a s\u00faa militancia comunista, o que provocou a s\u00faa mudanza a Zagreb, onde foi escollido secretario da uni\u00f3n de traballadores do metal de Croacia.\nNos anos vinte, Broz utilizou a s\u00faa experiencia como zarralleiro para fabricar copias de chaves e ganz\u00faas, foi condenado por roubos en casas e perdoado pola amnist\u00eda de 1928. As actas da polic\u00eda iugoslava impl\u00edcano nun roubo no que morreu un xendarme en 1935. Foi acusado tam\u00e9n de ser o xefe dunha banda de falsificadores de moeda.\nA ilegalizaci\u00f3n do partido Comunista, provocou que fora encarcerado en diversas ocasi\u00f3ns entre 1928 e 1934. Despois de ser liberado en 1934 dun deses arrestos marchou a Par\u00eds, pero regresou no mesmo ano \u00f3 ser escollido membro do comit\u00e9 central do Partido Comunista Iugoslavo, que daquela se reun\u00eda en Viena. Foi ent\u00f3n cando adoptou o alcume \"Tito\".\nOs anos do Komintern.\nEn 1935 Tito viaxou a Uni\u00f3n Sovi\u00e9tica, onde traballou durante un ano na secci\u00f3n balc\u00e1nica do Komintern. Foi membro do PCUS. En 1936, o Komintern enviouno a Iugoslavia, para dirixir as purgas no Partido Comunista Iugoslavo.\nEntre os anos 1936 e 1938 estivo implicado na guerra civil espa\u00f1ola como organizador dunha brigada de 11.000 iugoslavos qua apoiaban \u00e1s forzas republicanas. S\u00f3 uns 1.000 soldados iugoslavos puideron regresar \u00f3 seu pa\u00eds . Tito tomou parte co comunista franc\u00e9s Andr\u00e9 Marty en Albacete, Espa\u00f1a, no adestramento dos comunistas das Brigadas Internacionais. En 1937 foi escollido secretario xeral do Partido Comunista Iugoslavo.\nEn 1937 foi escollido secretario xeral do partido Comunista Iugoslavo e enviado a Iugoslavia para reorganizar o partido, (o antigo secretario xeral do Partido comunista Iugoslavo fora asasinado en Moscova). Nesa \u00e9poca Tito segu\u00eda as pol\u00edticas do Comintern e apoiaba a Stalin. Os comunistas iugoslavos eran, por\u00e9n, sospeitosos de apoiar a Trotski e o mesmo Tito estivo, segundo algunhas fontes, a piques de ser arrestado por orde de Stalin.\nA segunda guerra mundial.\nEn marzo de 1941 o goberno iugoslavo de Cvetkovic firmou o pacto co Eixo formado por Alema\u00f1a, Italia e o Xap\u00f3n. \u00d3s dous d\u00edas produciuse en Belgrado un golpe de estado dirixido polo xeneral Simovic. O 6 de abril forzas de Alema\u00f1a, Italia, Bulgaria e Hungr\u00eda atacaron Iugoslavia. Despois dos bombardeos de Belgrado e outras cidades pola aviaci\u00f3n nazi o 17 de abril representantes iugoslavos firmaron o armisticio con Alema\u00f1a. Os alem\u00e1ns estableceron un estado croata independente dirixido pola \"Usta\u0161a\", un partido colaboracionista de ideolox\u00eda fascista. Bosnia, Herzegovina e partes de Eslovenia e Serbia foron ocupadas por soldados alem\u00e1ns e o resto do pa\u00eds por tropas dos outros pa\u00edses atacantes. \nO pacto xermano-sovi\u00e9tico puido estar na base da lenta reacci\u00f3n dos comunistas. Despois da invasi\u00f3n alem\u00e1 da URSS o 22 de xu\u00f1o de 1941 Tito reuniu o comit\u00e9 central do Partido Comunista Iugoslavo, foi nomeado comandante militar e dirixiu unha chamada a toma-las armas e a revoluci\u00f3n socialista.\nA guerra partisana comezou o 7 de xullo en Bela Crkva. Os triunfos iniciais dos guerrilleiros foron respondidos polos alem\u00e1ns con asasinatos en masa de civ\u00eds. Nos territorios liberados os partisanos organizaron comit\u00e9s populares para actuaren coma goberno civil. Tito foi o l\u00edder m\u00e1ximo do Consello Antifascista de Liberaci\u00f3n de Iugoslavia (AVNOJ), que se reuniu en Bihac en novembro de 1942 e en Jajce en novembro de 1943 e estableceu as bases da futura organizaci\u00f3n da Federaci\u00f3n Iugoslava. En decembro de 1943, coa maior parte do pa\u00eds a\u00ednda ocupada, Tito proclamou un goberno provisional.\nXefe de estado.\nRatificaci\u00f3n do poder de Tito.\nO \u201cConsello Antifascista\u201d ti\u00f1a o poder en Iugoslavia dende finais de 1944, situaci\u00f3n aceptada polos aliados e apoiada expresamente polo primeiro ministro brit\u00e1nico Winston Churchill. Tito tentara xa nos anos da guerra mante-lo equilibrio nas relaci\u00f3ns cos aliados occidentais e coa Uni\u00f3n Sovi\u00e9tica, dun lado para acadar a axuda de \u00e1mbalas d\u00faas partes durante o conflito, da outra para asegurarse a independencia de actuaci\u00f3n cando acabara.\nDespois do acordo Tito-\u0160uba\u0161ic a finais de 1944 o goberno provisional da Rep\u00fablica Federal Iugoslava dirixido por Tito reuniuse o 7 de marzo de 1945 en Belgrado. Despois das elecci\u00f3ns de novembro de 1945, Tito foi nomeado primeiro ministro e ministro de exteriores. En novembro dese mesmo ano proclamouse unha nova constituci\u00f3n e organizouse o ex\u00e9rcito. Ata 1953 organizou o cambio de Iugoslavia nun estado socialista.\nEn xu\u00f1o de 1950 a Asemblea Nacional apoiou unha proposta de Tito e Milovan \u00d0ilas sobre a autoxesti\u00f3n, un sistema que experimentou coa repartici\u00f3n de beneficios entre as empresas controladas polo estado e os traballadores. En xaneiro de 1953 estableceuse a autoxesti\u00f3n como lei fundamental da orde social do pa\u00eds.\nOs primeiros anos produc\u00edronse represi\u00f3ns de inimigos pol\u00edticos, entre eles moitos estalinistas, que foron encarcerados ou mesmo executados. Tito era primeiro ministro cando se produciron sucesos como o masacre de Bleiburg. Un dos condenados \u00f3 c\u00e1rcere foi o arcebispo cat\u00f3lico Aloysius Stepinac, convicto de colaborar cos Nazis e de forzar a conversi\u00f3n \u00f3 catolicismo de serbios ortodoxos. Esta condena provocou a recci\u00f3n irada do Vaticano.\nConflito coa Uni\u00f3n Sovi\u00e9tica.\nO feito de ser o \u00fanico pais socialista sen forzas ocupantes rusas permitiu a Tito manter a equidistancia na s\u00faa pol\u00edtica exterior e unhas relaci\u00f3ns flu\u00eddas cos pa\u00edses occidentais. O cami\u00f1o iugoslavo cara o socialismo, provocou axi\u00f1a conflitos con Stalin, que levaron \u00e1 romper as relaci\u00f3ns entre eles en 1948. Stalin tentou sen \u00e9xito move-los f\u00edos no partido comunista iugoslavo para provoca-la ca\u00edda de Tito e no diario Pravda public\u00e1ronse artigos ameazantes contra el. Tito rexeitou unha invitaci\u00f3n de Stalin para visita-lo en Moscova por medo a ser asasinado (chegou a pedir a Stalin que deixara de enviar homes para mata-lo e ameazouno con face-lo mesmo) e a situaci\u00f3n estivo a punto de causar un conflito armado. Os comunistas iugoslavos foron expulsados da Internacional Comunista e as relaci\u00f3ns entre os dous partidos comunistas non se restableceron ata a chegada \u00f3 poder na URSS de Nikita Khrushchev. O novo l\u00edder sovi\u00e9tico visitou a Tito en Belgrado en 1955, visita que foi devolta polo gobernante iugoslavo en 1956. As relaci\u00f3ns volver\u00edan a empeorar a finais dos anos 60 do s\u00e9culo XX, despois da invasi\u00f3n de Checoslovaquia polas tropas do pacto de Varsovia.\nPresidente da Rep\u00fablica Federal de Iugoslavia.\nEn 1953, despois de ser aprobada unha nova constituci\u00f3n, Tito tomou o t\u00edtulo de presidente do estado, sucedendo a Ivan Ribar t\u00edtulo que ser\u00eda vitalicio a partir de maio do ano 1974. Iniciou unha pol\u00edtica que procuraba o equilibrio entre estados e entre bloques pol\u00edticos. Cos l\u00edderes de Exipto e a India Gamal Abdel Nasser e Jawaharlal Nehru, o indonesio Sukarno e o ghan\u00e9s Kwame Nkrumah fundou o Movemento de Pa\u00edses non Ali\u00f1ados. O seu carisma e a s\u00faa pol\u00edtica exterior permit\u00edronlle acadar un gran reco\u00f1ecemento f\u00f3ra de Iugoslavia.\nO 7 de abril de 1963 o pa\u00eds cambiou o seu nome polo de Rep\u00fablica Federal de Iugoslavia. As reformas levadas a cabo permit\u00edan a iniciativa privada e m\u00e1is liberdade relixiosa, o que facilitou un acordo co Vaticano para asegura-la liberade da Igrexa cat\u00f3lica iugoslava para ensinar o catecismo e abrir seminarios. A revolta interna contra estas medidas acabou coa destituci\u00f3n do xefe da \u201cAxencia de Seguridade Estatal\u201d (UDBA) Aleksandar Rankovic en 1966. Os poderes da \u201cUDBA\u201d foron limitados e o seu persoal reducido. O autoritarismo de Tito moderouse o que supuxo unha clara liberalizaci\u00f3n da sociedade iugoslava, que se amosou na liberdade relativa da que dispo\u00f1\u00edan artistas e xente da cultura en xeral. \nEn xaneiro de 1967, Iugoslavia abriu as s\u00faas fronteiras a t\u00f3dolos visitantes estranxeiros.\nEn pol\u00edtica exterior, tentou mediar no conflito \u00e1rabe-israel\u00ed e criticou con forza \u00e1 entrada das tropas do Pacto de Varsovia en Checoslovaquia en 1968.\nReforma do estado.\nEn 1971 Tito reaccionou contra as manifestaci\u00f3ns, de ton nacionalista, da Primavera Croata con arrestos en masa, considerando que ameazaban a lei fundamental do socialismo iugoslavo de \u201cIrmandade e Unidade\u201d. Estes acontecementos provocaron, por\u00e9n, a promulgaci\u00f3n dunha nova constituci\u00f3n m\u00e1is federalista en 1974. Estableceuse unha presidencia colectiva de 22 membros representativos das seis rep\u00fablicas e as d\u00faas provincias aut\u00f3nomas, cun presidente de car\u00e1cter rotativo entre as seis rep\u00fablicas. O poder e a independencia do consello de ministros foron reforzados. As rep\u00fablicas dispu\u00f1an de m\u00e1is autonom\u00eda controlando a educaci\u00f3n, a sanidade e a pol\u00edtica de vivenda.\n\u00daltimos anos.\nDespois dos cambios constitucionais o papel de Tito foise reducindo pouco a pouco.\nEn xaneiro de 1980 foi hospitalizado en Liubliana por unha trombose na perna dereita, que lle foi amputada pouco despois. Faleceu o 4 de maio de 1980. Mill\u00f3ns de persoas acompa\u00f1aron o traslado do f\u00e9retro a trav\u00e9s do pa\u00eds. Foi enterrado no mausoleo \u201cCasa das flores\u201d (\"Kuca cveca\") en Belgrado.\nVida privada.\nA vida persoal de Tito estivo marcada polo cambio constante de parella sentimental. Tivo varios fillos, nados dentro e f\u00f3ra do matrimonio. Hans Studer, un dos seus fillos ilex\u00edtimos, morreu combatendo como soldado do ex\u00e9rcito alem\u00e1n, contra os partisanos dirixidos por seu pai.\nA primeira muller de Tito foi Pelageia Belousova, unha rusa coa que tivo un fillo, \u017darko. Foi levada a Moscova polos comunistas durante a estancia na cadea de Tito en 1928.\nTivo tam\u00e9n un fillo, Mi\u0161o Broz, en 1941 con Hertha Haas, unha muller de orixe hebrea, \u00e1 que co\u00f1eceu en Par\u00eds en 1937. A relaci\u00f3n durou ata 1943. Tito mantivera durante estes anos varias outras relaci\u00f3ns amorosas, entre elas unha con Davorjanka Paunovic, alcumada \u2018\u2018Zdenka\u2019\u2019, \u00e1 s\u00faa secretaria persoal. Zdenka morreu de tuberculose en 1946, e Tito quixo que fora enterrada na s\u00faa residencia de Beli Dvor, en Belgrado.\nA s\u00faa muller m\u00e1is co\u00f1ecida foi Jovanka Budisavljevic, coa que casou en 1952, despois de que Tito rompera coa cantante de \u00f3pera Zinka Kunc. A relaci\u00f3n foi dif\u00edcil e atravesou por diversas infidelidades. Jovanka morreu en 2013, sen ter fillos."}
{"id": "49424", "revid": "1888", "url": "https://gl.wikipedia.org/wiki?curid=49424", "title": "Ram\u00f3n Gonz\u00e1lez Vigide", "text": "Ram\u00f3n Gonz\u00e1lez Vigide, nado en Cristimil (Lal\u00edn) en 1854 e finado en 1931, foi un agrarista e benfeitor galego.\nTraxectoria.\nEmigrou a Buenos Aires onde entrou en contacto coas ideas socialistas. De regreso \u00e1 s\u00faa parroquia iniciou unha campa\u00f1a para concienciar aos seus conveci\u00f1os na necesidade da educaci\u00f3n e da asociaci\u00f3n dos labregos, e fundou en 1906 a Sociedad de Agricultores de Gresande. A sociedade bonaerense Uni\u00f3n del Partido de Lal\u00edn p\u00faxolle o seu nome \u00e1 escola que creou no lugar de Porreiros (Gresande) en 1922."}
{"id": "49427", "revid": "89787", "url": "https://gl.wikipedia.org/wiki?curid=49427", "title": "Lagosta", "text": "O termo lagosta pode referirse a:"}
{"id": "49430", "revid": "98629", "url": "https://gl.wikipedia.org/wiki?curid=49430", "title": "Lagosta (crust\u00e1ceo)", "text": "A lagosta com\u00fan (\"Palinurus elephas\", Fabricius 1787) \u00e9 un crust\u00e1ceo macruro (de abdome ben desenvolvido), un dos mariscos m\u00e1is valorados, tanto en Galicia como no resto do Estado. Tam\u00e9n se denomina lagosta europea ou lagosta vermella.\nDescrici\u00f3n.\nCorpo robusto, dividido entre cefalot\u00f3rax (perei\u00f3n) e abdome (ple\u00f3n), \u00e1mbolos dous cubertos por un exoesqueleto de natureza calc\u00e1rea (casca), de forma m\u00e1is ou menos cil\u00edndrica, dotado de numerosos sa\u00edntes de tama\u00f1os desiguais dispostos en li\u00f1as lonxitudinais (\u00f3s que lle debe o seu nome ingl\u00e9s: \"Spiny lobster\"). A casca est\u00e1 dividida por sucos lonxitudinais e transversais, aspecto caracter\u00edstico da familia \"Palinuridae\".\nOs adultos son de cor casta\u00f1a ou viol\u00e1cea. No abdome presenta manchas amarelas sim\u00e9tricas.\nNa casca coexisten dous pigmentos, un azul escuro, dominante, soluble; e outro vermello, insoluble. A cor vermella viva coa que co\u00f1ecemos a lagosta no prato, coci\u00f1ada, aparece s\u00f3 trala cocci\u00f3n, por desaparici\u00f3n dos outros pigmentos da casca, solubles na auga.\nO rostro est\u00e1 formado por un pequeno sa\u00ednte con d\u00faas espi\u00f1as laterais, diverxentes e prominentes (como cornos), sobre os ollos, pedunculados e globosos.\nO primeiro par de antenas son pequenas (ant\u00e9nulas), curtas e bifurcadas \u00f3 final. O segundo par de antenas est\u00e1 moi desenvolvido, chegando a ser m\u00e1is longas c\u00f3 corpo do animal, e consta dunha base ou ped\u00fanculo curto e espi\u00f1oso e un l\u00e1tego formado por incontables artellos. As antenas te\u00f1en unha funci\u00f3n esencialmente t\u00e1ctil.\nO abdome \u00e9 grande e arqueado. De a\u00ed a s\u00faa vella clasificaci\u00f3n como macruro, en contraposixi\u00f3n \u00f3s braquiuros, como a centola, de abdome pequeno e recollido baixo o cefalot\u00f3rax.\nPos\u00fae seis segmentos (pleuras) m\u00f3biles. Cada segmento pos\u00fae un par de a modo de pequenas patas (ple\u00f3podos) que, nesta especie, non son \u00fatiles para a nataci\u00f3n. A s\u00faa funci\u00f3n \u00e9 copuladora e ov\u00edxena: as femias suxeitan a posta de ovos contra o abdome con estes ple\u00f3podos.\nO \u00faltimo segmento abdominal est\u00e1 transformado nunha aleta caudal membranosa. Est\u00e1 constitu\u00edda por unha placa central (telson, redondeado ou truncado) e catro uropodios.\nPos\u00fae cinco pares de patas locomotoras (perei\u00f3podos), coma t\u00f3dolos crust\u00e1ceos dec\u00e1podos, rematados nunha u\u00f1a forte, excepto o primeiro par, m\u00e1is curto e ancho e rematado nunha pequena pinza. Nas femias, o \u00faltimo par de patas tam\u00e9n remata en pinza (car\u00e1cter que serve para diferencia-los exemplares dun e doutro sexo). Ovos vermellos.\nMide entre 25 e 35\u00a0cm e pesa \u00f3 redor de 1\u00a0kg, a\u00ednda que pode chegar \u00f3s 50\u00a0cm e pesos de 4\u20137\u00a0kg. A madurez sexual alc\u00e1nzase \u00f3s 4-5 anos, cuns 20\u00a0cm de lonxitude. No Mediterr\u00e1neo son xa maduras \u00f3s 3 anos, cuns 10\u00a0cm.\nAs lagostas son unisexuais (cos sexos separados). O desenvolvemento \u00e9 moi lento, chegando \u00f3s 15-20 anos. Como t\u00f3dolos invertebrados dotados de exoesqueleto, muda e cambia de casca periodicamente. A lagosta presenta numerosas mudas anuais, que van a menos coa idade (10 veces no primeiro ano, 1-2 veces \u00f3 ano cando vellos).\nH\u00e1bitat.\n\u00c9 unha especie demersal, que vive nos fondos rochosos onde poida agocharse en covas e gretas, a profundidades de 20 a 70 metros, se ben no inverno despr\u00e1zase a profundidades de 250 m ou m\u00e1is.\nPresente no atl\u00e1ntico oriental, desde a altura de Irlanda ou o sur de Noruega ata os Azores e Mauritania. Tam\u00e9n \u00e9 moi abundante no Mediterr\u00e1neo.\nA alimentaci\u00f3n \u00e9 omn\u00edvora, principalmente carn\u00edvora, a base de moluscos, outros crust\u00e1ceos, equinodermos, algas etc.\nPesca.\nEn Galicia cada vez \u00e9 m\u00e1is escasa, pola sobrepesca \u00e1 que \u00e9 sometida. Boa parte da lagosta que se comercializa procede do Reino Unido.\nP\u00e9scase con nasas especiais (nasas lagosteiras), pero \u00e1s veces v\u00e9n enliada noutras artes de pesca.\nO talle m\u00ednimo permitido para a lagosta capturada en augas galegas \u00e9 de 25\u00a0cm.\nA lagosta no mercado e na coci\u00f1a.\nNormalmente, comercial\u00edzase a partir de cetarias, nas que se estabula trala captura ata o momento da s\u00faa venda.\nA presentaci\u00f3n habitual \u00e9 fresca, viva. Reco\u00f1\u00e9cese sen dificultade: o abdome debe de estar curvado cara a dentro e, cando a collemos na man adoita batelo con forza. Ademais, mostra reacci\u00f3ns reflexas nos ollos, antenas e patas \u00f3 contacto.\nTam\u00e9n pode atoparse conxelada, pero neste caso se trata de lagostas for\u00e1neas.\nExiste no mercado un suced\u00e1neo de forma e sabor semellante \u00e1s colas de lagosta, baixo o nome de \u201ccolas de mar\u201d. Tr\u00e1tase dun preparado elaborado a base de surimi (m\u00fasculo de peixe picado e texturizado).\nCons\u00f3mese cocida en salpic\u00f3n ou con distintas salsas, e tam\u00e9n \u00e1 prancha.\nFesta da lagosta.\nCel\u00e9brase na Guarda, o \u00faltimo domingo de xu\u00f1o.\nEspecies semellantes.\nNo comercio p\u00f3dense atopa-las seguintes especies semellantes:\nNon parece razoable confundi-la lagosta co lumbrigante (\"Homarus gammarus\"), pero \u00e1s veces podemos atopar textos que describen este \u00faltimo baixo a denominaci\u00f3n de lagosta (ou lagosta americana).\nA raz\u00f3n da confusi\u00f3n pode deberse a unha traduci\u00f3n pouco rigorosa do ingl\u00e9s americano, lingua na que o lumbrigante se denomina \"lobster\", palabra que os dicionarios traducen directamente por \"lagosta\"."}
{"id": "49431", "revid": "22570", "url": "https://gl.wikipedia.org/wiki?curid=49431", "title": "Lagosta verde", "text": "Co nome de lagosta verde ou lagosta real co\u00f1\u00e9cese unha variedade de lagosta, identificada como \"Panulirus regius\" (De Brito Capello, 1864), de menor calidade c\u00e1 lagosta com\u00fan ou europea (\"Palinurus elephas\").\nDescrici\u00f3n e h\u00e1bitat.\nDe tama\u00f1o menor c\u00e1 lagosta com\u00fan e c\u00e1 lagosta moura (\"Palinurus mauritanicus\"), con talles habitualmente \u00f3 redor dos 35\u00a0cm. A casca \u00e9 de cor verdosa a azul, cunha franxa transversal amarela nos segmentos abdominais, as\u00ed como nas patas.\nHabita no Atl\u00e1ntico norte africano, nas costas occidentais de \u00c1frica e illas Canarias.\nSinonimia.\nTam\u00e9n se denomina lagosta real."}
{"id": "49432", "revid": "98629", "url": "https://gl.wikipedia.org/wiki?curid=49432", "title": "Lagosta moura", "text": "Co nome de lagosta moura co\u00f1\u00e9cese unha variedade de lagosta, identificada como \"Palinurus mauritanicus\" (Gruvel 1911), de menor calidade gastron\u00f3mica c\u00e1 lagosta com\u00fan ou europea (\"Palinurus elephas\").\nDescrici\u00f3n.\nAlcanza tama\u00f1os moi superiores \u00f3s normais na lagosta com\u00fan, chegando a lonxitudes de ata 75\u00a0cm e pesos de 5 a 6\u00a0kg. Os talles habituais roldan os 50\u00a0cm.\nO cefalot\u00f3rax desta especie \u00e9 maior e m\u00e1is avultado c\u00f3 da lagosta com\u00fan, e mostra unha cor rosada-vermella, sen manchas. Na parte lateral do abdome presenta pequenas manchas m\u00e1is claras c\u00f3 fondo, mesmo brancas, de tama\u00f1o desigual.\nNas antenas destacan os aneis rosas e brancos. Outra caracter\u00edstica a sinalar \u00e9 o feito de que o primeiro par de patas non remata en pinza, sen\u00f3n nunha u\u00f1a \u00fanica.\nH\u00e1bitat.\nAt\u00f3pase no Atl\u00e1ntico occidental africano e no Mediterr\u00e1neo, chegando \u00e1 altura do ecuador. Normalmente prefire fondos duns 100 metros de profundidade.\nSinonimia.\nOutros nomes desta lagosta don os de lagosta maurit\u00e1nica, lagosta portuguesa, lagosta africana, lagosta salame\u00f1a, lagosta rosada ou lagosta diamante."}
{"id": "49435", "revid": "1987", "url": "https://gl.wikipedia.org/wiki?curid=49435", "title": "Elam", "text": " \nO antigo Imperio Elamita, \u062a\u0645\u062f\u0646 \u0639\u06cc\u0644\u0627\u0645 en f\u0101rsi, situ\u00e1base ao leste de Sumeria e Acad, no actual suroeste de Ir\u00e1n. Os elamitas cham\u00e1banlle ao seu pa\u00eds \"Haltamti\" (en elamita tard\u00edo, \"Atamti\"), do cal os seus veci\u00f1os acadios adaptaron como \"Elam\". O alto Elam foi posteriormente cada vez m\u00e1is identificado pola s\u00faa capital, Susa, e xe\u00f3grafos posteriores a Tolomeo chamaron a todo ese territorio \"Susiana\". O nome de Elam en persa antigo era \"Hujiy\u0101\", o cal sobrevive no nome da provincia \"Khuzest\u0101n Bakhtiari Lurs\". Khuzest\u0101n xunto con \"F\u0101rs\" conte\u00f1en os restos do antigo Elam.\nA lingua elamita non est\u00e1 relacionada cos grupos ling\u00fc\u00edsticos veci\u00f1os: semita, sumerio e iraniano. Alg\u00fans expertos cren que a lingua est\u00e1 relacionada coas actuais linguas drav\u00eddicas do sur da India (ver linguas elamo-dr\u00e1vidas).\nHistoria.\nA historia elamita convencionalmente dividiuse en tres per\u00edodos. Non obstante, debe considerarse que os restos e artefactos das primeiras etapas contin\u00faan a ser descubertos no centro e sueste de Ir\u00e1n. Alg\u00fans expertos ref\u00edrense a este per\u00edodo como \"Proto-Elamita\".\nAs historias tradicionais acabaron a historia elamita co seu sometemento aos Aquem\u00e9nidas, pero as referencias gregas e latinas a \"Elimeos\" testemu\u00f1an unha supervivencia cultural, segundo Daniel Potts (ver refs.). Adicionalmente, o viaxeiro \u00e1rabe do s\u00e9culo X Istakhr\u012b comentaba que a xente de Khuzest\u0101n falaba tres linguas, \u00e1rabe, F\u0101rsi e algo que eles chamaban \"Khuz\u012b\"\". Non est\u00e1 claro se esta lingua descend\u00eda do elamita ou simplemente era un dialecto local persa. A lingua elamita a\u00ednda non se deu relacionado con ningunha outra co\u00f1ecida.\nA lingua elamita foi unha das linguas oficiais do Imperio Persa en tempos antigos, e Susa unha das catro capitais do imperio. Susa tam\u00e9n serviu como capital da Dinast\u00eda Sas\u00e1nida a partir do -224 ata o 651. O \u00faltimo uso da escritura elamita data do s\u00e9culo IV, e Elam \u00e9 a\u00ednda co\u00f1ecido como a actual provincia de Khuzest\u00e1n, onde se basea a inmensa industria petroleira de Ir\u00e1n.\nCronolox\u00eda de gobernantes.\nDinast\u00eda Awan (datas precisas desco\u00f1ecidas).\nDinast\u00eda Simash (datas precisas desco\u00f1ecidas).\nDinast\u00eda Epartida (datas precisas desco\u00f1ecidas).\nDinast\u00eda Babil\u00f3nica (-1770 - -1500).\nDinast\u00eda Igehalkida (-1350 - -1200).\nDinast\u00eda Shutrukida (-1205 - -1100).\n\u00daltima Dinast\u00eda Elamita (-743 - -644)."}
{"id": "49436", "revid": "624", "url": "https://gl.wikipedia.org/wiki?curid=49436", "title": "Imperio Elamita", "text": ""}
{"id": "49437", "revid": "1131", "url": "https://gl.wikipedia.org/wiki?curid=49437", "title": "Aguilafuente", "text": "Aguilafuente \u00e9 un concello da provincia de Segovia, na comunidade aut\u00f3noma de Castela e Le\u00f3n, situado no centro da provincia. Consta de aproximadamente 900 habitantes (que incrementan nos meses de ver\u00e1n, chegando a uns 3000 habitantes), que se dedican \u00e1 agricultura e gander\u00eda. na s\u00faa maior\u00eda, a\u00ednda que na actualidade estanse creando novos sectores que se dedican \u00e1 hostalar\u00eda e ao turismo rural en maior parte.\nConta cun patrimonio e unha rica historia desde a \u00e9poca romana que deixou pegadas nas ru\u00ednas de Santa Luc\u00eda, (estrada de Sauquillo), as\u00ed como un vestixios visigodos dentro do actual casco urbano. A igrexa de San Juan, \u00e9 a sede do museo e recolle todos os vestixios aparecidos desta \u00e9poca romana e visigoda.\nNeste municipio celebrouse en 1472 un S\u00ednodo que dar\u00eda lugar ao primeiro libro impreso en lingua castel\u00e1: o \"Sinodal de Aguilafuente\", e editado por Juan Parix na Igrexa de Santa Mar\u00eda. O concello at\u00f3pase situado a uns 36 quil\u00f3metros da capital segoviana. A s\u00faa patroa \u00e9 a Virxe da Asunci\u00f3n, festexando as s\u00faas festas a mediados do mes de agosto. Outras das festividades importantes son en outubro, as festas de San Froitos celebrando a festa do Santo Cristo da Pena, en febreiro eran antigamente co\u00f1ecidas as candeas e para rematar en xullo Santa Isabel."}
{"id": "49438", "revid": "624", "url": "https://gl.wikipedia.org/wiki?curid=49438", "title": "Elamita", "text": ""}
{"id": "49439", "revid": "624", "url": "https://gl.wikipedia.org/wiki?curid=49439", "title": "Medas", "text": ""}
{"id": "49440", "revid": "624", "url": "https://gl.wikipedia.org/wiki?curid=49440", "title": "Lingua babil\u00f3nica", "text": ""}
{"id": "49441", "revid": "624", "url": "https://gl.wikipedia.org/wiki?curid=49441", "title": "Lingua acadiana", "text": ""}
{"id": "49442", "revid": "624", "url": "https://gl.wikipedia.org/wiki?curid=49442", "title": "Elamitas", "text": ""}
{"id": "49443", "revid": "23204", "url": "https://gl.wikipedia.org/wiki?curid=49443", "title": "Rabat", "text": "Rabat (en , ar-rib\u00e2T) \u00e9 a capital administrativa de Marrocos. Est\u00e1 situada no litoral Atl\u00e1ntico do pa\u00eds, sobre a beira esquerda da foz do r\u00edo Bu Regreg, enfronte da cidade de Sal\u00e9. Ten 1.5 mill\u00f3ns de habitantes, e cun total de 2.300.000 habitantes na aglomeraci\u00f3n metropolitana.\nHistoria.\nEst\u00e1 documentado o poboamento do sitio que hoxe ocupa Rabat desde a Antig\u00fcidade. Propiamente falando a cidade foi fundada en 1150 polo sult\u00e1n almohade Abd al-Mumin, que fixo edificar unha cidadela-forte (a futura Kasbah dos Uda\u00efa), unha mesquita e unha residencia. \u00c9 nesa altura que se a denomina un \"ribat\", e dicir, unha fortaleza. O nome actual ven de Ribat Al Fath, \u00ab o campo da vitoria \u00bb. Foi o neto de al-M\u016bmin, Ya'qub al-Mans\u016br, quen engrandeceu e completou a cidade, especialmente dot\u00e1ndoa de murallas. Polo demais, a cidade era a base das expedici\u00f3ns almohades en Al-Andalus.\nEntrou nun per\u00edodo de decadencia despois de 1253, cando os Benimer\u00edn escolleron Fez como capital. En 1609, logo do decreto de expulsi\u00f3n dos mouriscos emitido por Filipe III, milleiros de musulm\u00e1ns atoparon refuxio nesta cidade.\nEn 1912, Lyautey fixo de Rabat a capital do protectorado franc\u00e9s de Marrocos e m\u00e1is sede do R\u00e9sident g\u00e9n\u00e9ral. En 1956, cando da independencia marroqu\u00ed, a cidade conservou a capitalidade."}
{"id": "49444", "revid": "1131", "url": "https://gl.wikipedia.org/wiki?curid=49444", "title": "Almeida Garrett", "text": "Jo\u00e3o Baptista da Silva Leit\u00e3o, nado no Porto o 4 de febreiro de 1799 e finado en Lisboa o 9 de decembro de 1854, foi un escritor e dramaturgo rom\u00e1ntico, orador, Par do Reino, ministro e secretario de Estado honorario portugu\u00e9s, nomeado vizconde de Almeida Garrett.\nTraxectoria.\nFillo segundo do selador-mor da Alf\u00e1ndega do Porto, acompa\u00f1ou a familia cando esta se refuxiou nos Azores, onde ti\u00f1a propiedades, fuxindo da segunda invasi\u00f3n francesa, realizada polo ex\u00e9rcito comandado polo mariscal Soult que entrando en Portugal por Chaves se dirixiu para o Porto, ocup\u00e1ndoo.\nPasou a adolescencia na illa Terceira, sendo destinado \u00e1 vida eclesi\u00e1stica, debendo entrar na Orde de Cristo, por interced\u00eancia do t\u00edo paterno, Frei D. Alexandre da Sagrada Familia, bispo de Malaca e despois de Angra.\nEn 1816, regresando ao continente, inscribiuse na Universidade, na Facultade de Leis, sendo a\u00ed que entrou en contacto cos ideais liberais. En Co\u00edmbra, organiza unha tenda mas\u00f3nica, que ser\u00e1 frecuentada por alumnos da Universidade como Manuel Passos. En 1818, comeza a usar o apelido Almeida Garrett, as\u00ed como toda a s\u00faa familia.\nParticipa entusiasticamente na revoluci\u00f3n de 1820, da que parece ter co\u00f1ecemento atempado, como parece probar a poes\u00eda \"As f\u00e9rias\", escrita en 1819. Sendo dirixente estudantil e orador defende o vintismo con ardor escribindo un Himno Patri\u00f3tico recitado no Teatro de San Jo\u00e3o. En 1821, funda a Sociedade dos Xardineiros, e volta aos Azores nunha viaxe de pos\u00edbel motivaci\u00f3n mas\u00f3nica. De regreso ao Continente, establ\u00e9cese en Lisboa, onde contin\u00faa a publicar escritos patri\u00f3ticos. Conclu\u00edndo a licenciatura en novembro deste ano.\nEn Co\u00edmbra publica o poema libertino \"O Retrato de Venus\", que lle vale ser acusado de materialista e ateo, as\u00ed como de \u00ababuso da liberdade de prensa\u00bb, do que ser\u00e1 absolto en 1822. T\u00f3rnase secretario particular de Silva Carvalho, secretario de estado dos Negocios do Reino, ingresando en agosto na respectiva secretar\u00eda, co lugar de xefe de negociado da instruci\u00f3n p\u00fablica. No fin do ano, o 11 de novembro, casa con Lu\u00edsa Midosi.\nA Vilafrancada, o golpe militar de D. Miguel que, en 1823, acaba coa primeira experiencia liberal en Portugal, l\u00e9vao para o exilio. Establ\u00e9cese en marzo de 1824 no Havre, cidade portuaria francesa na foz do Sena, mais en decembro est\u00e1 desempregado, o que o leva a ir vivir para Par\u00eds. Non lle sendo permitido o regreso a Portugal, volta ao seu antigo emprego no Havre. En 1826 est\u00e1 de volta a Par\u00eds, para ir traballar na librar\u00eda Aillaud. A muller regresa a Portugal.\n\u00c9 amnistiado tras a morte de D. Jo\u00e3o VI, regresando cos \u00faltimos emigrados, tras o outorgamento da Carta Constitucional, reocupando en agosto o seu lugar na Secretar\u00eda de Estado. En outubro comeza a editar \u00abO Portugu\u00eas, di\u00e1rio pol\u00edtico, liter\u00e1rio e comercial\u00bb, sendo prendido a finais do ano seguinte. Liberado, volta ao exilio en xu\u00f1o de 1828, debido ao restabelecimento do r\u00e9xime tradicional por D. Miguel. De 1828 a decembro de 1831 vive en Inglaterra, indo despois para Francia, onde se integra nun batall\u00f3n de cazadores, e m\u00e1is tarde, en 1832, para os Azores integrado na expedici\u00f3n comandada por D. Pedro IV. Nos Azores trasl\u00e1dase para o corpo acad\u00e9mico, sendo m\u00e1is tarde chamado, por Mouzinho da Silveira, para a Secretar\u00eda de Estado do Reino.\nParticipa na expedici\u00f3n liberal que desembarca no Mindelo e ocupa o Porto en xullo de 1832. No Porto, \u00e9 reintegrado como oficial na secretar\u00eda de estado do Reino, acumulando co traballo na comisi\u00f3n encargada do proxecto de creaci\u00f3n do C\u00f3digos Criminal e Comercial.\nEn novembro parte con Palmela para unha misi\u00f3n a varias cortes europeas, mais a misi\u00f3n \u00e9 disolta en xaneiro e Almeida Garrett abandona en Inglaterra, indo para Par\u00eds onde se encontra coa muller.\nS\u00f3 coa ocupaci\u00f3n de Lisboa en xullo de 1833, consegue apoio para o seu regreso, que acontece en outubro. O 2 de novembro \u00e9 nomeado vogal-secretario da Comisi\u00f3n de reforma xeral dos estudos. \u00c9 por esa altura que se instala no palacio dos Condes de Almada, na Praza de S. Domingos, en Lisboa, onde reun\u00eda a referida comisi\u00f3n. En febreiro do ano seguinte \u00e9 nomeado c\u00f4nsul-xeral e encargado de negocios na B\u00e9lxica, onde chega en xu\u00f1o, mais \u00e9 de novo abandonado polo goberno.\nRegresa a Portugal en principios de 1835, regresando ao seu posto en maio. Estaba en Par\u00eds, en tratamento, cando foi substitu\u00eddo sen aviso previo na embaixada belga. Nomeado embaixador na Dinamarca, \u00e9 cesado antes mesmo de abandonar a B\u00e9lxica.\nEstes sucesivos abandonos por parte dos gobernos cartistas, l\u00e9vano a envolverse co Setembrismo, dando as\u00ed orixe \u00e1 s\u00faa carreira parlamentaria. Logo en 28 de setembro de 1836 \u00e9 incumbido de presentar unha proposta para o teatro nacional, o que fai propondo a organizaci\u00f3n dunha Inspecci\u00f3n-Xeral dos Teatros, a edificaci\u00f3n do Teatro D. Maria II e a creaci\u00f3n do Conservat\u00f3rio de Arte Dram\u00e1tica. Os anos de 1837 e 1838, son cubertos nas discusi\u00f3ns pol\u00edticas que levar\u00e1n \u00e1 aprobaci\u00f3n da Constituci\u00f3n de 1838, e na renovaci\u00f3n do teatro nacional.\nO 20 de decembro \u00e9 nomeado cronista-mor do Reino, organizando pronto no principio de 1839 un curso de lecturas p\u00fablicas de Historia. O ano seguinte o curso versa a \u00abhistoria pol\u00edtica, literaria e cient\u00edfica de Portugal o s\u00e9culo XVI\u00bb.\nEn 15 de xullo de 1841 ataca violentamente o ministro Ant\u00f3nio Jos\u00e9 d'\u00c1vila, nun discurso a prop\u00f3sito da Lei da D\u00e9cima, o que implica a s\u00faa pasaxe para a oposici\u00f3n, e o leva \u00e1 dimisi\u00f3n de todos os seus cargos p\u00fablicos. En 1842, oponse \u00e1 restauraci\u00f3n da Carta proclamada no Porto por Costa Cabral. Electo deputado nas elecci\u00f3ns para a nova C\u00e1mara dos Deputados cartista, rexeita calquera nomeamento para as comisi\u00f3ns parlamentarias, como toda a esquerda parlamentaria. O ano seguinte ataca violentamente o goberno cabralista, que compara ao absolutista.\n\u00c9 este ano de 1843 que comezou a publicar, na Revista Universal Lisbonense, as \"Viagens na Minha Terra\", describindo a viaxe ao vale de Santar\u00e9m comezada o 17 de xullo. Anteriormente, o 6 de maio, lera no Conservat\u00f3rio Nacional unha memoria en que presentou a peza de teatro \"Frei Lu\u00eds de Sousa\", facendo a primeira lectura do drama.\nContinuando a s\u00faa oposici\u00f3n ao Cabralismo, participa na Asociaci\u00f3n Electoral, dirixida por S\u00e1 da Bandeira, as\u00ed como nas elecci\u00f3ns de 1845, onde foi un dos 15 membros da minor\u00eda da oposici\u00f3n na nova C\u00e1mara. O 17 de xaneiro de 1846, proferiu un discurso en que consideraba a minor\u00eda como representante da \u00abgran naci\u00f3n dos oprimidos\u00bb, petici\u00f3n o 7 de maio a dimisi\u00f3n do goberno, e en xu\u00f1o a convocatoria de novas Cortes.\nCo rexurdir da revoluci\u00f3n da Maria da Fonte, e da Guerra Civil da Patuleia, Almeida Garrett que apoia o movemento, ten que pasar a andar escondido, reaparecendo en xu\u00f1o, coa sinatura da Convenci\u00f3n do Gramido.\nCoa vitoria cartista e o regreso de Costa Cabral ao goberno, Almeida Garrett \u00e9 afastado da vida pol\u00edtica, at\u00e9 1852. En 1849, pasa unha breve tempada na casa de Alexandre Herculano, na Ajuda. En 1850, subscribe con m\u00e1is de 50 outras personalidades unha Protesta contra a Proposta sobre a Liberdade de Prensa, m\u00e1is co\u00f1ecida por \u00ablei das rolhas\u00bb. Costa Cabral nom\u00e9ao, en decembro, para a comisi\u00f3n do monumento a D. Pedro IV.\nCo fin do Cabralismo e o comezo da Rexeneraci\u00f3n, en 1851, Almeida Garrett \u00e9 consagrado oficialmente. \u00c9 nomeado sucesivamente para a redacci\u00f3n das instruci\u00f3ns ao proxecto da lei electoral, como plenipotenciario nas negociaci\u00f3ns coa Santa S\u00e9, para a comisi\u00f3n de reforma da Academia das Ciencias, vogal na comisi\u00f3n das bases da lei electoral, e na comisi\u00f3n de reorganiza\u00e7\u00e3o dos servizos p\u00fablicos, para al\u00e9n de vogal do Consello Ultramarino, e de estar encargado da redacci\u00f3n do que ir\u00e1 ser o Acto Adicional \u00e1 Carta.\nPor decreto do Rei D. Pedro V de Portugal, datado de 25 de xu\u00f1o de 1851, Garrett \u00e9 feito Vizconde de Almeida Garrett, en vida (tendo o t\u00edtulo que ser posteriormente renovado por 2 veces). En 1852 colle, por poucos d\u00edas, a carpeta dos Negocios Estranxeiros en goberno presidido polo Duque de Saldanha.\nEn 1852 \u00e9 elixido novamente deputado, e de 4 a 17 de agosto ser\u00e1 ministro dos Negocios Estranxeiros. A s\u00faa \u00faltima intervenci\u00f3n no Parlamento ser\u00e1 en marzo de 1854 atacando ataca o goberno na persoa de Rodrigo de Fonseca Magalh\u00e3es.\nFalece a 9 de decembro de 1854, v\u00edtima dun cancro de orixe hep\u00e1tica, na s\u00faa casa situada na actual R\u00faa Saraiva de Carvalho, en Campo de Ourique, Lisboa. Foi sepultado no Cemiterio dos Praceres, en Lisboa, sendo trasladado a 3 de maio de 1903[8] para o Mosteiro dos Jer\u00f3nimos. Os seus restos mortais foron posteriormente trasladados para o Pante\u00e3o Nacional da Igrexa de Santa Engr\u00e1cia aquando do termo deste edificio. A cerimonia foi en homenaxe a el e a outras ilustres figuras portuguesas, entre os d\u00edas 1 e 5 de decembro de 1966.\nValoraci\u00f3n na cultura portuguesa.\nNo s\u00e9culo XIX e en boa parte do s\u00e9culo XX, a obra literaria de Garrett era xeralmente tida como unha das m\u00e1is xeniais da lingua portuguesa, inferior s\u00f3 \u00e1 de Cam\u00f5es. A cr\u00edtica do s\u00e9culo XX (notabelmente Jo\u00e3o Gaspar Sim\u00f5es) veu cuestionar esta apreciaci\u00f3n, sinalando os aspectos m\u00e1is febles da produci\u00f3n garrettiana.\nNo entanto, a s\u00faa obra conservar\u00e1 para sempre o seu lugar na historia da literatura portuguesa, polas innovaci\u00f3ns que a ela trouxo e que abriron novos rumbos aos autores que se o seguiron. Almeida Garrett, at\u00e9 polo acentuado individualismo que atravesa toda a s\u00faa obra, merece ser considerado o autor m\u00e1is representativo do romanticismo en Portugal.\nA obra literaria.\nAncorada o tempo hist\u00f3rico do Liberalismo, a s\u00faa obra literaria est\u00e1 inserida no contexto pol\u00edtico e cultural que a motivou.\nA poes\u00eda l\u00edrica e narrativa dominou a primeira fase da s\u00faa carreira (d\u00e9cada de 1920), oscilante entre o neoclassicismo convencional e a nova corrente rom\u00e1ntica, de inspiraci\u00f3n nacionalista. Despois de \"O Retrato de Venus\" (1821) publica, no exilio, os poemas \"Cam\u00f5es\" (1825) e \"Dona Branca\" (1826), textos iniciadores do Romanticismo portugu\u00e9s. Seguiu a colect\u00e1nea \"L\u00edrica de Jo\u00e3o M\u00ednimo\" (1829). Comezou a recolleira dos textos do cancioneiro tradicional portugu\u00e9s. Na mesma \u00e9poca o xornalismo ocupa un lugar importante na s\u00faa escrita. Xa en 1822 lanzara un pequeno xornal \"O Toucador\" (destinado \u00e1s se\u00f1oras). Dirixiu dous xornais, \"O Portugu\u00eas\" e \"O Cronista\". fundou \"O Portugu\u00eas Constitucional\" (1836) e o xornal teatral \"O Entreato\" (1837). Do exilio son tam\u00e9n os ensaios: \"Da Educa\u00e7\u00e3o\" (1829), un tratado de filosof\u00eda pedag\u00f3xica dedicado \u00e1 futura ra\u00ed\u00f1a D. Maria II; e \"Portugal\" \"na Balan\u00e7a da Europa\" (1830).\nNa madureza (d\u00e9cada de 1940) escribiu as obras maiores: l\u00edrica, narrativa e drama. \nFoi un renovador do teatro, pola s\u00faa funci\u00f3n civilizadora. Despois de obras como as traxedias \"Cat\u00e3o\", \"Lucr\u00e9cia\" e \"M\u00e9rope\", en 1838 ch\u00e9gallo o \u00e9xito con U\"m Auto de Gil Vicente\". Despois vir\u00e1 o drama hist\u00f3rico con \"O Alfageme de Santar\u00e9m\", \"Frei Lu\u00eds de Sousa\", \"D. Filipa de Vilhena;\" e a comedia: \"Falar verdade a mentir\", \"Profecias do Bandarra\", \"Um Noivado no Dafundo etc\". \"Frei Lu\u00eds de Sousa\" (1844) \u00e9 a que mellor recolle o seu ideal art\u00edstico: combinando o pathos da traxedia cl\u00e1sica e a actualidade vivencial do drama familiar. Segue sendo un texto de referencia en Portugal. Tam\u00e9n \u00e9 de renovada inspiraci\u00f3n a poes\u00eda l\u00edrica. D\u00faas colect\u00e1neas po\u00e9ticas \"Flores sem Fruto\" (1845) e \"Folhas Ca\u00eddas\" (1853), a \u00faltima exemplo de individualismo rom\u00e1ntico. Ten pouca obra novel\u00edstica, mais moi orixinal, sobre todo \"Viagens na Minha Terra\" (1843/1846) que pode considerarse a primeira narrativa moderna portuguesa. Conestrutura digressiva e aparentemente desconexa est\u00e1 a novela hist\u00f3rica \"O Arco de Sant\u2019Ana\" (1845/ 1851), un texto pol\u00e9mico e cheo de humor, que lembra unha revolta popular contra o bispo do Porto, no s\u00e9culo XIV. \n\u00c9 autor dunha vasta produci\u00f3n fragmentaria, de natureza literaria, ensa\u00edstica e xornal\u00edstica (en particular no dominio da cr\u00f3nica pol\u00edtica, cultural e mundana), ben como diversos discursos e textos de circunstancias.\n\"Viagens na Minha Terra\".\nO libro \u00e9 o punto de arranque da moderna prosa literaria portuguesa: pola mestura de estilos e de x\u00e9neros, polo cruzamento dunha linguaxe cl\u00e1sica, popular, xornal\u00edstica e dram\u00e1tica. Resaltan a vivacidade de expresi\u00f3ns e imaxes e o ton oralizante do narrador. Almeida Garrett liberou o discurso da pesada tradici\u00f3n cl\u00e1sica, anticipando o mellor que a este nivel hab\u00eda de realizar E\u00e7a de Queir\u00f3s. Mais a obra vale tam\u00e9n pola an\u00e1lise da situaci\u00f3n pol\u00edtica e social do pa\u00eds e pola simbolox\u00eda que Frei Dinis e Carlos representan: no primeiro \u00e9 vis\u00edbel o que a\u00ednda restaba de positivo e negativo do Portugal vello, absolutista; o segundo representa, at\u00e9 certo punto, o esp\u00edrito renovador e liberal. No entanto, o fracaso de Carlos \u00e9 en gran parte o fracaso do pa\u00eds que acababa de sa\u00edr da guerra civil entre miguelistas e liberais e que daba os primeiros pasos dunha vivencia social e pol\u00edtica en moldes modernos.\nUsando un estilo desenvolto e informal, en di\u00e1logo permanente co lector, o autor realiza, ao xeito de Stern, unha obra-prima de iron\u00eda intelectual; co pretexto dunha cr\u00f3nica de viaxe (que tam\u00e9n \u00e9), ofr\u00e9cenos unha ampla e l\u00facida representaci\u00f3n do tempo hist\u00f3rico e social do Liberalismo portugu\u00e9s.\nCinema e TV.\nMiniserie\": Almeida Garret\", 2000, 4 episodios, coproduci\u00f3n RTP e Francisco Manso.\nAdemais inspirados na s\u00faa obra:"}
{"id": "49448", "revid": "23204", "url": "https://gl.wikipedia.org/wiki?curid=49448", "title": "Nieve de Medina", "text": "Nieve de Medina \u00e9 unha actriz espa\u00f1ola nada en Madrid en 1962."}
{"id": "49449", "revid": "89787", "url": "https://gl.wikipedia.org/wiki?curid=49449", "title": "Pilar Punzano", "text": "Pilar Punzano, nada en Madrid o 15 de febreiro de 1980, \u00e9 unha actriz espa\u00f1ola.\nTraxectoria.\nO seu debut cinematogr\u00e1fico tivo lugar en 1998, da man do cineasta galego Carlos Amil na pel\u00edcual Blanca Madison, da que foi protagonista. Tam\u00e9n no 98 participou na curtametraxe Jazzoo.\n\u00d3 ano seguinte rodar\u00eda Par\u00eds Tombuct\u00fa (1999) \u00e1s ordes de Luis Garc\u00eda Berlanga e en 2000 participou nas curtametraxes Dos ni\u00f1os solos e Soir\u00e9e e na pel\u00edcula Cascabel, de Daniel Cebri\u00e1n.\nNesa mesma \u00e9poca participou durante unha temporada na serie xuvenil do momento, Compa\u00f1eros no papel de Miriam, que retomar\u00eda cunha pequena colaboraci\u00f3n en 2001 na pel\u00edcula No te fallar\u00e9, baseada na serie. Tam\u00e9n en 2001 protagonizou a pel\u00edcula Amor, curiosidad, prozak y dudas (2001), de Miguel Santesmases e apareceu na curtametraxe Nada que perder e nas series televisivas Hospital Central e Para\u00edso (serie), realizando colaboraci\u00f3ns puntuais.\nEn 2002 rodou as pel\u00edculas \u00bfD\u00f3nde est\u00e1?, de Juan Carlos Claver, No debes estar aqu\u00ed, de Jacobo Rispa e Entre abril y julio, de Aitor Gaizka e a curtametraxe Si t\u00fa supieras, de Curro Vel\u00e1zquez.\nEn 2003 incorp\u00f3rase cun papel fixo \u00e1 serie El Comisario, onde interpretou a \u00c1ngela, personaxe que morr\u00eda no \u00faltimo episodio no que interv\u00e9n Pilar. Ese ano participou as\u00ed mesmo nas pel\u00edculas The Pink House, de Tessa Blake e Ian Williams e Una cita con Flamingos.\nEn 2004 fixo un cameo en Siete Vidas como \u00c1ngela, \u00f3 tempo que segu\u00eda interpretando este mesmo personaxe en El Comisario, serie que abandona en 2005.\nO seu seguente traballo foi a serie Vientos de agua, coproduci\u00f3n hispanoarxentina moi aclamada pola cr\u00edtica pero que foi retirada por Telecinco antes de finalizar por falta de audiencia. Nela compart\u00eda protagonismo con H\u00e9ctor Alterio e Ernesto Alterio entre outros.\nDespois participou na miniserie Los sentidos de la muerte (2007), de Andrea Traina.\nDesde 2010 substit\u00fae a Irene Visedo no papel de In\u00e9s Alc\u00e1ntara na serie de Televisi\u00f3n Espa\u00f1ola \"Cu\u00e9ntame c\u00f3mo pas\u00f3\"."}
{"id": "49450", "revid": "88215", "url": "https://gl.wikipedia.org/wiki?curid=49450", "title": "Ferm\u00edn Cacho", "text": "Fermin Cacho, nado en \u00c1greda (provincia de Soria) o 16 de febreiro de 1969, \u00e9 un atleta castel\u00e1n, xa retirado.\nTraxectoria.\nConsiderado como un dos mellores atletas espa\u00f1ois de todos os tempos, no seu amplo destaca a medalla de ouro acadada nos 1500 metros nos Xogos Ol\u00edmpicos de Barcelona en 1992. Foi medalla de prata na mesma proba dos Xogos de Atlanta en 1996.\nSempre na s\u00faa proba de 1.500 metros lisos, proclamouse unha vez campi\u00f3n de Europa, nos Europeos de 1994 e tam\u00e9n pos\u00fae unha medalla de bronce obtida no Europeo de 1998.\nNos Campionatos do Mundo, obtivo dous importantes subcampionatos nos anos 1993 e 1997.\nEn pista cuberta destacan as medallas de prata no Campionato do Mundo celebrado en Sevilla en 1991 e no Campionato de Europa de 1990 en Glasgow.\nA s\u00faa mellor marca en 1.500 metros de 3:28.95, conseguida o 13 de agosto de 1997 en Z\u00fcrich, contin\u00faa sendo r\u00e9cord de Espa\u00f1a e de Europa da especialidade, e a quinta mellor marca mundial de todos os tempos."}
{"id": "49454", "revid": "89787", "url": "https://gl.wikipedia.org/wiki?curid=49454", "title": "Comprom\u00eds pel Pa\u00eds Valenci\u00e0", "text": "Comprom\u00eds pel Pa\u00eds Valenci\u00e0 (siglas: CPV) \u00e9 unha coalici\u00f3n electoral integrada por Esquerra Unida del Pa\u00eds Valenci\u00e0 (EUPV), o Bloc Nacionalista Valenci\u00e0 (BLOC), Els Verds del Pa\u00eds Valenci\u00e0 (EVPV), Els Verds Esquerra Ecologista del Pa\u00eds Valenci\u00e0 (VEE) e Izquierda Republicana (I.R.), que se presentaron conxuntamente baixo este nome \u00e1s Elecci\u00f3ns \u00e1s Cortes Valencianas de 2007, e que poder\u00e1 facerse extensible a diferentes localidades da Comunidade Valenciana nas elecci\u00f3ns municipais. Este pacto ten por obxectivo principal evitar o bipartidismo nas Cortes Valencianas, e especialmente a maior\u00eda absoluta do Partido Popular."}
{"id": "49455", "revid": "7802", "url": "https://gl.wikipedia.org/wiki?curid=49455", "title": "Berenguela", "text": "O nome Berenguela pode referirse a:"}
{"id": "49456", "revid": "5828645", "url": "https://gl.wikipedia.org/wiki?curid=49456", "title": "Berenguela de Barcelona", "text": "Berenguela de Barcelona, tam\u00e9n chamada Berenguera ou Berengaria, nada en Barcelona en 1108 e finada en Palencia o 3 de febreiro de 1149, foi unha infanta de Arag\u00f3n e ra\u00ed\u00f1a consorte de Afonso VII.\nLi\u00f1axe.\nFilla de Ramon Berenguer III, conde de Barcelona, e de Dulce de Geuvadun , casou en 1125 con Afonso VII de Castela. Deste matrimonio naceron:"}
{"id": "49457", "revid": "98629", "url": "https://gl.wikipedia.org/wiki?curid=49457", "title": "Xerarqu\u00eda dixital s\u00edncrona", "text": "A xerarqu\u00eda dixital s\u00edncrona (SDH: Synchronous Digital Hierarchy) p\u00f3dese considerar coma a revoluci\u00f3n dos sistemas de transmisi\u00f3n a consecuencia do uso da fibra \u00f3ptica como medio de transmisi\u00f3n, as\u00ed como da necesidade de usar sistemas m\u00e1is flexibles e que soporten anchos de banda elevados. A xerarqu\u00eda SDH desenvolveuse nos EEUU con nome de SONET e posteriormente o CCITT publicou no 1989 unha serie de recomendaci\u00f3ns onde quedou definida co nome de SDH. Un dos obxectivos desta xerarqu\u00eda era a adaptaci\u00f3n do sistema PDH (Plesiochronous Digital Hierarchy), xa que o novo sistema hab\u00edase implantar pouco a pouco e deb\u00eda convivir coa xerarqu\u00eda plesi\u00f3crona instalada. Esta \u00e9 a raz\u00f3n pola que a ITU-T normalizou o proceso de transportar as antigas tramas na nova.\nA trama b\u00e1sica de SDH \u00e9 o STM-1 (Synchronous Transport Module level 1), cunha velocidade de 155 Mbps. Cada trama vai encapsulada nun tipo de estrutura especial chamada contedor. Unha vez encapsuladas eng\u00e1dense unhas cabeceiras de control para identificar o contido da estrutura, e o conxunto, despois dun proceso de multiplexaci\u00f3n, int\u00e9grase dentro da estrutura STM-1. Os niveis superiores f\u00f3rmanse a partir de multiplexar a nivel de byte varias estruturas STM-1, dando lugar \u00f3s niveis STM-4, STM-16 e STM-64.\nEstrutura da trama STM-1.\nAs tramas conte\u00f1en informaci\u00f3n de cada un dos compo\u00f1entes da rede, traxecto, li\u00f1a e secci\u00f3n, e tam\u00e9n da informaci\u00f3n de usuario. Os datos son encapsulados en contedores espec\u00edficos para cadanseu tipo de sinal tributaria. A estes contedores eng\u00e1deselles unha informaci\u00f3n adicional chamada tara de traxecto (Part overhead), que son os bytes usados para o mentemento da rede, o que d\u00e1 lugar \u00f3s chamados contedores virtuais (VC). O resultado da multiplexaci\u00f3n \u00e9 unha trama feita por 9 filas de 270 octetos cada unha (ou 270 columnas de 9 octetos). A transmisi\u00f3n farase bit a bit no sentido esquerda-dereita e arriba-abaixo. A trama se transmite 8.000 veces por segundo (cada trama vai en 125 ns), polo que o r\u00e9xime binario (Rb) para cada nivel \u00e9:\nSTM-1 = 8000*(270octetos*9filas/8bits) = 155 Mbps\nSTM-4 = 4*8000*(270octetos*9filas/8bits) = 622 Mbps\nSTM-16 = 16*8000*(270octetos*9filas/8bits) = 2,5 Gbps\nDas 270 columnas que forman a trama STM-1 as 9 primeiras forman a chamada tara (Overhead), independente da tara do traxecto dos contedores virtuais, mentres os 261 restantes constit\u00faen a carga \u00fatil (Payload). A tara cont\u00e9n bytes para o ali\u00f1amento de trama, control de erros, canles de operaci\u00f3n e mantemento de rede e os punteiros, que amosan o comezo do primeiro octeto de cada contedor virtual.\nVentaxes e desventaxes de SDH.\nO SDH ten unha seria de vantaxes fronte \u00e1 xerarqu\u00eda dixital plesi\u00f3crona (PDH). Algunhas delas son:\nEn canto as desvantaxes:"}
{"id": "49459", "revid": "114", "url": "https://gl.wikipedia.org/wiki?curid=49459", "title": "SDH", "text": ""}
{"id": "49461", "revid": "103786", "url": "https://gl.wikipedia.org/wiki?curid=49461", "title": "Elecci\u00f3ns municipais en Boimorto", "text": "Estes foron os resultados das elecci\u00f3ns municipais no concello de Boimorto dende 1979.\nCorporaci\u00f3ns.\nCorporaci\u00f3ns democr\u00e1ticas en Boimorto desde a aprobaci\u00f3n da Constituci\u00f3n de 1978."}
{"id": "49462", "revid": "124656", "url": "https://gl.wikipedia.org/wiki?curid=49462", "title": "Elecci\u00f3ns municipais en Boiro", "text": "Corporaci\u00f3ns.\nCorporaci\u00f3ns democr\u00e1ticas en Boiro desde a aprobaci\u00f3n da Constituci\u00f3n de 1978.\nElecci\u00f3ns.\nEstes foron os resultados das elecci\u00f3ns municipais no concello de Boiro dende 1979."}
{"id": "49463", "revid": "12452", "url": "https://gl.wikipedia.org/wiki?curid=49463", "title": "EAJ - PNB", "text": ""}
{"id": "49466", "revid": "89787", "url": "https://gl.wikipedia.org/wiki?curid=49466", "title": "Movemento pola Autonom\u00eda da Cabilia", "text": "O Movemento pola Autonom\u00eda da Cabilia (en , MAK) nado en xullo de 2001, \u00e9 un grupo autonomista non-violento que busca a independencia da provincia de Cabilia do estado arxelino. Despois da xuntanza do seu consello nacional, realizado o 4 de outubro de 2013 na localidade de Ath Hamdoune, pasou a denominarse Mouvement pour l'autod\u00e9termination de la Kabylie (en lingua cabila: \"Amussu i ufraniman n tmurt n iqbayliyen\").\nEst\u00e1n liderados polo cantante folk Ferhat M'henni, e est\u00e1 composto por b\u00e9rberes, sobre todo arredor da cidade de Tizi Ozou, e que est\u00e1n frustrados polos esforzos do goberno de asimilar a minor\u00eda dentro da maior\u00eda \u00e1rabe. A meta inmediata do MAK \u00e9 unha autonom\u00eda rexional, pero M'henni ten descrito isto como tan s\u00f3 o \"primeiro paso cara a un estado federalista\".\nO 26 de agosto de 2021, Alxeria emitiu unha orde de arresto internacional para Ferhat Mehenni."}
{"id": "49467", "revid": "103786", "url": "https://gl.wikipedia.org/wiki?curid=49467", "title": "Elecci\u00f3ns municipais en Bri\u00f3n", "text": "Estes foron os resultados das elecci\u00f3ns municipais no concello de Bri\u00f3n dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Bri\u00f3n desde a aprobaci\u00f3n da Constituci\u00f3n de 1978."}
{"id": "49468", "revid": "23204", "url": "https://gl.wikipedia.org/wiki?curid=49468", "title": "Espa\u00f1a 2000", "text": "Espa\u00f1a 2000 \u00e9 un partido pol\u00edtico espa\u00f1ol de extrema dereita que se autodefine como patri\u00f3tico, social e populista. Na actualidade non ten representaci\u00f3n parlamentaria, tendo certa presenza na Comunidade Valenciana e cunha popularidade menor en Catalu\u00f1a, Granada e Madrid.\nHom\u00f3logos en Europa ser\u00edan a Fronte Nacional de Le Pen (que asiste \u00f3s congresos de Espa\u00f1a 2000) en Francia ou o Partido Liberal de Haider en Austria.\nIdeolox\u00eda.\nEspa\u00f1a 2000 avoga por un conservadorismo con matices, centr\u00e1ndose na defensa do modelo de familia e matrimonio tradicional. Alg\u00fans dos seus puntos b\u00e1sicos son a loita contra movementos independentistas, okupas ou antifascistas, a defensa da unidade de Espa\u00f1a, o endurecemento do control de fronteiras para impedir a inmigraci\u00f3n ilegal as\u00ed como a expulsi\u00f3n dos inmigrantes ilegais que se atopen no pa\u00eds, o fomento do investimento en gastos policiais e militares, o endurecemento das penas para delitos de terrorismo, e a discriminaci\u00f3n cara a residentes estranxeiros \u00e1 hora de acceder a un traballo, outorgando prioridade \u00f3s cidad\u00e1ns espa\u00f1ois.\nClasif\u00edcase pola s\u00faa radicalidade como estrema dereita, a\u00ednda que se autodefine como un partido populista, social e democr\u00e1tico. Os seus l\u00edderes son os empresarios Jos\u00e9 Luis Roberto e Salvador Gamborino. Jos\u00e9 Luis Roberto, presidente actual do partido, \u00e9 \u00e1 s\u00faa vez avogado e secretario xeral t\u00e9cnico de ANELA, a Asociaci\u00f3n Nacional de Empresarios de Locais de Alterne (a maior organizaci\u00f3n de proxenetas de Espa\u00f1a, demandante da legalizaci\u00f3n da prostituci\u00f3n) e dono da empresa de seguridade \"Levantina\".\nEspa\u00f1a 2000 foi o nome dunha plataforma que albergaba a varios partidos, como Democracia Nacional, que a abandonou \u00f3 co\u00f1ecer que Jos\u00e9 Luis Roberto ti\u00f1a lazos co negocio da prostituci\u00f3n. Este mesmo feito \u00e9 actualmente o que provoca as maiores discrepancias e o rexeitamento de varios sectores da estrema dereita cara a Espa\u00f1a 2000, tales como o xa citado partido Democracia Nacional ou a agrupaci\u00f3n neonazi Alianza Nacional."}
{"id": "49469", "revid": "98629", "url": "https://gl.wikipedia.org/wiki?curid=49469", "title": "Ikastola", "text": "Unha ikastola \u00e9 un tipo de escola que d\u00e1 ensino integral en \u00e9uscaro e est\u00e1 presente en todo Euskal Herria (maioritariamente no Pa\u00eds Vasco, tam\u00e9n presente en Navarra e en Iparralde).\nFesta da Ikastola.\nEn cada territorio hist\u00f3rico, anualmente faise unha festa multitudinaria destinada a conseguir fondos para axudar economicamente \u00e1s ikastolas organizadoras, ou para sufragar a creaci\u00f3n de novas ikastolas :\nHistoria.\nEn 1914 fundouse a primeira ikastola. En 1932 creouse a primeira asociaci\u00f3n de ikastolas.\nA guerra civil espa\u00f1ola supuso a desaparici\u00f3n das ikastolas, polo que alg\u00fans grupos de pais ensinaron clandestinamente \u00e9uscaro \u00f3s seus fillos, destacando como pioneira nesta labor Elbira Zipitria (1906-1982), que desde 1943 impartiu clases na s\u00faa propia casa de Donostia. \nA partir de 1960 e at\u00e9 1975, deuse o gran crecemento das ikastolas. En 1964 creouse a primeira ikastola no Pa\u00eds Vasco franc\u00e9s e en 1965 foi excepcionalmente legalizada unha ikastola en Bilbao .\nEn 1968 un Decreto constata a realidade da existencia de \"\"numerosos nenos inscritos en centros non autorizados\" e de \"varios milleiros de nenos que asisten a centros que escapan de todo control\"\". Ditos alumnos non pod\u00edan obter o \"Libro de Escolaridade\" polo que ti\u00f1an vetado o acceso a estudos medios e superiores, polo que as asociaci\u00f3ns de pais conseguiron o apoio da Igrexa legaliz\u00e1ndose as ikastolas baixo a responsabilidade das parroquias e ordes relixiosas, constitu\u00edndose ademais algunhas como centros privados legais. En dito ano produciuse un feito de enorme importancia para o idioma vasco, pois procedeuse \u00e1 s\u00faa unificaci\u00f3n e normalizaci\u00f3n ling\u00fc\u00edstica.\nEn 1969 fundouse a Federaci\u00f3n Diocesana de Ikastolas convert\u00e9ndose coa chegada da democracia en 1978 nunha federaci\u00f3n secular.\nEn outubro de 1980, a Conselleir\u00eda de Educaci\u00f3n do Goberno Vasco firmou co Ministerio de Educaci\u00f3n e Ciencia (MEC) o Convenio de Ikastolas regul\u00e1ndose as\u00ed 1.738 aulas no Pa\u00eds Vasco.\nFederaci\u00f3n.\nAs ikastolas te\u00f1en un car\u00e1cter aut\u00f3nomo e colaboran entre si a trav\u00e9s das federaci\u00f3ns de ikastolas.\nA Confederaci\u00f3n de Ikastolas traballa a trav\u00e9s de cinco federaci\u00f3ns."}
{"id": "49470", "revid": "22570", "url": "https://gl.wikipedia.org/wiki?curid=49470", "title": "Rodrigo Le\u00e3o", "text": "Rodrigo Le\u00e3o, nado en Lisboa en 1964, \u00e9 un m\u00fasico, instrumentista de teclado e baixo, e compositor portugu\u00e9s, cofundador do grupo S\u00e9tima Legi\u00e3o e compo\u00f1ente tam\u00e9n de Madredeus.\nTraxectoria.\nEn 1982 fundou a banda S\u00e9tima Legi\u00e3o xunto con Pedro Ayres Magalh\u00e3es e Gabriel Gomes, membros de Madredeus. O nome escollido era o da lexi\u00f3n romana que foi a Lusitania. Dita banda ser\u00eda unha grande innovaci\u00f3n ao mesturar m\u00fasica folk con electr\u00f3nica. Aquela experiencia mudou a concepci\u00f3n da m\u00fasica moderna portuguesa ao explorar un campo orixinal e novidoso.\nComo artista en solitario segue un cami\u00f1o instrumental que combina teclados electr\u00f3nicos e instrumentos de corda cl\u00e1sicos, inspirado ao mesmo tempo pola m\u00fasica erudita e a m\u00fasica minimalista contempor\u00e1nea. Suspende temporalmente os S\u00e9tima Legi\u00e3o entre 1993 e 1996 debido \u00e1 falta de tempo polo crecente \u00e9xito do seu primeiro \u00e1lbum en solitario. Abandona definitivamente os Madredeus no 1994 para dedicarse por completo \u00e1 s\u00faa carreira en solitario e \u00e1 preparar os \u00e1lbums \"Mysterium\" (1995) e \"Theatrum\" (1996).\nDespois de abandonar Madredeus comezou a explorar a combinaci\u00f3n das s\u00faas composici\u00f3ns cl\u00e1sicas-modernas con formas de canci\u00f3n e instrumentaci\u00f3n mais tradicional. Conta sempre con moitos importantes colaboradores, \u00e9 o caso de Lula Pena ou Adriana Calcanhotto, a cantante brasileira, no CD \"Alma Mater\". Entre os convidados nos seus traballos constan S\u00f3nia Tavares e Nuno Gon\u00e7alves dos The Gift e Rui Reininho dos GNR que participou na gravaci\u00f3n do seu \u00e1lbum en vivo titulado \"Pasi\u00f3n\". Co disco \"Alma Mater\" o m\u00fasico recibiu dous importantes t\u00edtulos de reco\u00f1ecemento p\u00fablico, o de Disco do Ano e o de Artista do Ano.\nEn 2004 editou \"Cinema\", disco considerado polo editor da revista americana \"Billboard\" un dos mellores editados nese ano. Neste traballo participaron Beth Gibbons e Riuychi Sakamoto."}
{"id": "49471", "revid": "1131", "url": "https://gl.wikipedia.org/wiki?curid=49471", "title": "A Trabe de Ouro (revista)", "text": "A Trabe de Ouro \u00e9 unha revista galega de pensamento cr\u00edtico, publicada por Sotelo Blanco Edici\u00f3ns desde 1990 con periodicidade trimestral.\nNas s\u00faas p\u00e1xinas hai artigos de an\u00e1lise sociopol\u00edtica e pensamento, textos literarios in\u00e9ditos, cr\u00edtica de libros, e actualidade cultural. O seu director \u00e9 o escritor Xos\u00e9 Lu\u00eds M\u00e9ndez Ferr\u00edn, e no seu Consello de Redacci\u00f3n aparecen profesores, novelistas, poetas e xornalistas de diferentes xeraci\u00f3ns e intereses, como Xos\u00e9 Manuel Beiras, Olegario Sotelo Blanco ou Ant\u00f3n Figueroa Lorenzana."}
{"id": "49473", "revid": "5863", "url": "https://gl.wikipedia.org/wiki?curid=49473", "title": "Henrique Monteagudo", "text": "Xos\u00e9 Henrique Monteagudo Romero, nado na Insuela (Esteiro, Muros) o 26 de novembro de 1959, \u00e9 un socioling\u00fc\u00edsta galego, profesor na Universidade de Santiago de Compostela desde 1982 e Catedr\u00e1tico de Filolox\u00eda Galega desde 2018, membro numerario e vicesecretario da Real Academia Galega.\nTraxectoria.\nHenrique Monteagudo licenciouse en filolox\u00eda hisp\u00e1nica (galego-portugu\u00e9s) pola Universidade de Santiago de Compostela (1981) e foi profesor na mesma e investigador do Instituto da Lingua Galega desde 1982. En 1995 doutorouse pola Universidade de Santiago de Compostela coa tese \"Ideas e debates sobre a lingua: Alfonso Daniel Rodr\u00edguez Castelao e a tradici\u00f3n galeguista\", dirixida por Ant\u00f3n Santamarina. Desde ese momento foi profesor titular de Filolox\u00eda Galega en Santiago. Tam\u00e9n foi profesor nas universidades de Birmingham (como 'Assistant Lectores'), na City University of New York (1996) e na de Lisboa (1998). Actualmente \u00e9 coordinador da Secci\u00f3n de Lingua Galega do Consello da Cultura Galega e director do Arquivo de Planificaci\u00f3n e Normalizaci\u00f3n Ling\u00fc\u00edstica. Monteagudo \u00e9 co-coordinador do Informe sobre Pol\u00edtica Ling\u00fc\u00edstica e Normalizaci\u00f3n en Galicia da Secci\u00f3n de Lingua Galega do CCG desde 1998. \nFoi un dos fundadores da revista \"Dorna. Expresi\u00f3n po\u00e9tica galega\" (1982). Forma parte do consello de redacci\u00f3n de \"Grial. Revista Galega de Cultura\" desde 1988, e \u00e9 o seu co-director desde 2003. Tam\u00e9n \u00e9 membro do consello de redacci\u00f3n da revista cient\u00edfica \"Estudos de Ling\u00fc\u00edstica Galega\" (ILG/USC) e mais do \"Bolet\u00edn da Real Academia Galega\", e do comit\u00e9 editorial das publicaci\u00f3ns \"Treballs de Socioling\u00fc\u00edstica Catalana,\" \"Gragoat\u00e1\" e \"LaborHist\u00f3rico.\" Desde xaneiro de 2019 \u00e9 catedr\u00e1tico de universidade.\nO 30 de abril de 2010 foi elixido acad\u00e9mico numerario da Real Academia Galega, para ocupar as\u00ed a vacante de Antonio Gil Merino. De 2013 a 2021 foi o Secretario da RAG e desde 2021 o seu Subsecretario.\nFoi membro do partido pol\u00edtico Compromiso por Galicia. \nNo eido persoal \u00e9 irm\u00e1n da alcaldesa de Muros, In\u00e9s Monteagudo Romero do PPdeG.\nPublicaci\u00f3ns destacadas.\nTen publicado traballos sobre literatura galega medieval, historia externa da lingua, planificaci\u00f3n ling\u00fc\u00edstica e gram\u00e1tica e lexicograf\u00eda galegas e, entre as s\u00faas publicaci\u00f3ns destacan:\nObras colectivas.\nAdemais, ten editado textos de Rosal\u00eda de Castro, Castelao e Ram\u00f3n Otero Pedrayo e os seus traballos publ\u00edcanse en revistas especializadas como \"Grial\", \"Verba\", \"Coloquio/Letras\" (de Lisboa), \"Signo y Se\u00f1a\" (de Buenos Aires), \"Portuguese Studies\" (de Cambridge), entre outras."}
{"id": "49477", "revid": "25871", "url": "https://gl.wikipedia.org/wiki?curid=49477", "title": "Fluxus", "text": "Fluxus (palabra latina que significa \"fluxo\") \u00e9 un movemento art\u00edstico que se denvolveu en Nova York nas d\u00e9cadas dos 60 e dos 70 do s\u00e9culo XX, estreitamente relacionado coa mestura entre a m\u00fasica, a poes\u00eda e a performance.\nHistoria.\nGeorge Maciunas foi o primeiro organizador do movemento, pero os artistas de Fluxus cr\u00edan na completa liberdade a\u00ednda que houbese unha asociaci\u00f3n. M\u00e1is que adherirse eles mesmos a un movemento, foron os cr\u00edticos os que o fixeron. Desde o seu necemento arredor de 1958, sen moita exactitude na data, o movemento estendeuse internacionalmente con grande rapidez nas d\u00e9cadas dos 60 e dos 70.\nA maior\u00eda dos seguidores de Fluxus ven este movento m\u00e1is que como un tipo de arte como unha forza creativa, centrado na creatividade, na cultura e na consciencia. Foi nas clases de John Cage na \"New School for Social Research\" en Nova York onde se xuntaron parte dos fundadores do fluxus. Estas clases experimentais ti\u00f1an moitos asistentes sen bases musicais, como \u00e9 o caso dos artistas Joseph Beuys, Nam June Paik, Wolf Vostell, Charlotte Moorman,Jackson Mac Low, Al Hansen, George Brecht e Dick Higgins. A visi\u00f3n de que calquera cousa arredor deles pod\u00eda ser considerada bela e, polo tanto, perfectamente utilizable para as s\u00faas experiencias art\u00edsticas \u00e9 a base do nacemento de Fluxus. Fluxus en pouco tempo obtivo reco\u00f1ecemento por parte de cr\u00edtica e museos, o cal, segundo moitos dos artistas que se poden enmarcar nel, foi bastante prexudicial e decisivo para despoxalo da inxenuidade caracter\u00edstica das s\u00faas influencias dada\u00edstas. Moitos deles estaban en completo desacordo co circo que se estaba montando.\nDespois da morte de George Maciunas en 1978 a arte fluxus sufriu unha ruptura. Varios cr\u00edticos ou comisarios como Jon Hendricks (dono dunha ampla colecci\u00f3n de arte fluxus) proclamaron a morte deste movemento, mentres que artistas como Dick Higgins e outros moitos, que hoxe en d\u00eda te\u00f1en claras reminiscencias deste movemento, soste\u00f1en que Fluxus segue a flu\u00edr.\nArtistas vinculados.\nA Fluxus, ao non estar enmarcado nunhas regras concretas, p\u00f3dense asociar artistas de todo tipo: compositores, artistas pl\u00e1sticos, escritores, videoartistas..."}
{"id": "49478", "revid": "5863", "url": "https://gl.wikipedia.org/wiki?curid=49478", "title": "Historias de Galicia", "text": "Historias de Galicia \u00e9 unha serie divulgativa da Televisi\u00f3n de Galicia, con 32 cap\u00edtulos de media hora de duraci\u00f3n, que trata sobre feitos econ\u00f3micos, pol\u00edticos, sociais e culturais de Galiza desde as s\u00faas orixes at\u00e9 a actualidade. Comezou a emitirse o 25 de febreiro de 2007.\nEn cada cap\u00edtulo p\u00e1rtese de escenarios da Galiza actual e n\u00e1rrase a evoluci\u00f3n de fen\u00f3menos hist\u00f3ricos e culturais variados, como poden ser a evoluci\u00f3n da agricultura, a pesca, a lingua, a casa, o poder relixioso, as guerras, a nobreza, a fidalgu\u00eda, a emigraci\u00f3n, o papel da muller etc."}
{"id": "49485", "revid": "56817", "url": "https://gl.wikipedia.org/wiki?curid=49485", "title": "Codia", "text": "Codia ou c\u00f3dea pode ser:"}
{"id": "49486", "revid": "98629", "url": "https://gl.wikipedia.org/wiki?curid=49486", "title": "Fari\u00f1a", "text": "A fari\u00f1a \u00e9 un po resultante de moer o gran, xeralmente dos cereais (especialmente trigo, millo etc). \u00c9 o principal ingrediente do pan, o alimento b\u00e1sico en moitas partes do mundo. Tam\u00e9n se obt\u00e9n fari\u00f1a dalg\u00fans legumes e de froitos secos, como a soia e a am\u00e9ndoa.\nA fari\u00f1a \u00e9 rica en amid\u00f3n, que \u00e9 un hidrato de carbono complexo. Cando a fari\u00f1a se mestura con auga, o glute, unha prote\u00edna, act\u00faa d\u00e1ndolle unha estrutura el\u00e1stica \u00e1 masa que permite \"traballala\" e que rete\u00f1a burbullas de gas, o que resulta nunha textura final esponxosa. Este \u00e9 un efecto buscado no pan, pasteis etc.\nAlg\u00fans individuos padecen dunha intolerancia ao glute denominada celiaqu\u00eda ou enfermidade cel\u00edaca, o que lles impide comer pan, pastas, pasteis ou calquera produto derivado do trigo, avea ou cebada, cereais que conte\u00f1en glute, pero hoxe p\u00f3dense atopar no mercado produtos derivados de fari\u00f1a sen glute.\nComposici\u00f3n.\nComposici\u00f3n da fari\u00f1a de trigo por cada 100 g:\nFonte: Administraci\u00f3n de Drogas dos EUA."}
{"id": "49488", "revid": "6939", "url": "https://gl.wikipedia.org/wiki?curid=49488", "title": "Dolores Vilavedra", "text": "Dolores Vilavedra Fern\u00e1ndez, nada en Vigo o 4 de agosto de 1963, \u00e9 profesora de Literatura galega na Universidade de Santiago de Compostela. Forma parte do consello de redacci\u00f3n da revista \"Grial\", e dirixe a secci\u00f3n de cr\u00edtica literaria. Coordinou o \"Diccionario da literatura galega\", en catro tomos, que publicou Galaxia. Colaborou durante anos no \"Diario cultural\" da Radio Galega."}
{"id": "49490", "revid": "2338", "url": "https://gl.wikipedia.org/wiki?curid=49490", "title": "Open Source", "text": ""}
{"id": "49491", "revid": "114", "url": "https://gl.wikipedia.org/wiki?curid=49491", "title": "Free software", "text": ""}
{"id": "49492", "revid": "5863", "url": "https://gl.wikipedia.org/wiki?curid=49492", "title": "Gabriel Feijoo de Ara\u00fajo", "text": "Gabriel Feijoo de Ara\u00fajo foi un escritor galego, viviu entre os s\u00e9culos XVII e XVIII.\nTraxectoria.\nPouco ou case nada se sabe da s\u00faa vida. O \u00fanico dato certo co que se conta consiste en que posu\u00eda o t\u00edtulo de licenciado. Ferm\u00edn Bouza-Brey, investigando os seus apelidos, chegou \u00e1 conclusi\u00f3n de que era \"galego da orela dereita do Mi\u00f1o\". Ademais, este investigador estabeleceu que Feijoo de Ara\u00fajo posu\u00eda v\u00ednculos familiares, polo seu apelido paterno, co Padre Feijoo.\nAutor do primeiro entrem\u00e9s conservado en galego, co\u00f1ecido como \"Entrem\u00e9s famoso sobre da pesca do r\u00edo Mi\u00f1o\", 1671?, do que Bouza-Brey fixo a primeira edici\u00f3n impresa en 1953. A obra est\u00e1 composta por 9 escenas nas que se describe \"la contienda que tubieron los labradores de la feligres\u00eda de Caldelas con los portugueses sobre la pesca del r\u00edo Mi\u00f1o\".\nA importancia de Gabriel Feijoo non se debe realmente \u00f3 valor literario da s\u00faa obra, sen\u00f3n \u00f3 feito de que \u00e9 a primeira obra de teatro en galego (con di\u00e1logos en portugu\u00e9s) que se co\u00f1ece. Cons\u00e9rvase s\u00f3 unha copia do orixinal, na Biblioteca Nacional de Madrid, copia realizada con numerosos erros tanto nos textos galegos como nos portugueses. Tam\u00e9n c\u00f3mpre destaca-lo valor que representa para o co\u00f1ecemento do galego falado na Galicia do s\u00e9culo XVII."}
{"id": "49494", "revid": "98629", "url": "https://gl.wikipedia.org/wiki?curid=49494", "title": "Jules Ferry", "text": "Jules Francois Camille Ferry, nado o 5 de abril de 1832 en Saint-Di\u00e9 (Francia) e finado o 17 de marzo de 1893 en Par\u00eds foi un pol\u00edtico franc\u00e9s.\n\u00c9 un pol\u00edtico considerado como un dos pais fundadores da identidade republicana francesa. Foi o defensor da escola laica. Foi partidario da expansi\u00f3n colonial. "}
{"id": "49495", "revid": "340127", "url": "https://gl.wikipedia.org/wiki?curid=49495", "title": "Sociedade estamental", "text": ""}
{"id": "49505", "revid": "23204", "url": "https://gl.wikipedia.org/wiki?curid=49505", "title": "Lena (hom\u00f3nimos)", "text": "Co nome de Lena podemos facer referencia a:"}
{"id": "49507", "revid": "12452", "url": "https://gl.wikipedia.org/wiki?curid=49507", "title": "Padre Feixoo", "text": ""}
{"id": "49508", "revid": "12452", "url": "https://gl.wikipedia.org/wiki?curid=49508", "title": "Padre Feijoo", "text": ""}
{"id": "49510", "revid": "114", "url": "https://gl.wikipedia.org/wiki?curid=49510", "title": "Minoico", "text": ""}
{"id": "49512", "revid": "98629", "url": "https://gl.wikipedia.org/wiki?curid=49512", "title": "Lumbrigante", "text": "O lumbrigante (\"Homarus gammarus\", Linn\u00e9 1758), tam\u00e9n chamado cereixo, \u00e9 un crust\u00e1ceo mari\u00f1o dec\u00e1podo macruro (de abdome ben desenvolvido), moi prezado pola calidade da s\u00faa carne. Caracter\u00edzase polo seu primeiro par de patas rematado en grandes pinzas.\nDescrici\u00f3n.\nCasca de cor negra azulada, con manchas m\u00e1is p\u00e1lidas; de cor amarelada na cara inferior. O bordo lateral dos segmentos do abdome \u00e9 brancuxa ou vermella. Na casca coexisten dous pigmentos, un azul escuro, dominante, soluble; e outro vermello, insoluble. A cor vermella viva coa que co\u00f1ec\u00e9mo-lo lumbrigante no prato, coci\u00f1ado, aparece s\u00f3 trala cocci\u00f3n, por desaparici\u00f3n dos outros pigmentos da casca, solubles na auga.\nA casca do cefalot\u00f3rax \u00e9 de forma subcil\u00edndrica, comprimida dorsoventalmente, coa superficie lisa, a diferenza do da lagosta, na que \u00e9 espi\u00f1enta.\nPrimeiro par de antenas (ant\u00e9nulas) curtas e divididas en dous flaxelos. Segundo par de antenas longo, da mesma lonxitude c\u00f3 corpo, que nacen dunha base pequena e cunha espi\u00f1a ben visible.\nPos\u00fae cinco pares de patas, coma t\u00f3dolos crust\u00e1ceos dec\u00e1podos. O primeiro par \u00e9 robusto e car\u00e1cter\u00edstico, moito m\u00e1is grandes c\u00e1s outras, e remata nunha forte pinza formada por d\u00faas pezas (quelas) desiguais e provistas de varios dentes romos na marxe interna. Estes avultamentos adoitan ser de cor casta\u00f1a ou avermellada. Normalmente, unha das pinzas -as m\u00e1is veces, a esquerda- \u00e9 claramente maior c\u00e1 outra, sendo a menor m\u00e1is r\u00e1pida e cos dentes m\u00e1is agudos e aserrados. O lumbrigante utiliza a pinza maior para suxeita-las preas e a menor para esgazala en pequenos anacos.\nO segundo e terceiro par de patas tam\u00e9n rematan en pinzas, moito menores c\u00e1s anteriores. O cuarto e quinto par de patas rematan nunha u\u00f1a \u00fanica.\nO abdome est\u00e1 formado por seis segmentos ou aneis, que se sobrepo\u00f1en \u00f3 dobrarse baixo o cefalot\u00f3rax. Cada segmento pos\u00fae dun par de pequenas patas (ple\u00f3podos) de funci\u00f3n copuladora e ov\u00edxena. Nos machos, os dous primeiros pel\u00f3podos est\u00e1n modificados para trasladar os espermatozoides \u00e1 femia no momento da c\u00f3pula.\nO abdome remata nun \u00faltimo segmento, que forma o telson, plano e rematando nun peite de sedas amarelas ou casta\u00f1as, tam\u00e9n presentes nos ur\u00f3podos que conforman a aleta caudal.\nO tama\u00f1o medio do lumbrigante oscila entre os 35 e os 50\u00a0cm, chegando a talles superiores.\nH\u00e1bitat.\nO lumbrigante, coma outros crust\u00e1ceos superiores, \u00e9 unisexual. O apareamento ten lugar a finais do ver\u00e1n. A femia garda os ovos pegados \u00f3 abdome durante 10-12 meses, ata que se produce a eclosi\u00f3n. As larvas pasan por unha primeira fase natatoria ata que alcanzan un talle duns 3\u00a0cm, momento no que pasan a unha vida bent\u00f3nica, para chegar \u00e1 madurez \u00f3 cabo duns 4 anos, cuns 20\u00a0cm de lonxitude. Durante o desenvolvemento sofre numerosas mudas da casca, varias \u00f3 ano \u00f3 principio, que se van reducindo a unha cada dous anos, cando adultas.\nAlim\u00e9ntase de noite, a base de moluscos, vermes e peixes mortos.\nVive en augas pouco profundas, entre fondos rochosos de 2 a 40 m de profundidade. At\u00f3pase no Atl\u00e1ntico oriental, desde a altura do norte de Noruega ata os Azores e Marrocos. Tam\u00e9n est\u00e1 presente no Mediterr\u00e1neo, ata o Mar Negro.\nPesca.\nCapt\u00farase con nasas especiais, engadadas con peixes ou crust\u00e1ceos mortos. Ocasionalmente tam\u00e9n ven enleado nos trasmallos e raeiras.\nO talle m\u00ednimo autorizado en Galicia \u00e9 de 25\u00a0cm, medidos desde o extremo anterior da espi\u00f1a infraorbitaria ata o extremo da aleta caudal ou telson.\nAdoita comercializarse en fresco, vivo, pero tam\u00e9n pode atoparse conxelado. Boa parte dos exemplares que se po\u00f1en \u00e1 venda nos nosos mercados ou que se serven nos restaurantes galegos proceden do Reino Unido.\nCons\u00f3mese cocido e con diversas salsas, e tam\u00e9n simplemente \u00e1 prancha. Desde hai anos estase estendendo o \"arroz con lumbrigante\", prato que parece ser orixinal das illas Baleares.\nSinonimia.\nNos distintos portos galegos recibe tam\u00e9n os seguintes nomes:\nAnt\u00f3n Santamarina sup\u00f3n que a denominaci\u00f3n castel\u00e1 \"bogavante\" \u00e9 unha deformaci\u00f3n popular de \"lobagante\".\nEspecies semellantes.\nNo mercado pode atoparse outra especie semellante, o lumbrigante americano (\"Homarus americanus\"), m\u00e1is comunmente denominado canadense, m\u00e1is grande e de cor m\u00e1is avermellada. Os gastr\u00f3nomos aseguran que a s\u00faa carne \u00e9 menos fina e saborosa c\u00e1 da especie europea.\nEstes lumbrigantes canadenses poden alcanzar talles enormes: segundo o \"Libro Guinness dos R\u00e9cords\", o exemplar m\u00e1is grande foi capturado en Nova Escocia (Canad\u00e1), cun peso de 20,14\u00a0kg.\n\u00c1s veces podemos atopar textos que describen esta especie baixo a denominaci\u00f3n castel\u00e1 de lagosta (ou lagosta americana). A raz\u00f3n da confusi\u00f3n pode deberse a unha traduci\u00f3n pouco rigorosa do ingl\u00e9s americano, lingua na que o lumbrigante se denomina lobster, palabra que os dicionarios traducen directamente por \"lagosta\"."}
{"id": "49513", "revid": "85894", "url": "https://gl.wikipedia.org/wiki?curid=49513", "title": "Susa", "text": "Susa foi unha antiga cidade, que foi capital de Elam e residencia do Se\u00f1or Supremo do pa\u00eds. Est\u00e1 situada ao sueste de Ir\u00e1n, e hoxe en d\u00eda \u00e9 unha cidade en ru\u00ednas, a pesar de que moi preto hai unha cidade moderna co mesmo nome.\nHistoria.\nSusa foi fundada sobre o -4000. Estivo baixo control pol\u00edtico sumerio e logo elamita. As escavaci\u00f3ns mostraron nos niveis primeiros unha cer\u00e1mica diferente \u00e1 de S\u00famer e nos niveis seguintes unha cer\u00e1mica id\u00e9ntica (especialmente do per\u00edodo de Uruk). A influencia protoelamita est\u00e1 presente desde finais do cuarto milenio (antes do -3000); as inscrici\u00f3ns protoelamitas (que non puideron ser descifradas) foron usadas ata o -2900.\nDespois do -2500 estivo baixo influencia de Awan, reino que se formara sobre o suroeste e sur, e que era de cultura elamita, diferente \u00e1 cultura sumeria. Conquistado Awan por Sarg\u00f3n I de Akkad sobre o -2330, en Susa estableceuse un gobernador. Sobre o -2221 Awan recuperou a independencia en relaci\u00f3n a Akkad. Neste tempo Awan anexionou a rexi\u00f3n de Susa (Susiana) cando Puzur-Inaunainak de Awan conquistou Susa sobre o -2200. Os elamitas invadiron o nordeste de Mesopotamia sobre o -2200 e provocaron o movemento dos Gutis cara a Acadia.\nPuzur-Inauainak deixou diversos documentos co seu nome en Susa, alg\u00fans en acadio e outros en escritura elamita lineal, da que s\u00f3 se deron descifrado algunhas firmas e que probabelmente derivan do protoelamita.\nUrnammu de Ur enfrontouse aos reinos elamitas e o seu sucesor Shulgi (reinou sobre -2094 \u2013 -2046), derrotounos en Susiana e p\u00faxoos baixo dependencia de Ur como unha provincia con capital na cidade de Susa. Permaneceu en mans da dinast\u00eda de Ur ata a s\u00faa ca\u00edda sobre o -2004. Un dos reinos elamitas vasalos, Simash ou Simashki, dirixir\u00e1 a recuperaci\u00f3n nacional e o -2003 derrotaron a Ur, a cuxo rei, Ibisin ou Ibbisin, fixeron prisioneiro e trasladaron a Anshan (outro reino elamita, onde a dinast\u00eda de Shimashki se impuxera), onde morrer\u00e1. Susa sublevouse contra Ur e f\u00edxose independente cara ao -2004, e aliouse a Simash, pero finalmente a Susiana incorporouse ao reino e estableceuse Susa como capital principal do pa\u00eds. Un pr\u00edncipe, normalmente o herdeiro, levou a mi\u00fado o t\u00edtulo de \"sukkal de Susa\" (rei de Susa, posiblemente t\u00edtulo de orixe relixiosa); \u00e9 pos\u00edbel que o goberno fose exercido polos pr\u00edncipes o ver\u00e1n, cando o rei deixaba Susa, moi calorosa, para ir \u00e1 meseta de clima m\u00e1is morno. Susa foi a capital de Elam ou polo menos unha das cidades principais nos seguintes s\u00e9culos.\nSobre o -1900 Larsa dirixiu expedici\u00f3ns contra o reino ata a rexi\u00f3n de Anshan. Pero os reis elamitas conservaron Anshan baixo o seu dominio e en xeral todos os seus territorios. Elam chegou \u00e1 s\u00faa m\u00e1xima expansi\u00f3n co rei Siwe-palar-huppak, que ser\u00e1 aliado (a pesar de que el se chama soberano e non aliado) de Hammurabi de Babilonia (-1792 \u2013 -1750), e de Zimrilim de Mari. Esta alianza combateu contra Eshunna, pero despois Mari e Babilonia xiraron a alianza e enfront\u00e1ronse a Elam, que desapareceu temporalmente polo menos como estado unificado.\nA partir de -1455 o reino de Anshan volve a unirse ao reino de Susa e volve constitu\u00edr un poder consider\u00e1bel. (1) O -1405 os babilonios establecen en Elam unha nova dinast\u00eda, o que inicia unha era de cooperaci\u00f3n. Pero despois do -1250 unha mudanza din\u00e1stica en Elam rompe o per\u00edodo de paz e cooperaci\u00f3n. Os elamitas, na s\u00faa loita chegan a Babilonia o -1155 e instalaron un rei da dinast\u00eda elamita. A influencia elamita est\u00e9ndese a Acadia e as cidades da zona e a Nippur. Nabucodonosor I, rei de Babilonia orixinario de Isin, expulsa aos elamitas e dev\u00e1stalles o pa\u00eds.\nElam desaparece e non se mencionan reis elamitas ata avanzado o s\u00e9culo VII a.C., cando axudan a Babilonia contra Asiria; os reinos elamitas ser\u00e1n conquistados por causa diso polo rei de Asiria Assurbanipal (-668--627) que entra en Susa o -646.\nPero pouco despois o rei de Susa volve a ser independente e menci\u00f3nase un rei en Anshan. O 536 a.C. a Susiana foi conquistada por Ciro II o grande, que fixo prisioneira a Pantheia muller do rei Abradates, e o seu sucesor Dar\u00edo I o grande faraa capital do Imperio persa, ata que a capital se trasladou a Pers\u00e9pole.\nNo 331 a.C., cando gobernaba o s\u00e1trapa Abulites, Susa foi conquistada por Alexandre o Grande e inicia unha decadencia acelerada. O elamita vaise deixar de escribir no s\u00e9culo IV a.C. pero s\u00e9guese a falar ata o s\u00e9culo XIII.\nEscavaci\u00f3ns.\nSusa foi escavada desde 1897 ata o 1978. As primeiras escavaci\u00f3ns fix\u00e9ronas Jacques de Morgan e Robert de Mecquenem (1897-1946). Seguiu Roman Ghirshman (1946-1967), que cambiou os m\u00e9todos, igualmente pouco axeitados, ata que o 1967 comezaron as escavaci\u00f3ns por J. Steve e despois Jean Perrot, directores da misi\u00f3n francesa. A revoluci\u00f3n parou os traballos."}
{"id": "49514", "revid": "624", "url": "https://gl.wikipedia.org/wiki?curid=49514", "title": "Dar\u00edo I o grande", "text": ""}
{"id": "49515", "revid": "65337", "url": "https://gl.wikipedia.org/wiki?curid=49515", "title": "Abulites", "text": "Abulites foi o s\u00e1trapa de Susiana que se rendeu a Alexandre o Grande cando este chegou a Susa. Alexandre mant\u00edvoo no posto, pero m\u00e1is tarde foi executado por orde do rei macedonio, xuntamente co seu fillo Oxiatres, por crimes cometidos no goberno do territorio."}
{"id": "49516", "revid": "22570", "url": "https://gl.wikipedia.org/wiki?curid=49516", "title": "Awan", "text": "Awan foi un reino na rexi\u00f3n de Elam, ao sur de Susa. A dinast\u00eda de Awan reinou desde sobre o -2500 ao -2100 e foi contempor\u00e1nea de Sarg\u00f3n I de Akkad (sobre -2334 \u2013 -2279); o seu \u00faltimo rei, Puzur-Inshushinak reinar\u00eda ao mesmo tempo que Urnamu de Ur (sobre -2110 \u2013 -2094). As fontes sumerias deixaron indicaci\u00f3ns das campa\u00f1as militares que axudan a comprender a historia e xeograf\u00eda de Elam.\nOs reis de Awan dominaron Elam e a s\u00faa dinast\u00eda foi hexem\u00f3nica ata preto do -2325, en que foi sometido a imposto por Sarg\u00f3n I de Akkad. Dos sete primeiros reis non se sabe nada e son s\u00f3 unha lista de reis.\nO pa\u00eds rebelouse contra o sucesor de Sarg\u00f3n, o seu fillo Rimush, sobre o -2281, baixo a direcci\u00f3n do rei Lukhkhishshan, auxiliado polo rei de Warakshe (tam\u00e9n sublevado) Sidgau, pero a rebeli\u00f3n foi acorada. Os reis oitavo e noveno son mencionados (en orde inversa) nas informaci\u00f3ns das campa\u00f1as de Sarg\u00f3n e o seu fillo Rimush, campa\u00f1as que ti\u00f1an unha finalidade econ\u00f3mica (busca de materiais que non exist\u00edan en Sumer) e non de conquista permanente.\nO rei de Akkad Manishtushu (sobre -2275 \u2013 -2260) continuou as loitas ao sur de Elam chegando \u00e1 zona do golfo P\u00e9rsico, que cruzou para establecer unha alianza coas 32 cidades da costa de Arabia. En tempo do rei Naramsin de Akkad (sobre -2260 \u2013 -2223) f\u00edxose un tratado entre o rei de Susa, vasalo de Naramsin e o rei de Awan, Khita ou Hita, probabelmente tam\u00e9n tributario, tratado que \u00e9 o primeiro texto elamita en caracteres cuneiformes que se co\u00f1ece pero que ten unha interpretaci\u00f3n moi complexa.\nAwan recuperou a plena independencia sobre o -2221 e tivo a hexemon\u00eda de Elam durante case un s\u00e9culo. Na segunda metade do s\u00e9culo -XXI os gutis ocuparon o pa\u00eds e o -2116 o rei Utukhengal de Uruk derrotou ao rei guti Tiriqan nunha batalla entre Kish e Nippur, e derrocou ao novo rei guti Sium corenta d\u00edas despois, apoder\u00e1ndose dos seus dominios. O \u00faltimo rei de Awan, Puzur-Inshunshinak conquistou Susa e despois Anshan e estableceu por primeira vez unha confederaci\u00f3n elamita forte que se consolidou co sometemento dos reis de Simashki. Pero os seus sucesores perderon Susa e a dinast\u00eda dos Sim\u00e1shquidas (xurdida do reino de Simashki) estableceu o seu poder en Elam."}
{"id": "49517", "revid": "624", "url": "https://gl.wikipedia.org/wiki?curid=49517", "title": "Dinast\u00eda Awan", "text": ""}
{"id": "49518", "revid": "4459", "url": "https://gl.wikipedia.org/wiki?curid=49518", "title": "Acadios", "text": ""}
{"id": "49521", "revid": "23204", "url": "https://gl.wikipedia.org/wiki?curid=49521", "title": "Turku", "text": "Turku () ou \u00c5bo (), fundada no s\u00e9culo XIII, \u00e9 a cidade m\u00e1is antiga de Finlandia e a quinta en poboaci\u00f3n, con 174.868 habitantes (no ano 2005). A cidade de Turku at\u00f3pase na boca do r\u00edo Aurajoki no suroeste do pa\u00eds, \u00e9 a capital da rexi\u00f3n da Finlandia Propia e constit\u00fae a terceira \u00e1rea urbana do pa\u00eds cunha \u00e1rea metropolitana de 270.000 habitantes. A cidade pos\u00fae unha das maiores poboaci\u00f3ns suecofalantes do pa\u00eds. O xentilicio fin\u00e9s para os habitantes da cidade \u00e9 \"turkulaiset\" (singular: \"turkulainen\"). Grazas \u00e1 s\u00faa localizaci\u00f3n, o porto de Turku \u00e9 un dos m\u00e1is activos do pa\u00eds.\nTurku pos\u00fae unha grande identidade cultural como centro hist\u00f3rico de Finlandia. A cidade foi capital do pa\u00eds entre 1809 e 1812 cando Helsinqui converteuse na capital, e pos\u00fae a universidade m\u00e1is vella do pa\u00eds.\nCidades irm\u00e1s.\nTam\u00e9n:"}
{"id": "49522", "revid": "5312", "url": "https://gl.wikipedia.org/wiki?curid=49522", "title": "Bloc Nacionalista Valenci\u00e0", "text": "O Bloc Nacionalista Valenci\u00e0 (BLOC) \u00e9 un partido pol\u00edtico do Pa\u00eds Valenciano, de ideolox\u00eda nacionalista valenciana e progresista de esquerdas.\nHistoria e ideolox\u00eda.\nFoi creado o 12 de decembro de 1998 como unha coalici\u00f3n electoral, a partir da integraci\u00f3n da Unitat del Poble Valenci\u00e0, o Partit Valenci\u00e0 Nacionalista e Nacionalistes d'Alcoi, e converteuse en federaci\u00f3n no Congreso celebrado no 2000 e en partido pol\u00edtico no congreso de 2002. Esquerra Valenciana, refundada en 1998 con xente que marchara de Unitat del Poble Valenci\u00e0, pediu o ingreso na federaci\u00f3n durante o congreso fundacional, pero finalmente non foi admitida. Finalmente, en marzo de 2007, Esquerra Valenciana int\u00e9grase no BLOC. O BLOC celebrou dous congresos ordinarios: o de fundaci\u00f3n, o ano 2000, e outro en 2002. Celebrou o seu terceiro congreso en 2006.\nNas elecci\u00f3ns auton\u00f3micas de 1999, a coalici\u00f3n xunto con Els Verds, obtivo m\u00e1is de 102.000 votos, o cal supor\u00e1 un 4,6% dos votos emitidos, mentres que nas elecci\u00f3ns auton\u00f3micas de 2003, xa como un partido e en coalici\u00f3n con Esquerra Verda, vai obter m\u00e1is de 114.000 votos, situ\u00e1ndose no 4,8%. Malia isto, como o Estatuto de Autonom\u00eda da Comunidade Valenciana esixe un 5%, non obtivo representaci\u00f3n nas Cortes Valencianas. Por outra parte, nas elecci\u00f3ns celebradas o mesmo d\u00eda de 2003, obtivo preto de 140.000 votos e ten representaci\u00f3n municipal en 122 municipios do Pa\u00eds Valenciano con 298 rexidores: \u00f3 comezar o per\u00edodo corporativo 2003/07 ti\u00f1a 17 alcald\u00edas.\nComo consecuencia de non ter obtido representaci\u00f3n parlamentaria nas elecci\u00f3ns auton\u00f3micas, foi convocado un congreso extraordinario a finais de setembro de 2003. Neste congreso vaise producir unha importante renovaci\u00f3n na direcci\u00f3n e unha revisi\u00f3n da li\u00f1a pol\u00edtica, e o l\u00edder hist\u00f3rico Pere Mayor, que fora secretario xeral da Unitat del Poble Valenci\u00e0 e, despois, presidente do BLOC, vai ser substitu\u00eddo por un novo secretario xeral: Enric Morera.\nEn 2004 vai presentarse \u00e1s elecci\u00f3ns \u00f3 Congreso dos Deputados, novamente formando coalici\u00f3n con Esquerra Verda. Nas elecci\u00f3ns \u00f3 Parlamento Europeo de 2004 vai presentarse formando parte da coalici\u00f3n GalEusCat-Pobos de Europa, xunto a Converg\u00e8ncia i Uni\u00f3 (CiU), Euzko Alderdi Jeltzalea \u2013 Partido Nacionalista Vasco (EAJ-PNV), o Bloque Nacionalista Galego (BNG) e o Partido Socialista de Mallorca \u2013 Entesa Nacionalista (Illes Balears) (PSM-EN).\nNas elecci\u00f3ns auton\u00f3micas de 2007 vai presentarse con Esquerra Unida del Pa\u00eds Valenci\u00e0, Els Verds del Pa\u00eds Valenci\u00e0, Els Verds-Esquerra Ecologista e Izquierda Republicana baixo a coalici\u00f3n Comprom\u00eds Pel Pa\u00eds Valenci\u00e0. Obtivo 195.116 votos (8,14%), e dous deputados dun total de 7.\nNas elecci\u00f3ns auton\u00f3micas de 2011 vai presentarse dentro da Coalici\u00f3 Comprom\u00eds, con Iniciativa del Poble Valenci\u00e0 e Els Verds-Esquerra Ecologista. Alcanzou resultados hist\u00f3ricos, con 176.213 votos (7,37%) e tres deputados dun total de 6.\nDende 2013 \u00e9 membro da Alianza Libre Europea.\nJoves del Pa\u00eds Valenci\u00e0 - Comprom\u00eds.\nA secci\u00f3n xuvenil do partido \u00e9 Joves del Pa\u00eds Valenci\u00e0 - Comprom\u00eds, nada en 1999. Emprega unha bandeira branca co logotipo ou vermella cun rect\u00e1ngulo branco co logotipo.\n\u00c9 definida como unha organizaci\u00f3n de mozos inspirados polos valores do valencianismo, ambientalismo e esquerda. O secretario xeral \u00e9 Fran Ferri, deputado no Parlamento valenciano desde 2011."}
{"id": "49523", "revid": "23204", "url": "https://gl.wikipedia.org/wiki?curid=49523", "title": "Cesare Pavese", "text": "Cesare Pavese, nado o 9 de setembro de 1908 en Santo Stefano Belbo e finado o 27 de agosto de 1950 en Tur\u00edn, foi un dos m\u00e1is importantes escritores italianos do s\u00e9culo XX, que nos seus poemas e relatos describiu, entre outras temas, o mundo rural do Piemonte.\nTraxectoria.\nOrfo de pai, dende 1914 foi educado por s\u00faa mai. Pavese fixo os estudos de bacharelato en Tur\u00edn e estudou historia da literatura na universidade da mesma cidade. Durante os anos de universidade interesouse pola literatura dos Estados Unidos e graduouse cunha tese sobre o poeta norteamericano Walt Whitman. Alternaba o traballo de tradutor co ensino da lingua inglesa. Traduciu \u00f3 italiano \"Moby Dick\" de Herman Melville e obras de John Dos Passos, William Faulkner, Daniel Defoe, James Joyce e Charles Dickens.\nEn 1935 estivo preso e foi desterrado durante oito meses a Calabria, acusado de antifascismo polas cartas que intercambiou cunha moza s\u00faa da \u00e9poca, que militaba no partido comunista.\nEntre 1928 e 1935 escribiu os poemas publicados en 1936 co t\u00edtulo \"Lavorare stanca\" (Traballar cansa). Foron poemas innovadores, que, xunto coas s\u00faas obras de narrativa, lle atraeron a atenci\u00f3n dun p\u00fablico amplo. Nesa \u00e9poca comezou o diario literario-existencialista \"Il mestiere di vivere\" (O oficio de vivir) que continuou ata a morte. Dende 1938 traballou para a editora turinesa Einaudi.\nDurante a segunda guerra mundial instalouse coa familia no campo. Amigou co daquela desco\u00f1ecido escritor Italo Calvino. Despois da guerra trasladouse a Serralunga di Cera e despois a Roma, Mil\u00e1n e Tur\u00edn. En 1945 entrou no Partido Comunista Italiano, PCI. Ga\u00f1ou o premio Strega de Literatura en 1950 por \"La bella estate\" (O fermoso ver\u00e1n).\nO desengano amoroso pola fin da relaci\u00f3n sentimental coa actriz norteamericana Constance Dowling, \u00e1 que dedicou os \u00faltimos versos de \"Verr\u00e0 la morte ed avr\u00e0 i tuoi occhi\" (Vira a morte e ter\u00e1 os teus ollos) e a angustia existencial lev\u00e1rono \u00f3 suicidio o 27 de agosto de 1950, nun cuarto do \"Hotel Roma\" en Tur\u00edn.\nUn dos temas t\u00edpicos na obra de Calvino \u00e9 o illamento do individuo. O protagonista t\u00edpico das obras de Pavese e un home solitario (voluntariamente ou non), que ten relaci\u00f3ns superficiais con outras persoas e que, en contra dos seus desexos, acaba por traizoar \u00f3s seus ideais e amigos, como ocorre na novela \"A cadea\". O t\u00edtulo da colecci\u00f3n de dous relatos \"Antes de que cante o galo\" fai referencia \u00e1 traiz\u00f3n de Pedro a Xes\u00fas Cristo."}
{"id": "49524", "revid": "114", "url": "https://gl.wikipedia.org/wiki?curid=49524", "title": "Malt\u00e9s", "text": ""}
{"id": "49525", "revid": "15490", "url": "https://gl.wikipedia.org/wiki?curid=49525", "title": "Esteatopixia", "text": "A esteatopixia \u00e9 un alto grao de acumulaci\u00f3n de graxa nas n\u00e1degas e arredor delas, que \u00e9 caracter\u00edstica dalgunhas poboaci\u00f3ns humanas. A graxa pode estenderse tam\u00e9n \u00e1s coxas, ata os xeonllos, se ben a parte principal estar\u00e1 sempre nas n\u00e1degas.\nA esteatopixia \u00e9 unha das caracter\u00edsticas xen\u00e9ticas dos khoisan, unha raza negra do sur de \u00c1frica, pero tam\u00e9n dos pigmeos do centro do continente. Afecta particularmente as mulleres, se ben tam\u00e9n, a\u00ednda que en menor medida, se ten observado nos homes. Ademais, de forma xeral en calquera das razas humanas, as mulleres te\u00f1en maior propensi\u00f3n \u00e1 acumulaci\u00f3n de graxa nas n\u00e1degas.\nEntre os khoisan, a esteatopixia ent\u00e9ndese como un sinal de beleza, que comeza na infancia pero que se desenvolve sobre todo a ra\u00edz do primeiro embarazo. Adoita ir acompa\u00f1ada do denominado frontal hotentote, \u00e9 dicir, duns labios vaxinais estremadamente longos, que se poden estender uns catro cent\u00edmetros por f\u00f3ra da vulva.\nHistoricamente, semella que a esteatopixia foi nun tempo unha caracter\u00edstica dun amplo grupo de poboaci\u00f3ns humanas que se estend\u00edan dende o golfo de Ad\u00e9n ata o Cabo de Boa Esperanza, das que os khoisan e os pigmeos son os \u00faltimos sobreviventes. Ademais destes dous pobos, tam\u00e9n pode aparecer entre os b\u00e1steres e entre as mulleres dos negritos das Andam\u00e1n.\nPero os restos atopados das primeiras poboaci\u00f3ns humanas poder\u00edan indicar que a esteatopix\u00eda era unha caracter\u00edstica moito m\u00e1is com\u00fan e que estaba amplamente distribu\u00edda. As\u00ed, algunhas figuras de marfil atopadas en covas do sur de Francia presentan un gran desenvolvemento das coxas e tam\u00e9n unha peculiar prolongaci\u00f3n dos labios vulvares. Por\u00e9n o tipo com\u00fan de V\"enus\", \u00e9 dicir, das esculturi\u00f1as con forma de muller que se te\u00f1en interpretado como invocaci\u00f3ns \u00e1 maternidade, presentan grandes n\u00e1degas, pero en \u00e1ngulos maiores c\u00f3s habituais das n\u00e1degas con esteatopixoa (120\u00ba, mentres que non se considera esteatopixia con \u00e1ngulos maiores de 90\u00ba entre o cu e o lombo).\nAs vantaxes de adaptaci\u00f3n da esteatopixia son dispo\u00f1er dunha maior superficie para radiar calor, co que \u00e9 m\u00e1is sinxelo manter a homeostase conforme o principio de Allen. Ademais, as acumulaci\u00f3ns de graxas son moi importantes para poder manter unha vida reprodutiva constante en todos os meses, mesmo en zonas, como \u00e9 o caso, onde a estaci\u00f3n seca pode facer minguar drasticamente a posibilidade de inxirir alimentos."}
{"id": "49533", "revid": "1131", "url": "https://gl.wikipedia.org/wiki?curid=49533", "title": "Nosa Terra", "text": "Nosa Terra ou Nosa Terra 21 \u00e9 un grupo empresarial navieiro galego, con sede en Vigo, presidida por Xos\u00e9 Silveira.\nFundado en 1974 co nome da empresa Remolcanosa, a firma conta cunha vintena de buques mercantes e unha trintena de remolcadores, que constit\u00faen a maior empresa do sector en Espa\u00f1a e que controla a cuarta parte da tonelaxe total dos buques cargueiros do estado. O grupo est\u00e1 composto fundamentalmente polos remolcadores de Remolcanosa, e polos m\u00e1is de vinte cargueiros da Empresa Naviera Elcano, antigos cargueiros de titularidade p\u00fablica, que lle foron adquiridos polo empresario Xos\u00e9 Silveira en 1997 \u00e1 SEPI. Tam\u00e9n pertence ao grupo a empresa Naviera R\u00eda de Arosa, que opera no tr\u00e1fico interior dos portos de Vilagarc\u00eda, Ribeira ou A Pobra do Carami\u00f1al. Este conxunto de buques ded\u00edcase ao transporte de petr\u00f3leo, derivados a granel e gas licuado.\nAdemais, o grupo, que emprega a 4.500 traballadores en todo o planeta, ten empresas sat\u00e9lite no Brasil e na Arxentina."}
{"id": "49534", "revid": "89787", "url": "https://gl.wikipedia.org/wiki?curid=49534", "title": "Xes\u00fas Alonso Montero", "text": "Xes\u00fas Alonso Montero, nado en Vigo o 28 de novembro de 1928, \u00e9 un ensa\u00edsta, membro do Consello da Cultura Galega e da Real Academia Galega, catedr\u00e1tico de Literatura galega, socioling\u00fcista, poeta e conferenciante galego. Foi presidente da Real Academia Galega entre 2013 e 2017.\nTraxectoria.\nNado en Vigo, onde os seus pais Benito Alonso e Angelina Montero rexentaban unha taberna na r\u00faa Urz\u00e1iz. A familia trasladouse en 1938 a Ventosela (Ribadavia), a terra dos av\u00f3s (e do seu sobri\u00f1o Manuel Rodr\u00edguez Alonso), onde pasou a s\u00faa infancia e adolescencia. Estudou o bacharelato en Ribadavia con Bernardino Gra\u00f1a e rematouno en Vigo no Instituto Santa Irene en 1948. Licenciouse en Filosof\u00eda e Letras na Universidade de Madrid en 1953. Foi profesor de Lingua e Literatura Espa\u00f1ola desde 1956, exerceu na Escola Normal de Santiago de Compostela e nos institutos de Palencia (1959-1960) e Lugo (1960-1976). En 1966 doutorouse na Universidade de Salamanca cunha tese sobre Manuel Curros Enr\u00edquez: \"Lengua y estilo de Curros Enr\u00edquez en su poes\u00eda gallega\". En 1976 \u00e9 profesor titular de Literatura Espa\u00f1ola no Colexio Universitario de Vigo, despois pasou a ser profesor titular de Literatura Galega e foi catedr\u00e1tico de Literatura Galega da Universidade de Santiago de Compostela. Pola s\u00faa idade, pertence \u00e1 xeraci\u00f3n de escritores que comezaron o seu labor cultural ap\u00f3s a guerra civil espa\u00f1ola. \u00c9 militante do PCE desde 1962, represaliado en varias ocasi\u00f3ns. Encabezou a candidatura do PCG pola provincia de Lugo nas primeiras elecci\u00f3ns democr\u00e1ticas. Foi catedr\u00e1tico de Lingua e Literatura Espa\u00f1olas de Escolas de Maxisterio, exercendo en Palencia, Lugo e Madrid. Foi nomeado catedr\u00e1tico em\u00e9rito da USC en 1999.\nDestacou no campo da socioling\u00fc\u00edstica con libros como \"O porvir da lingua galega\" (1968), \"O que c\u00f3mpre saber da lingua galega\" (1969) ou o pol\u00e9mico e contestado \"Informe -dram\u00e1tico- sobre la lengua gallega\" (1973), onde retoma as s\u00faas teses apocal\u00edpticas sobre o idioma galego sinalando mesmo unha data para a s\u00faa morte. Realizou e publicou estudos sobre escritores galegos como Rosal\u00eda de Castro (\"P\u00e1xinas sobre Rosal\u00eda de Castro\", 1954-2004), Manuel Curros Enr\u00edquez (\"Curros Enr\u00edquez no Franquismo\", 1936-1971), Manuel Leiras Pulpeiro, Lu\u00eds Pimentel (\"Lu\u00eds Pimentel: biograf\u00eda da s\u00faa poes\u00eda\"), Celso Emilio Ferreiro (\"Celso Emilio Ferreiro\"), Lu\u00eds Seoane (\"As palabras no exilio. Biograf\u00eda intelectual de Lu\u00eds Seoane\"), Mendi\u00f1o, Xos\u00e9 Neira Vilas, Lorenzo Varela, Vicente Risco, Ram\u00f3n Cabanillas ou \u00c1lvaro Cunqueiro.\nFixo tam\u00e9n achegas noutros \u00e1mbitos da literatura galega como a poes\u00eda popular e os poetas al\u00f3fonos en galego, e ten realizado estudos sobre autores da literatura espa\u00f1ola como Antonio Machado, Federico Garc\u00eda Lorca, Miguel de Unamuno ou Ram\u00f3n Mar\u00eda del Valle-Incl\u00e1n. Al\u00e9n disto, son destac\u00e1beis as s\u00faas colaboraci\u00f3ns na prensa galega, recollidas en parte na obra \"Beatus qui legit: artigos period\u00edsticos (1998-1999)\". Salienta tam\u00e9n o seu papel como conferenciante, sobre todo en Espa\u00f1a e en Am\u00e9rica. Tam\u00e9n ten libros de poemas: \"Versos sat\u00edricos \u00f3 xeito medieval\" ou \"Versos republicanos\". As\u00ed mesmo, realizou compilaci\u00f3ns po\u00e9ticas de homenaxe a autores galegos: \"Coroa po\u00e9tica para Castelao\" (1988), \"Coroa po\u00e9tica para un m\u00e1rtir\" (1996), \"Coroa literaria para Roberto Blanco Torres contra a s\u00faa morte\" (1999) e \"47 poetas de hoxe cantan a Curros Enr\u00edquez\" (2001).\nIngresou na Real Academia Galega o 30 de outubro de 1993 a proposta de Xos\u00e9 Filgueira Valverde, Carlos Casares e Ram\u00f3n Pi\u00f1eiro. O seu discurso de ingreso, contestado por Xos\u00e9 Filgueira Valverde, titulouno \"\"Manifestos\" en verso en favor da poes\u00eda civil nos primeiros tempos da Posguerra na Galicia da Terra e na Galicia Emigrante (1939-1962)\". O 20 de abril de 2013 foi elixido presidente da Real Academia Galega, cargo que ocupou ata o 29 de abril de 2017.\nDeu o seu apoio ao esperanto e ao movemento esperantista galego; escribiu a \u00fanica visi\u00f3n xeral da historia do movemento en Galicia, o artigo que figura na palabra clave \"Esperanto\" da Gran Enciclopedia Galega. Nese sentido, impartiu unha conferencia no 46\u00ba Congreso Espa\u00f1ol de Esperanto, en Vigo (1986) e no 69\u00ba Congreso Espa\u00f1ol de Esperanto en Santiago de Compostela (2010).\nVida persoal.\nCasou con Emilia Pimentel Iglesias en 1957, coa que tivo tres fillos: Emilio, Jes\u00fas (Cuch\u00fas Pimentel) e Sara. Divorciado, volveu casar con Victoria \u00c1lvarez Ruiz de Ojeda, que finou en setembro de 2018."}
{"id": "49535", "revid": "1093", "url": "https://gl.wikipedia.org/wiki?curid=49535", "title": "Xos\u00e9 Silveira", "text": "Jos\u00e9 Baltasar Silveira Ca\u00f1izares, nado en 1938 en Helechosa de los Montes (Badaxoz) e finado o 5 de outubro de 2023 en Vigo, foi un empresario vigu\u00e9s do sector da mari\u00f1a mercante.\nFormaci\u00f3n.\nDe pai galego, naceu en Estremadura pero estudou bacharelato en Toledo e N\u00e1utica na Coru\u00f1a, na especialidade de m\u00e1quinas. Ao rematar a carreira, comezou a traballar como xefe de m\u00e1quinas nalg\u00fans dos buques pesqueiros de Pescanova. A principios dos setenta comeza a facer investimentos no sector inmobiliario, e en 1974 funda Remolcanosa, a primeira empresa do sector en Galiza e en Espa\u00f1a.\nComo empresario navieiro.\nA primeira expansi\u00f3n da empresa foi a compra da portuguesa Tinita, que transforma en Remolcanosa Portugal. En 1997 adquire a empresa p\u00fablica espa\u00f1ola Elcano, a maior navieira do estado naquel momento, dedicada fundamentalmente ao transporte de petr\u00f3leo e derivados a granel. M\u00fadalle o nome \u00e1 empresa e ch\u00e1maa Empresa Naviera Elcano, que integra no grupo empresarial Nosa Terra. Posteriormente merca a brasileira Docenave, que pasa a chamarse Elcano Brasil (2001), e crea Elcano Argentina.\nEn 1997 entra no negocio da sanidade coa compra da cl\u00ednica viguesa Povisa, o maior hospital privado do estado. En 2002 merca tam\u00e9n o sanatorio compostel\u00e1n Nuestra Se\u00f1ora de la Esperanza.\nFoi vicepresidente da c\u00e1mara de comercio de Vigo e vicepresidente da aseguradora Aeg\u00f3n Espa\u00f1a."}
{"id": "49536", "revid": "56817", "url": "https://gl.wikipedia.org/wiki?curid=49536", "title": "Jos\u00e9 Silveira", "text": "Co nome de Jos\u00e9 Silveira podemos estar a referirnos a:"}
{"id": "49538", "revid": "1012", "url": "https://gl.wikipedia.org/wiki?curid=49538", "title": "Abaza", "text": ""}
{"id": "49540", "revid": "23204", "url": "https://gl.wikipedia.org/wiki?curid=49540", "title": "Baixa Saxonia", "text": "A Baixa Saxonia (en alem\u00e1n \"Niedersachsen\", en baixo sax\u00f3n: \"Neddersassen\", en fris\u00f3n oriental: \"L\u00e4ichsaksen\") \u00e9 un dos dezaseis estados federados de Alema\u00f1a. O estado ten unha poboaci\u00f3n preto dos oito mill\u00f3ns de habitantes nunha superficie de 47,618\u00a0km\u00b2, sendo o segundo estado maior en terreo da Alema\u00f1a e o cuarto en poboaci\u00f3n. A lingua maioritaria \u00e9 o alem\u00e1n, a\u00ednda que nalgunhas zonas rurais segue a empregarse o baixo sax\u00f3n (\"Plattdeutsch\").\nA Baixa Saxonia est\u00e1 ba\u00f1ado no seu extremo setentrional polo Mar do Norte, facendo fronteira cos Estados de Schleswig-Holstein, Hamburgo, e Mecklemburgo-Antepomerania ao norte; Brandeburgo e Saxonia-Anhalt ao leste; Turinxia, Hessen e Renania do Norte-Westfalia ao sur; e cos Pa\u00edses Baixos ao oeste. En total, a Baixa Saxonia \u00e9 o estado alem\u00e1n que est\u00e1 rodeado por m\u00e1is estados distintos. O Estado de Bremen forma dous enclaves dentro da Baixa Saxonia, un a Cidade de Bremen e outro a cidade portuaria de Bremerhaven. As principais cidades do estado son Hannover, Braunschweig, L\u00fcneburg, Osnabr\u00fcck, Oldenburg e Gotinga (G\u00f6ttingen). Hai unha importante presenza de galegos, especialmente en cidades como Buxtehude, Stade e Cuxhaven, onde hai un Centro Galego.\nClima.\nO clima da Baixa Saxonia est\u00e1 entre o clima temperado t\u00edpico dos pa\u00edses de Europa occidental e o continental dos pa\u00edses do Leste de Europa. Os invernos mostran temperaturas baixas con meses de neve e no ver\u00e1n as temperaturas son suaves sen chegar aos 30 graos Celsius. A temperatura media oscila entre os 8 \u00b0C (7,5 \u00b0C en Alten Land at\u00e9 os 8,5 \u00b0C no Distrito de Cloppenburg). As choivas son abundantes e n\u00f3tase na verde vexetaci\u00f3n que rodea as vilas.\nCultura.\nPatrimonio da Humanidade da UNESCO.\nHai catro Patrimonio da Humanidade da UNESCO na Baixa Saxonia como Patrimonio da Humanidade en Alema\u00f1a. Isto incl\u00fae o patrimonio en d\u00faas partes da Catedral de St. Mariae e a Michaeliskirche en Hildesheim. O sitio patrimonial de tres partes no oeste de Harz est\u00e1 formado pola mina Rammelsberg, a cidade vella de Goslar e a Upper Harz Water Regale coa Grube Samson e o Kloster Walkenried. O sitio Patrimonio da Humanidade m\u00e1is recente foi a F\u00e1brica Fagus en Alfeld en 2011. O Mar de Wadden da Baixa Saxonia \u00e9 Patrimonio da Humanidade. A Biblioteca Leibniz - Biblioteca Estatal de Baixa Saxonia cont\u00e9n a correspondencia de Gottfried Wilhelm Leibniz, que pertence ao Patrimonio Documental Mundial da UNESCO desde 2007. A Biblioteca Estatal e Universitaria de Baixa Saxonia en G\u00f6ttingen alberga un exemplar da Biblia de Gutenberg impresa en pergami\u00f1o. Este libro, co\u00f1ecido por ter 42 li\u00f1as de texto por p\u00e1xina, \u00e9 unha peza valiosa do patrimonio mundial pola innovaci\u00f3n que representou no mundo da imprenta.\nEn 2012, o estado de Baixa Saxonia propuxo a paisaxe cultural en Altes Land e o Rundlingsd\u00f6rfer no Wendland de Hannover para a lista alem\u00e1 de propostas para o futuro Patrimonio da Humanidade da UNESCO (lista tentativa), para as que cada estado alem\u00e1n pode presentar d\u00faas propostas. O Ministerio de Ciencia e Cultura da Baixa Saxonia anunciou os dous candidatos o 18 de xu\u00f1o de 2012 tras un proceso de selecci\u00f3n que comezara en 2011. En 2013, a Kultusministerkonferenz decid\u00eda cales ser\u00edan as solicitudes dos estados federais que se incluir\u00edan na lista de propostas alem\u00e1 ('lista provisional'), entre as que a UNESCO seleccionar\u00eda novos sitios Patrimonio da Humanidade a partir de 2017. A cidade de L\u00fcneburg presentou m\u00e1is solicitudes a nivel estatal para o seu centro hist\u00f3rico e o Verein Naturschutzpark (VNP) para o Uzal de L\u00fcneburg. O ministerio recomendou que ambas instituci\u00f3ns presentasen solicitudes en serie, no caso de L\u00fcneburg xunto con \"lugares de sal\" comparables e no caso do VNP xunto con outros lugares \"agro-pastoralen\".\nA solicitude da cidade de Wunstorf para o nomeamento da Sigwardskirche en Idensen como un pequeno edificio sagrado importante do rom\u00e1nico non foi considerada \"por motivos t\u00e1cticos\"."}
{"id": "49541", "revid": "1012", "url": "https://gl.wikipedia.org/wiki?curid=49541", "title": "Abidji", "text": ""}
{"id": "49542", "revid": "98629", "url": "https://gl.wikipedia.org/wiki?curid=49542", "title": "Italo Calvino", "text": "Italo Calvino, nado en Santiago de las Vegas (Cuba) o 15 de outubro de 1923 e finado en Siena o 19 de setembro de 1985, foi un escritor italiano.\nOs seus traballos m\u00e1is co\u00f1ecidos son a trilox\u00eda \"I nostri antenatti\" (\"Os nosos devanceiros\", 1952-1959), a colecci\u00f3n de relatos curtos \"Le cosmicomiche\" (1965), e as novelas \"Le citt\u00e0 invisibili\" (\"As cidades invisibles\", 1972) e \"Se una notte d'inverno un viaggiatore\" (\"Se nunha noite de inverno un viaxeiro\", 1979). De estilo dif\u00edcil de clasificar, as s\u00faas obras \u00e1s veces fan lembrar os contos de fadas (\"Cosmicomiche\"), e outras son m\u00e1is realistas (\"Amores dif\u00edciles\"). Algunhas das s\u00faas novelas foron clasificadas como posmodernas, outras como exemplos do realismo m\u00e1xico e outras como realistas.\nTraxectoria.\nItalo Calvino foi fillo dos bot\u00e1nicos Mario Calvino, de orixe l\u00edgur, e Evelina Mameli, de Sarde\u00f1a, e irm\u00e1n de Floriano Calvino, famoso xe\u00f3logo. Os pais eran membros da igrexa valdense, de credo protestante. Nado en Cuba, a familia retornou en 1925 a Italia, onde Calvino pasou case toda a s\u00faa vida. Viviu en Sanremo, na Riviera italiana.\nCalvino recibiu unha educaci\u00f3n laica e antifascista. A\u00ednda as\u00ed, ingresou nos \"Avangardistas\", unha formaci\u00f3n xuvenil fascista \u00e1 cal a pertenza era case obrigatoria e coa cal tomou parte na ocupaci\u00f3n italiana da Riviera francesa. En 1941 marchou a Tur\u00edn, unha cidade que escolleu, despois de moitas d\u00fabidas, no canto de Mil\u00e1n e que describiu como \"seria, pero triste\". Tivo que interrompe-los estudos de agronom\u00eda por causa da segunda guerra mundial. En 1943 foi recrutado pola Rep\u00fablica de Salo, mais fuxiu e uniuse aos partisanos da resistencia italiana, na brigada Garibaldi co alcume de \"Santiago\". En 1945 entrou no Partido comunista Italiano. De novo en Tur\u00edn, onde colaborou nalg\u00fans xornais, comezou os estudos de Letras, que acabou con \u00e9xito presentando un estudo sobre Joseph Conrad.\nEn 1947, despois de se graduar, comezou a traballar para o xornal do Partido Comunista \"L'Unit\u00e0\". A curta relaci\u00f3n coa editorial Einaudi permitiulle co\u00f1ecer a Norberto Bobbio, Natalia Ginzburg, Cesare Pavese e Elio Vittorini. Con Vittorini escribiu para o semanario cultural \"Il Politecnico\". Abandonou Einaudi para traballar en exclusiva en\" L'Unit\u00e0\" e na revista comunista \"Rinascita\". En 1947 publicou a s\u00faa primeira novela, \"O carreiro dos ni\u00f1os de ara\u00f1a\", que evoca a s\u00faa \u00e9poca de partisano e que tivo certo \u00e9xito, e en 1949 sa\u00edu do prelo \"O corvo v\u00e9n o \u00faltimo\". Estas d\u00faas obras, dentro dunha atmosfera neorrealista, te\u00f1en un estilo, sobre todo a primeira, que as achega \u00e1 f\u00e1bula.\nVolveu traballar para a editorial Einaudi desde 1950 como responsable literario. O ano seguinte visitou a Uni\u00f3n Sovi\u00e9tica. As reportaxes e as cartas que escribiu durante a visita, que foron recollidas anos m\u00e1is tarde en libro, recibiron alg\u00fans premios literarios. En 1952 Calvino escribiu con Giorgio Bassani para \"Botteghe Oscure\", unha revista que sacou o seu nome das oficinas principais do Partido comunista, e traballou para \"Il Contemporaneo\", un semanario marxista. Ese ano, seguindo os consellos do seu editor, deixou o estilo neorrealista e seguiu a s\u00faa tendencia polo conto fant\u00e1stico. Escribiu \"O vizconde demediado\" que c\"'O bar\u00f3n rampante\" e \"O cabaleiro inexistente\" formaron a famosa trilox\u00eda \"Os nosos devanceiros\", visi\u00f3n aleg\u00f3rica da vida humana moderna. Entre 1950 e 1956 comezou a recompilaci\u00f3n e a traduci\u00f3n dos \"Contos populares italianos\" a partir do folclore do s\u00e9culo XIX.\nEn 1953 deixou de socato o Partido comunista, do cal se afastou a\u00ednda m\u00e1is despois da invasi\u00f3n de Hungr\u00eda polas tropas sovi\u00e9ticas. Comezou a publicar artigos nas revistas\" Passato e Presente\" e \"Italia Domani\". Foi editor con Vittorini de \"Il Menab\u00f2 di letteratura\".\nMalia as restrici\u00f3ns impostas aos estranxeiros de ideolox\u00eda comunista, visitou os Estados Unidos invitado pola \"Ford Foundation,\" onde estivo seis meses, catro deles en Nova York. Al\u00ed co\u00f1eceu a Esther Judith Singer, con quen casou en 1964 na Habana, nunha viaxe en que se entrevistou con Ernesto \"Che\" Guevara. O ano seguinte tivo unha filla. De volta en Italia comezou a publicar os \"Cosmicomiche\" na revista literaria \"Il caff\u00e8\".\nA morte de Vittorini en 1966 causou en Calvino o que foi definido como \"depresi\u00f3n intelectual\", que o escritor consideraba unha \u00e9poca fundamental da s\u00faa vida: \"...Acabei de ser novo. Se cadra \u00e9 un proceso metab\u00f3lico, algo que pasa coa idade. Fun novo moito tempo, tempo de m\u00e1is, se cadra, de repente sent\u00edn que comezaba a mi\u00f1a vellez, si, a vellez, se cadra coa esperanza de facela durar empez\u00e1ndoa cedo\". Ent\u00f3n comezou a frecuentar Par\u00eds, onde o alcumaron \"O ir\u00f3nico divertido\", e onde se uniu a grupos culturais como \"Oulipo\", acr\u00f3nimo de \"Ouvroir de litt\u00e9rature potentielle\" (Obradoiro de literatura potencial), e co\u00f1eceu a Roland Barthes e Claude L\u00e9vi-Strauss, dentro da atmosfera que deu lugar ao maio de 1968. Nesta \u00e9poca foi atra\u00eddo pola obra de Raymond Queneau, que influ\u00edu nos seus traballos posteriores.\nOs seus contactos co mundo acad\u00e9mico reforz\u00e1ronse con experiencias na Sorbona e na universidade de Urbino. Interesouse polos estudos cl\u00e1sicos e asemade escribiu relatos para a edici\u00f3n italiana da revista er\u00f3tica \"Playboy\". Comezou a traballar para o xornal \"Corriere della Sera\".\nEn 1975 foi nomeado membro honorario da \"American Academy\" e o ano seguinte ga\u00f1ou o Premio austr\u00edaco de literatura europea. Visitou o Xap\u00f3n e M\u00e9xico. En 1981 recibiu a Lexi\u00f3n de Honra francesa.\nEn 6 de setembro de 1985 ingresou no hospital de Santa Maria della Scala en Siena, onde morreu na noite do 18 ao 19 dunha hemorraxia cerebral. Estaba a preparar para a Universidade Harvard as \"Lecci\u00f3ns americanas\", que apareceron postumamente."}
{"id": "49543", "revid": "89787", "url": "https://gl.wikipedia.org/wiki?curid=49543", "title": "Codex Alimentarius", "text": "O Codex Alimentarius, que significa \"C\u00f3digo sobre alimentos\" ou \"Lexislaci\u00f3n alimentaria\", no sentido m\u00e1is etimol\u00f3xico da palabra \u201cc\u00f3digo\u201d, \u00e9 unha colecci\u00f3n de normas alimentarias, c\u00f3digos de pr\u00e1cticas correctas e outras recomendaci\u00f3ns ditadas co obxectivo de asegurar que os produtos alimenticios sexan inocuos para os consumidores e que poidan comercializarse de forma homox\u00e9nea e equitativa entre os diferentes pa\u00edses.\nA Comisi\u00f3n do Codex Alimentarius (CCA) foi creada pola FAO (Food and Agriculture Organization, Organizaci\u00f3n das Naci\u00f3ns Unidas para a Agricultura e a Alimentaci\u00f3n) en maio de 1963, cando a 16\u00aa Asemblea Mundial da Sa\u00fade da Organizaci\u00f3n Mundial da Sa\u00fade (OMS) aprobou un Programa Conxunto FAO/OMS para a elaboraci\u00f3n, desenvolvemento e difusi\u00f3n de normas alimentarias e directrices com\u00fans, presentadas dunha forma uniforme para poder ser aplicadas internacionalmente. Este Programa Conxunto recoll\u00eda as iniciativas anteriores de buscar unha f\u00f3rmula com\u00fan, internacional, para garanti-la seguridade dos alimentos, como foron o \"C\u00f3digo Latinoamericano de Alimentos\", de 1949, ou o \"Codex Alimentarius Europaeus\", promovido por Austria en 1954.\nOs obxectivos que se marcaron a FAO e a OMS neste Programa Conxunto foron a protecci\u00f3n da sa\u00fade dos consumidores, establecer unhas pr\u00e1cticas de fabricaci\u00f3n, comercio e transporte de alimentos claras e promociona-la coordinaci\u00f3n entre os diferentes pa\u00edses.\nA\u00ednda que as Normas e directrices publicadas no Codex son recomendaci\u00f3ns e non te\u00f1en peso legal sobre ning\u00fan pa\u00eds membro, o certo \u00e9 que desde o seu nacemento foron reco\u00f1ecidas internacionalmente e se converteron en punto de referencia mundial para os consumidores, produtores e organismos nacionais de control de alimentos, servindo de base para as normas legais que os distintos pa\u00edses foron publicando \u00f3 longo do tempo en materia de tecnolox\u00eda e seguridade alimentaria.\nA Asemblea Xeral das Naci\u00f3ns Unidas para a Protecci\u00f3n do Consumidor, celebrada en 1985, estableceu que:\nA data de hoxe (abril 2007) l\u00e9vanse publicadas 384 normas, das que se mante\u00f1en vixentes 298, repartidas en catro grupos:\nAdemais da redacci\u00f3n de normas sobre alimentos e a s\u00faa elaboraci\u00f3n hixi\u00e9nica, a Comisi\u00f3n do Codex Alimentarius tam\u00e9n se dedica \u00e1 avaliaci\u00f3n da seguridade dos aditivos alimentarios (con m\u00e1is de 760 estudados), a establecer l\u00edmites seguros de residuos para o uso de praguicidas (m\u00e1is de 2.500) e de medicamentos veterinarios (m\u00e1is de 150). Igualmente, estableceu niveis de referencia para diferentes contaminantes industriais e ambientais, inclu\u00eddos os radionucleidos, potencialmente presentes nos alimentos.\nOutra li\u00f1a de actuaci\u00f3n \u00e9 a redacci\u00f3n de m\u00e9todos estandarizados de an\u00e1lise e de toma de mostras, co obxectivo de harmoniza-los criterios e t\u00e9cnicas anal\u00edticas e, como consecuencia, a interpretaci\u00f3n dos resultados.\nNormas para produtos.\nAs Normas para produtos representan o grupo m\u00e1is importante das normas do Codex. Os principais produtos alimenticios inclu\u00eddos no Codex son os seguintes:\nA relaci\u00f3n completa das Normas do Codex, coa s\u00faa denominaci\u00f3n oficial e as revisi\u00f3ns que, no seu caso, se fixeran, p\u00f3dese consultar na p\u00e1xina web do C\u00f3dex . Nesta mesma p\u00e1xina poden descargarse libremente os textos completos de t\u00f3dalas Normas.\nAs Normas do Codex contemplan os seguintes datos:\nComit\u00e9s.\nA Comisi\u00f3n do Codex Alimentarius organ\u00edzase nos seguintes Comit\u00e9s, cos cometidos que se indican:\nComit\u00e9s de expertos.\nA maior parte do traballo do Codex real\u00edzase a partir de estudos de grupos de traballo constitu\u00eddos por cient\u00edficos, laboratorios, institutos e universidades dos Estados membros, que asesoran os Comit\u00e9s de traballo mencionados no apartado anterior ou que se integran nos Comit\u00e9s de Expertos. Estes comit\u00e9s son independentes da Comisi\u00f3n pero o seu asesoramento resulta fundamental \u00e1 hora de adoptar decisi\u00f3ns e contrib\u00faen \u00e1 credibilidade cient\u00edfica do labor da Comisi\u00f3n, que segue o principio de garanti-la independencia do asesoramento cient\u00edfico respecto da pr\u00e1ctica da xesti\u00f3n de riscos.\nEntre outros, existen os seguintes Comit\u00e9s de Expertos:\nOrganizaci\u00f3n.\nA Comisi\u00f3n est\u00e1 integrada por 176 pa\u00edses, a abril de 2007. A relaci\u00f3n completa de t\u00f3dolos pa\u00edses membros p\u00f3dese consultar na web oficial do Codex Alimentarius . \nCada pa\u00eds membro nomea os seus representantes ante a Comisi\u00f3n, as\u00ed como un Punto de Contacto que serve de enlace cos cidad\u00e1ns dese pa\u00eds. En Espa\u00f1a, este punto de contacto \u00e9 a Axencia Espa\u00f1ola de Seguridade Alimentaria (Ministerio de Sanidad y Consumo, Alcal\u00e1 56, 28071 Madrid).\nO Secretariado da Comisi\u00f3n do Codex Alimentarius \u00e9 nomeado conxuntamente polos directores xerais da FAO e da OMS. A sede oficial at\u00f3pase nas oficinas da FAO en Roma (Viale delle Terme di Caracalla, 00100 Roma, Italia). O Programa Conxunto FAO/OMS para Normas alimentarias est\u00e1 financiado pola FAO nun 75 % e pola OMS no 25 % restante.\nNormalmente a Comisi\u00f3n re\u00fanese cada dous anos, alternativamente na sede da FAO e na sede da OMS (en Xenebra), pero ocasionalmente pode celebrar per\u00edodos de sesi\u00f3ns especiais ou extraordinarios. \u00c1s sesi\u00f3ns plenarias asisten os representantes de cada pa\u00eds, designados polos seus gobernos, e resulta normal que tam\u00e9n formen parte das delegaci\u00f3ns representantes da industria, de organizaci\u00f3ns de consumidores e de instituci\u00f3ns acad\u00e9micas. Habitualmente. varias organizaci\u00f3ns gobernamentais e ONG internacionais asisten tam\u00e9n como observadores.\nA \u00faltima reuni\u00f3n da Comisi\u00f3n, no seu 29\u00ba per\u00edodo de sesi\u00f3ns, celebrouse en Xenebra (Su\u00edza), entre os d\u00edas 3 e7 de xullo de 2006.\nT\u00f3dolos textos publ\u00edcanse en ingl\u00e9s, franc\u00e9s e espa\u00f1ol e est\u00e1n dispo\u00f1ibles libremente na s\u00faa p\u00e1xina web ."}
{"id": "49545", "revid": "1131", "url": "https://gl.wikipedia.org/wiki?curid=49545", "title": "R\u00edo Valga", "text": "O r\u00edo Valga \u00e9 un afluente do r\u00edo Ulla, pola marxe esquerda\nCurso.\nNace no lugar de Requi\u00e1n, parroquia de Frades (A Estrada), pasando polas parroquias de Valga, Xanza e Campa\u00f1a (Valga), na que desemboca no r\u00edo mencionado."}
{"id": "49546", "revid": "98629", "url": "https://gl.wikipedia.org/wiki?curid=49546", "title": "Revoluci\u00f3n de Novembro", "text": "A revoluci\u00f3n de novembro de 1918, tam\u00e9n referida como Revoluci\u00f3n Alem\u00e1 ou Revoluci\u00f3n espartaquista, levou no final da primeira guerra mundial \u00f3 troco dende a monarqu\u00eda do Imperio alem\u00e1n a unha rep\u00fablica pluralista, parlamentaria e democr\u00e1tica.\nA revoluci\u00f3n comezou como un alzamento de mari\u00f1os en Kiel; en poucos d\u00edas abarcou toda Alema\u00f1a e forzou a abdicaci\u00f3n do k\u00e1iser Guillerme II o 9 de novembro de 1918. Os obxectivos de avanzada dos revolucionarios, guiados por ideais socialistas, fracasaron en xaneiro de 1919 ante a oposici\u00f3n dos l\u00edderes do Partido Socialdem\u00f3crata de Alema\u00f1a (SPD). Estes tem\u00edan un \u201ccaos revolucionario\u201d e posteriormente esforz\u00e1ronse en reconciliar os partidos burgueses e a elite af\u00edn ao K\u00e1iser fronte \u00e1s novas relaci\u00f3ns do poder. Adicionalmente acordaron unha alianza co Supremo Comando Militar alem\u00e1n e permitiron a sufocaci\u00f3n violenta do chamado Levantamento Espartaquista (\"Spartakusaufstand\").\nO desenredo formal da revoluci\u00f3n ocorreu o 11 de agosto de 1919 coa sinatura da nova Constituci\u00f3n da Rep\u00fablica de Weimar.\nAntecedentes.\nO imperio alem\u00e1n e a democracia social.\nA revoluci\u00f3n civil de marzo de 1848/49 fracasou, sobre todo, polo problema de ter que conseguir ao mesmo tempo a democratizaci\u00f3n e a uni\u00f3n de Alema\u00f1a. Nas d\u00e9cadas posteriores, a cidadan\u00eda ali\u00f1ouse co estado autoritario (\"Obrigkeitsstaat\"), particularmente unha vez que a unidade alem\u00e1 se estableceu, na forma da \"Pequena Alema\u00f1a\" baixo o liderado de Prusia en 1871.\nO recentemente fundado imperio alem\u00e1n era unha monarqu\u00eda constitucional. Para o Reichstag aplic\u00e1base o dereito de sufraxio igualitario, universal e secreto para os homes (\"M\u00e4nnerwahlrecht\"). A influencia do parlamento na pol\u00edtica do Reich era, con todo, especialmente limitada. A s\u00faa \u00fanica atribuci\u00f3n importante era a aprobaci\u00f3n do orzamento. O goberno do Reich non era responsable diante o Parlamento, sen\u00f3n s\u00f3 diante o Emperador.\nOs socialdem\u00f3cratas, que posteriormente formaron o SPD, tam\u00e9n estaban representados no Reichstag dende 1871. Como \u00fanico partido pol\u00edtico no imperio, este avogaba publicamente por un estado republicano. Por este motivo, Otto von Bismarck f\u00edxoos perseguir dende 1878 at\u00e9 a s\u00faa destituci\u00f3n en 1890 base\u00e1ndose nas Leis Socialistas. Malia iso, os socialistas puideron aumentar a s\u00faa representaci\u00f3n en case todas as elecci\u00f3ns. No Reichstag de 1912 formaban o partido parlamentario m\u00e1is forte, con 110 deputados e o 28 % dos votos.\nNos 43 anos desde a fundaci\u00f3n do Reich at\u00e9 a primeira guerra mundial, o SPD non soamente creceu en importancia, sen\u00f3n que tam\u00e9n cambiou o seu car\u00e1cter. Na disputa revisionista (\"Revisionismusstreit\") que comezou en 1898, os chamados revisionistas quer\u00edan eliminar o obxectivo da revoluci\u00f3n do programa do partido. Propugnaban no seu lugar reformas sociais de acordo coa orde econ\u00f3mica establecido. A \u00e1 marxista imp\u00faxose novamente contra os revisionistas. Con todo, a ret\u00f3rica revolucionaria ocultaba que o SPD se volvera practicamente reformista dende a derrogaci\u00f3n das \u201cleis socialistas\u201d en 1890. Os socialdem\u00f3cratas, difamados como \u201cmembros sen patria\u201d, sent\u00edanse patriotas alem\u00e1ns. No comezo da primeira guerra mundial f\u00edxose claro que o SPD se volvera parte integral do imperio, a\u00ednda sendo a oposici\u00f3n.\nO SPD e a primeira guerra mundial.\nAo redor de 1900, a socialdemocracia alem\u00e1 estaba \u00e1 cabeza do movemento internacional dos traballadores. Nos congresos paneuropeos da Segunda Internacional Socialista, o SPD sempre aprobara as resoluci\u00f3ns que prev\u00edan unha causa com\u00fan socialista en caso de iniciarse a guerra. Durante a crise de xullo que seguiu ao asasinato do arquiduque Francisco Fernando en Saraxevo, a\u00ednda organizou - como outros partidos socialistas en Europa - grandes manifestaci\u00f3ns contra a guerra. Nelas Rosa Luxemburg, a portavoz da \u00e1 esquerdista do partido, chamou \u00e1 desobediencia e a evitar a guerra en nome de todo o SPD. Por este motivo, o goberno do Reich planeou aprehender aos l\u00edderes do partido inmediatamente logo de entrar en guerra. Friedrich Ebert, un dos dous representantes do partido, viaxou a Z\u00faric levando os fondos do partido a un lugar seguro, f\u00f3ra do alcance do estado.\nAo declarar Alema\u00f1a a guerra \u00e1 Rusia tsarista o 1 de agosto de 1914, a maior\u00eda do SPD deixouse contaxiar do sentimento b\u00e9lico. De tal xeito seguiu ao seu antigo presidente August Bebel, quen antes da s\u00faa morte en 1913 dixera: \u201cSe \u00e9 en contra de Rusia, eu mesmo alzarei a pistola\u201d. Ademais, os deputados do SPD tem\u00edan perder votos e influencia no Reichstag, as\u00ed como unha proscrici\u00f3n do partido se evitaban o seu \u201cdeber patri\u00f3tico\u201d.\nA direcci\u00f3n do partido e os representantes no Reichstag estaban divididos na s\u00faa posici\u00f3n respecto da guerra: xunto con Friedrich Ebert, 96 deputados aprobaron os cr\u00e9ditos de guerra para o goberno do Reich. Co segundo presidente, Hugo Haase, 14 parlamentarios estaban en contra, pero votaron a favor por disciplina da fracci\u00f3n. O SPD aprobou as\u00ed os cr\u00e9ditos de guerra, prometeulle ao Emperador renunciar a folgas e \u00e1 remuneraci\u00f3n dos sindicatos mentres durase a guerra, posibilitando as\u00ed a mobilizaci\u00f3n das forzas alem\u00e1s. Haase explicou a s\u00faa decisi\u00f3n, que se tomou contra a s\u00faa vontade dicindo: \u201cNon imos abandonar a patria na hora do perigo!\u201d\nO K\u00e1iser acolleu a chamada \u201cpaz cidad\u00e1\u201d da pol\u00edtica alem\u00e1 ao final do seu Discurso do Trono coa frase que se fixo famosa: \u201cNon reco\u00f1ezo m\u00e1is partidos, s\u00f3 reco\u00f1ezo alem\u00e1ns\u201d.\nO mesmo Karl Liebknecht, quen despois se converter\u00eda en s\u00edmbolo do movemento antibelicista, cedeu en principio \u00e1s xustificaci\u00f3ns do partido: abst\u00edvose da votaci\u00f3n para non ter que votar contra a s\u00faa propia facci\u00f3n. Por\u00e9n, o 5 de agosto de 1914 fundou, xunto a Rosa Luxemburg, Franz Mehring e outros membros da esquerda do partido, o Grupo Internacional (\"Gruppe Internationale\"), que manti\u00f1a as resoluci\u00f3ns do SPD previas \u00e1 guerra. Deste grupo sa\u00edu a maior parte da \u201cLiga Espartaquista\u201d o 1 de xaneiro de 1916. O 2 de decembro de 1914, Liebknecht, e nun principio unicamente el, votou en contra de m\u00e1is cr\u00e9ditos para a guerra. Por este motivo foi levado aos militares en 1915 a instigaci\u00f3n da direcci\u00f3n do partido. Debido aos seus intentos de organizar a quen se opo\u00f1\u00edan \u00e1 guerra, foi botado do SPD e condenado en xullo de 1916 a catro anos de prisi\u00f3n.\nTam\u00e9n Rosa Luxemburg, tras ser liberada temporalmente, foi encarcerada at\u00e9 a fin da guerra.\nA divisi\u00f3n do SPD.\nCanto m\u00e1is duraba a guerra e cantas m\u00e1is v\u00edtimas causaba, menos membros do SPD estaban dispostos a manter a \u201cpaz cidad\u00e1\u201d de 1914. A\u00ednda menos dende que, en 1916, o Emperador e o goberno xa non ditaban as directrices da pol\u00edtica do Reich, sen\u00f3n o Mando Supremo (Oberste Heeresleitung - OHL) ao mando dos xenerais Paul von Hindenburg e Erich Ludendorff. Este \u00faltimo tomaba as decisi\u00f3ns importantes. Na pr\u00e1ctica, eles gobernaban Alema\u00f1a como ditadores militares, perseguindo obxectivos de guerra ofensiva e determinando a vida civil tam\u00e9n en funci\u00f3n \u00e1s necesidades da guerra. Para os obreiros, isto significaba, entre outras cousas, xornadas de 12 horas con salarios m\u00ednimos e provisi\u00f3ns deficientes.\nDende o inicio da revoluci\u00f3n rusa de febreiro de 1917, tam\u00e9n en Alema\u00f1a se produciron grandes folgas organizadas. En marzo e abril de 1917 participaron nelas 300.000 traballadores da industria b\u00e9lica.\nComo a situaci\u00f3n empeorou, probablemente pola entrada dos EUA na guerra, o Emperador Guillerme II intentou tranquilizar as protestas na s\u00faa Mensaxe de Semana Santa. Prometeu que, unha vez acabada a guerra, haber\u00eda elecci\u00f3ns xerais igualitarias (\"gleiche Wahlen\") at\u00e9 en Prusia, onde at\u00e9 ent\u00f3n se aplicaba o dereito ao voto en tres clases (\"Dreiklassenwahlrecht\").\nPero o SPD reaccionou ao crecente descontento dos obreiros seguindo os esquerdistas e ent\u00f3n tam\u00e9n revisionistas como Haase e Eduard Bernstein. O 9 de abril de 1917, o SPD dividiuse respecto da s\u00faa posici\u00f3n fronte \u00e1 guerra nos socialdem\u00f3cratas da maior\u00eda (MSPD), con Friedrich Ebert \u00e1 cabeza, e os socialdem\u00f3cratas independentes (Partido Independente Socialdem\u00f3crata de Alema\u00f1a (USPD)) encabezados por Hugo Haase. Estes \u00faltimos demandaban a inmediata fin da guerra e maior democratizaci\u00f3n en Alema\u00f1a, pero non ti\u00f1an un programa sociopol\u00edtico unido. A Liga Espartaquista, que rexeitara at\u00e9 ent\u00f3n a separaci\u00f3n do partido, formou ent\u00f3n unha \u00e1 esquerdista do USPD.\nPaz de vencedores ou paz concertada.\nDende a entrada \u00e1 guerra dos Estados Unidos, a situaci\u00f3n da fronte occidental f\u00edxose cada vez m\u00e1is precaria. Por isto, e para quitar forzas ao USPD, o SPD formou un comit\u00e9 interpartidario no Reichstag xunto ao Partido Centrista (\"Zentrumspartei\"), de orientaci\u00f3n cat\u00f3lica, e o Partido Popular Progresivo (\"Fortschrittliche Volkspartei\"), de orientaci\u00f3n liberal. O ver\u00e1n de 1917, o comit\u00e9 determinou unha resoluci\u00f3n que prev\u00eda unha paz concertada sen anexi\u00f3ns nin reparaci\u00f3ns de guerra.\nCon todo, esta resoluci\u00f3n rexeitouse tam\u00e9n polo \"OHL\", como en marzo de 1918 rexeitara o programa de paz de 14 puntos do presidente dos Estados Unidos Woodrow Wilson de xaneiro do mesmo ano. A resoluci\u00f3n prev\u00eda unha paz a partir da \u201cautodeterminaci\u00f3n dos pobos, sen vencedores nin vencidos\u201d. Hindenburg e Ludendorff rexeitaron esta proposta porque viron que mentres tanto se conseguiu a vitoria sobre Rusia e cr\u00edan estar novamente en vantaxe, inclin\u00e1ndose por unha \"paz de vencedores\" con grandes anexi\u00f3ns \u00e1 custa do adversario.\nRepercusi\u00f3ns da Revoluci\u00f3n de Outubro.\nLogo da Revoluci\u00f3n de Febreiro en Rusia e a ca\u00edda do \u00faltimo tsar Nicolao II o 15 de marzo de 1917, o novo goberno ruso, que fora establecido desde o ver\u00e1n polos menxeviques \u00e1 cabeza de Aleksandr Kerenskii, continuou a guerra ao lado das forzas do \"Entente Cordiale\". Con todo, o goberno do imperio alem\u00e1n viu a oportunidade dunha vitoria militar. Para avivar o sentimento antib\u00e9lico en Rusia, permitiu que o l\u00edder dos bolxeviques rusos, Vladirmir Ilich Lenin, viaxase \u00e1s agachadas do seu exilio en Su\u00edza a San Petersburgo nun vag\u00f3n selado a trav\u00e9s de Suecia e Finlandia.\nNa Revoluci\u00f3n de Outubro, os bolxeviques, quen propugnaban a inmediata fin da guerra, conquistaron o poder en Rusia. A vitoria de Lenin reforzou o medo da clase media alem\u00e1 a unha revoluci\u00f3n similar \u00e1 rusa. Os l\u00edderes do SPD tam\u00e9n mostraron a s\u00faa incomodidade, porque os bolxeviques, decididamente un \"partido pol\u00edtico de cadros\", puideron impo\u00f1erse contra a maior\u00eda parlamentaria de socialistas moderados e a clase media. Os seus esforzos por impedir un desenvolvemento similar en Alema\u00f1a marcaron a s\u00faa actuaci\u00f3n na Revoluci\u00f3n de Novembro.\nEn xaneiro de 1918 produc\u00edronse novamente en todo o imperio folgas xerais con m\u00e1is dun mill\u00f3n de participantes. Ent\u00f3n entraron en acci\u00f3n por primeira vez os l\u00edderes revolucionarios (\"Revolution\u00e4ren Obleute\"), quen ter\u00edan posteriormente un rol importante. Denomin\u00e1ronse \u00abconsellos\u00bb (R\u00e4te), como os \u00absoviets\u00bb rusos. Para debilitar a s\u00faa influencia, Ebert incorporouse \u00e1 direcci\u00f3n dos folguistas e conseguiu adiantar a fin da folga.\nEn marzo de 1918, o novo goberno sovi\u00e9tico de Lev Trotski aceptou a negociaci\u00f3n con Alema\u00f1a na Paz de Brest-Litowsk. Esta impo\u00f1\u00eda condici\u00f3ns de paz m\u00e1is duras para Rusia que as que o posterior Tratado de Versalles impo\u00f1er\u00eda a Alema\u00f1a. O OHL puido ent\u00f3n usar parte das tropas desocupadas da fronte oriental na fronte occidental. A maior\u00eda en Alema\u00f1a cr\u00eda que pronto se lograr\u00eda tam\u00e9n unha vitoria no occidente.\nProcura do armisticio e cambio constitucional.\nTrala vitoria na fronte oriental, o OHL ordenou ao comezar o ano unha nova ofensiva no oeste, para forzar a viraxe decisiva na guerra. Pero cando en xullo se usaron as \u00faltimas reservas, a derrota alem\u00e1 estaba selada. O 8 de agosto de 1918, os tanques ingleses cruzaron a fronte occidental; a mediados de setembro caeu as\u00ed mesmo a fronte dos Balc\u00e1ns. O 27 de setembro capitulou Bulgaria, que estaba aliada \u00e1s forzas centrais. Tam\u00e9n o Imperio Austroh\u00fangaro estaba a piques de caer.\nO 29 de setembro, o OHL informou ao Emperador e ao Chanceler do Reich Georg von Hertling na cidade belga de Spa sobre a desesperada situaci\u00f3n militar. Ludendorff solicitou vehementemente o intento dun armisticio co \"Entente\", porque non pod\u00eda garantir que a fronte puidese resistir m\u00e1is de 24 horas. Ademais, aconsellou cumprir cunha das solicitudes centrais de Wilson e formar o goberno do Reich mediante o parlamentarismo para pedir condici\u00f3ns de paz m\u00e1is favorables. A responsabilidade desta inminente capitulaci\u00f3n e as s\u00faas consecuencias ser\u00eda toda dos partidos democr\u00e1ticos. O 1 de outubro explicou a oficiais do seu persoal militar (\"Stabe\"): \"Agora eles deben comerse a sopa que vi\u00f1eron preparando\". Este \u00e9 a orixe da posterior \"lenda da pu\u00f1alada\" (\"Dolchsto\u00dflegende\").\nO informe de Ludendorff impactou ao goberno imperial, as\u00ed como posteriormente aos parlamentarios. Con todo, os partidos maioritarios, especialmente os l\u00edderes do SPD, estaban dispostos a asumir o goberno a \u00faltima hora. Dado que o mon\u00e1rquico Hertling rexeitou a viraxe ao parlamentarismo, Guillerme II nomeou o 3 de outubro ao pr\u00edncipe Max von Baden, considerado un liberal, como novo Chanceler Imperial. No seu gabinete tam\u00e9n ingresou por primeira vez un socialdem\u00f3crata, Phillipp Scheidemann. No d\u00eda seguinte, o novo goberno ofreceu aos Aliados o armisticio que Ludendorff esix\u00eda.\nO p\u00fablico do imperio alem\u00e1n co\u00f1eceu estes feitos consumados recentemente o 5 de outubro. Na conmoci\u00f3n xeral sobre a derrota manifesta, os cambios constitucionais pasaron case inadvertidos. Estes cambios foron formalmente aceptados no Reichstag o 28 de outubro. De al\u00ed en diante, o Chanceler e os seus ministros quedaban subordinados \u00e1 maior\u00eda do Reichstag. O mando militar transferiuse do Emperador para o Goberno imperial. Con isto, o Imperio alem\u00e1n pasara dunha monarqu\u00eda constitucional a unha parlamentaria. Desde o punto de vista da direcci\u00f3n do SPD, a chamada \"Constituci\u00f3n de Outubro\" colmaba os obxectivos de dereito constitucional do partido. Ebert consideraba o 5 de outubro como o nacemento da democracia alem\u00e1. Trala espont\u00e1nea renuncia ao poder do Emperador, resultaba superflua unha revoluci\u00f3n.\nA terceira nota de Wilson e a destituci\u00f3n de Ludendorff.\nNas seguintes tres semanas, o presidente dos Estados Unidos Wilson respondeu \u00e1 procura alem\u00e1 dun armisticio con tres notas diplom\u00e1ticas. Como requisito para as negociaci\u00f3ns pediu nelas a retirada alem\u00e1 das zonas ocupadas, a fin da guerra submarina e, a\u00ednda que formulada de xeito dif\u00edcil de entender, a abdicaci\u00f3n do Emperador, para facer irreversible o proceso democr\u00e1tico alem\u00e1n.\nTrala terceira nota de Wilson do 24 de outubro, de s\u00fapeto Ludendorff considerou inaceptables as condici\u00f3ns dos Aliados. Agora era partidario de renovar a guerra, que fai s\u00f3 un mes atr\u00e1s declarara perdida. A solicitude emitida en demanda s\u00faa revelou recentemente ent\u00f3n aos opo\u00f1entes toda a debilidade militar do imperio. As tropas alem\u00e1s fix\u00e9ronse \u00e1 idea da fin da guerra e se impacientaban por volver a casa. A s\u00faa predisposici\u00f3n a loitar era xa case nula e xa se fac\u00edan m\u00e1is frecuentes as deserci\u00f3ns.\nO goberno seguiu por isto a suxesti\u00f3n do mesmo Ludendorff e substitu\u00eduno no seu cargo de \"Generalquartiermeister\" polo xeneral Wilhelm Groener. Ludendorff fuxiu cun pasaporte falso a Suecia, que era un pa\u00eds neutral. O 5 de novembro os Aliados aceptaron o armisticio. Pero a terceira nota de Wilson deixara a impresi\u00f3n en moitos soldados e na poboaci\u00f3n civil de que o Emperador deb\u00eda abdicar para conseguir a paz.\nA Revoluci\u00f3n.\nO levantamento dos mari\u00f1eiros.\nMentres que as tropas cansadas da guerra e a poboaci\u00f3n desilusionada do goberno imperial esperaban o fin r\u00e1pido da guerra, en Kiel, o Comando Alem\u00e1n da Mari\u00f1a (\"Marineleitung\") ao mando do Almirante Reinhard Scheer planeaba enviar un \u00faltimo ataque contra a \"Royal Navy\" no Canle da Mancha. Os preparativos para facerse ao mar causaron enseguida un mot\u00edn entre os mari\u00f1eiros envolvidos e despois unha revoluci\u00f3n xeral, que en poucos d\u00edas derrocou a monarqu\u00eda. Os mari\u00f1eiros amotinados s\u00f3 quer\u00edan en principio evitar seren sacrificados innecesariamente no \u00faltimo instante da guerra.\nO levantamento dos mari\u00f1eiros comezou en Schilling-Reede, fronte a Wilhelmshaven, onde a frota alem\u00e1 de mar a f\u00f3ra fora a ancorar \u00e1 espera do ataque. O 29 de outubro as tripulaci\u00f3ns dos buques \u201cTh\u00fcringen\u201d e \u201cHelgoland\u201d desobedeceron a orde de facerse ao mar. O mot\u00edn puido ser a\u00ednda sufocado, porque as outras tripulaci\u00f3ns non se adheriron. Pero o comando de mari\u00f1a retractouse do seu plan orixinal por non estar asegurada a obediencia das tripulaci\u00f3ns. A terceira escuadra, que non participara do mot\u00edn, recibiu a orde de volver para Kiel. A bordo atop\u00e1banse ao redor de 1000 amotinados aprehendidos, que deb\u00edan ser procesados na corte marcial.\nOs mari\u00f1eiros restantes quer\u00edan evitalo, porque os amotinados tam\u00e9n actuaran no seu interese. Unha delegaci\u00f3n solicitou a s\u00faa liberaci\u00f3n pero esta foi rexeitada polo comando de mari\u00f1a. No d\u00eda seguinte, na casa sindical (\"Gewerkschaftshaus\") de Kiel, os mari\u00f1eiros discut\u00edan por primeira vez as futuras acci\u00f3ns xunto aos traballadores dos estaleiros. Ao pecharse posteriormente a casa sindical, o 3 de novembro realiz\u00e1ronse concentraci\u00f3ns conxuntas ao aire libre. Cando o tenente Steinh\u00e4user ordenou disparar contra os manifestantes, causando a morte de nove persoas, un mari\u00f1o respondeu ao fogo e matou o oficial. A manifestaci\u00f3n converteuse ent\u00f3n nunha revolta xeral.\nA ma\u00f1\u00e1 do 4 de novembro, os mari\u00f1eiros da terceira escuadra elixiron un consello de soldados presidido polo \"Oberheizer\" Kart Artelt. Adicionalmente desarmaron os seus oficiais, ocuparon os barcos, liberaron os presos amotinados e tomaron o control das instalaci\u00f3ns p\u00fablicas e militares en Kiel. Pola tarde un\u00edronselles soldados do ex\u00e9rcito que o comando local fixera traer de Altona para sufocar a revolta. Deste xeito, Kiel quedaba firmemente nas mans de 40.000 mari\u00f1eiros, soldados e traballadores insurrectos.\nA noite do 4 de novembro, o deputado do SPD Gustav Noske chegou a Kiel. En representaci\u00f3n do novo goberno do Reich e da direcci\u00f3n do SPD, deb\u00eda controlar a revolta para evitar unha revoluci\u00f3n. O consello de traballadores e soldados de Kiel cr\u00eda estar do lado do novo goberno e contar co seu apoio. Por isto nomeou a Noske gobernador esa mesma noite e este efectivamente terminou a revoluci\u00f3n en Kiel no d\u00eda seguinte. Pero, mentres tanto, os acontecementos xa transcenderan lonxe da cidade.\nA Revoluci\u00f3n abarca todo o Reich.\nDende o 4 de novembro, as delegaci\u00f3ns de mari\u00f1eiros espall\u00e1ronse por todas as grandes cidades de Alema\u00f1a. Xa o 7 de novembro, a revoluci\u00f3n abarcaba todas as cidades costeiras, as\u00ed como Hannover, Brunswick, Fr\u00e1ncfort do Meno e M\u00fanic. En M\u00fanic un consello de traballadores e soldados forzou ao \u00faltimo rei de Baviera Ludwig III a renunciar ao trono. Kurt Eisner do USPD proclamou en Baviera a rep\u00fablica por primeira vez no Reich. Nos d\u00edas seguintes abdicaron todos os pr\u00edncipes gobernantes nos demais estados alem\u00e1ns, sendo o \u00faltimo G\u00fcnther von Schwarzburg-Rudolstadt o 23 de novembro.\nOs consellos de traballadores e soldados (\"R\u00e4te\") estaban formados maioritariamente por partidarios do SPD e do USPD. A s\u00faa direcci\u00f3n era democr\u00e1tica, pacifista e antimilitarista. Xunto ao poder dos \"F\u00fcrsten\" (pr\u00edncipes), os consellos quitaron o poder ao at\u00e9 ent\u00f3n todopoderoso comando xeral militar. Todas as instituci\u00f3ns civ\u00eds e oficiais p\u00fablicas do imperio - polic\u00eda, municipios, cortes - non foron tocadas. Case non houbo confiscaci\u00f3ns de propiedades ou industrias porque se esperaban medidas dun novo goberno do Reich. Para contar con executivos comprometidos coa revoluci\u00f3n e o futuro goberno, os consellos pediron enseguida s\u00f3 a supervisi\u00f3n das instituci\u00f3ns que antes estiveran nas mans do comando xeral.\nO SPD obtivo deste xeito unha verdadeira plataforma de poder a nivel local. Con todo, mentres que os consellos cr\u00edan actuar a favor da nova orde, os l\u00edderes do SPD viron neles s\u00f3 elementos molestos para unha transici\u00f3n de poder pac\u00edfica, que xa consideraban completa. Do mesmo xeito que os partidos burgueses, esix\u00edan que se realizasen canto antes as elecci\u00f3ns para un congreso nacional que decidise sobre a forma de estado definitiva. Isto p\u00faxoos rapidamente en contra de gran parte dos revolucionarios. Sobre todo o USPD intentaba capturar as demandas destes \u00faltimos. Tam\u00e9n propugnaba elecci\u00f3ns para un congreso nacional o m\u00e1is tarde posible, a fin de conseguir antes do seu inicio feitos que reflectisen as aspiraci\u00f3ns de gran parte dos traballadores.\nReacci\u00f3ns en Berl\u00edn.\nFriedrich Ebert concordaba con Max von Baden en que deb\u00eda evitarse unha revoluci\u00f3n social e manter, antes de todo, a orde do Estado. El quer\u00eda conquistar os partidos burgueses, que xa colaboraran co SPD no Reichstag en 1917, as\u00ed como \u00e1s vellas elites do imperio para reestruturar o Estado e evitar unha temida radicalizaci\u00f3n da revoluci\u00f3n que seguise o exemplo de Rusia. A isto sumouse o seu medo a que a a\u00ednda precaria situaci\u00f3n de subministraci\u00f3ns puidese colapsar, se a administraci\u00f3n actual fose substitu\u00edda por revolucionarios sen experiencia administrativa. Ebert cr\u00eda que o SPD conseguir\u00eda inevitablemente a maior\u00eda parlamentaria que lles permitise executar os seus plans de reforma. Por este motivo arriscouse a actuar o m\u00e1is posible de acordo cos vellos poderes. Para poder mostrar unha vitoria \u00f3s seus partidarios, pero tam\u00e9n ao mesmo tempo para rescatar a monarqu\u00eda, Ebert esixiu dende o 6 de novembro a renuncia ao trono do Emperador. Pero Guillerme II, quen a\u00ednda segu\u00eda no centro de operaci\u00f3ns do Supremo Comando (OHL) na cidade belga de Spa, estaba tom\u00e1ndose o seu tempo. O mesmo d\u00eda, despois de que o \"Entente\" prometese negociar un armisticio, ti\u00f1a a esperanza de volver ao Reich \u00e1 fronte das tropas dispensadas da fronte e poder vencer \u00e1 revoluci\u00f3n pola forza.\nMax von Baden escribiu posteriormente que Ebert declarou o 7 de novembro: \u201c\"Se o emperador non abdica, a revoluci\u00f3n social \u00e9 inevitable. Pero eu non a quero, a odio con toda a alma\"\u201d. O chanceler planeou viaxar a Spa para convencer persoalmente ao Emperador da necesidade de que abdicase. Pero non chegou a viaxar, porque a situaci\u00f3n en Berl\u00edn escalou rapidamente.\nO 9 de novembro de 1918: A fin da monarqu\u00eda.\nA noite do 8 de novembro, o USPD chamara a 26 concentraci\u00f3ns en Berl\u00edn, nas cales anunciar\u00eda unha folga xeral e manifestaci\u00f3ns masivas para o d\u00eda seguinte. Para ent\u00f3n Ebert volvera a esixir vehementemente a abdicaci\u00f3n do emperador, a fin de poder anunciar este paso nas concentraci\u00f3ns como unha vitoria do SPD. Para poder conter posibles disturbios, o goberno de Max von Baden fixo despregar en Berl\u00edn ao 4\u00ba rexemento de tiradores de Naumburg, que se consideraba particularmente leal.\nPero os mesmos soldados deste rexemento non estaban dispostos a disparar a concidad\u00e1ns. Cando os seus oficiais lles entregaron granadas de man, cedo na ma\u00f1\u00e1 do s\u00e1bado 9 de novembro, enviaron unha delegaci\u00f3n \u00e1 redacci\u00f3n do \u00f3rgano do SPD \"\u201dVorw\u00e4rts\u201d\", para pedir que se clarificara a situaci\u00f3n. Al\u00ed atoparon ao deputado do Reichstag Otto Wels, quen logrou convencer aos soldados que apoiasen aos l\u00edderes do SPD e a s\u00faa pol\u00edtica. Despois convenceu a m\u00e1is rexementos de que obedecesen a Ebert.\nDeste xeito, o control militar da capital pasou \u00e1s mans dos socialdem\u00f3cratas. Pero Ebert tem\u00eda que este pod\u00eda rapidamente quedar f\u00f3ra de control se as forzas pol\u00edticas \u00e1 esquerda do SPD consegu\u00edan arrastrar tras si aos obreiros nas manifestaci\u00f3ns anunciadas. Esta posibilidade deuse cando, de ma\u00f1\u00e1, a instancias do USPD, varias manifestaci\u00f3ns con cen mil persoas se dirixiron ao centro de Berl\u00edn. Nas s\u00faas pancartas e carteis aparec\u00edan consignas como \"Unidade\", \"Dereito e Liberdade\" e \"Irm\u00e1ns, non disparedes\".\nAproximadamente a esa mesma hora o Emperador tivo co\u00f1ecemento do resultado dunha enquisa de 39 comandantes: os soldados da fronte tampouco estaban dispostos a seguir as s\u00faas ordes. A noite anterior at\u00e9 un rexemento de garda rexeitara por primeira vez obedecer. Telegramas de Berl\u00edn ped\u00edronlle urxentemente que abdicase de inmediato, a fin de que o seu anuncio puidese a\u00ednda tranquilizar a situaci\u00f3n. Malia isto, seguiu pospo\u00f1endo a abdicaci\u00f3n e considerou s\u00f3 renunciar ao t\u00edtulo de Emperador Alem\u00e1n, pero non a Rei de Prusia.\nFinalmente, Max von Baden, sen esperar a decisi\u00f3n de Spa, escribiu un telegrama ese mesmo mediod\u00eda indicando: \u201c\"A S\u00faa Maxestade o Emperador e Rei decidiu abdicar ao Trono. O Chanceler Imperial quedar\u00e1 no cargo s\u00f3 mentres duren as dilixencias correspondentes \u00e1 abdicaci\u00f3n da s\u00faa Maxestade, a renuncia ao Trono do Imperio Alem\u00e1n e de Prusia da s\u00faa Alteza Imperial e Real e o establecemento dunha Rexencia\"\u201d.\nO Emperador reaccionou fuxindo para os Pa\u00edses Baixos, onde vivir\u00eda at\u00e9 a s\u00faa morte en 1941. Dado que asinara o seu Certificado de Abdicaci\u00f3n formal recentemente semanas m\u00e1is tarde no exilio, o seu cruzamento da fronteira veu ser como unha deserci\u00f3n. Isto custoulle tam\u00e9n a simpat\u00eda dos seus militares.\nA fin de seguir o control da situaci\u00f3n, Friedrich Ebert esixiu para si o cargo de Chanceler do Reich o 9 de novembro ao mediod\u00eda. Max von Baden accedeu a esta demanda, pero escusouse, malia a solicitude de Ebert a tomar o cargo de administrador imperial. Ao considerarse Ebert no posterior Chanceler do Imperio, creu atopar un arranxo transitorio at\u00e9 que se designase un novo monarca.\nA noticia da renuncia ao trono chegou demasiado tarde para causar impresi\u00f3n nos manifestantes. Ningu\u00e9n fixo caso aos chamamentos a volver a casa ou aos cuarteis publicados en edici\u00f3ns especiais do \"\u201dVorw\u00e4rts\u201d\". Cada vez m\u00e1is manifestantes esix\u00edan o final da monarqu\u00eda. Karl Liebknecht, que fundara o d\u00eda anterior a Liga Espartaquista, trasladouse inmediatamente a Berl\u00edn nada m\u00e1is sa\u00edr do c\u00e1rcere. Agora planeaba a declaraci\u00f3n da rep\u00fablica socialista. \u00c1 hora do xantar no Reichstag, o representante da presidencia do SPD, Phillipp Scheidemann, decatouse desta noticia. Non quer\u00eda deixar a iniciativa aos espartaquistas e decidiu rapidamente sa\u00edr a un balc\u00f3n do edificio do Reichstag. Desde al\u00ed proclamou a rep\u00fablica pola s\u00faa conta, contra a vontade expresa de Ebert, ante unha concentraci\u00f3n de manifestantes, coas palabras seguintes: \nPoucas horas despois, o \"Berliner Zeitung\" publicou que Liebknecht, no Zool\u00f3xico de Berl\u00edn, probablemente case de xeito simult\u00e1nea, proclamara a Rep\u00fablica Socialista Libre Alem\u00e1 (\"Freie Sozialistische Republik Deutschland\"), \u00e1 que xurou novamente \u00e1s 4 da tarde ante unha multitude reunida no Palacio Municipal de Berl\u00edn (\"Berliner Stadtschloss\"). A\u00ednda non era claro nese ent\u00f3n que obxectivos persegu\u00eda con isto. As esixencias da liga espartaquista do 7 de outubro, de extensas reformas econ\u00f3micas, militares e legais, entre outras, a abolici\u00f3n da pena de morte, non se deron a co\u00f1ecer publicamente at\u00e9 ent\u00f3n.\nPara quitar intensidade ao sentimento revolucionario e satisfacer as esixencias dos manifestantes de unidade dos partidos obreiros, Ebert invitou ao USPD neste momento a entrar ao goberno e expresou a s\u00faa disposici\u00f3n a aceptar a Liebknecht inclusive como ministro. Este esixiu o control dos consellos de traballadores (\"Arbeiterr\u00e4te\") sobre os soldados e condicionou a s\u00faa participaci\u00f3n no goberno a esta medida. Debido ao debate sobre este tema, e a que o presidente do partido Hugo Haase atop\u00e1base en Kiel, o representante do USPD non puido decidir ese d\u00eda sobre a oferta de Ebert. Nin o previo anuncio de Max von Baden sobre a renuncia ao trono imperial, nin a transmisi\u00f3n da Chancelar\u00eda a Ebert, nin a proclamaci\u00f3n da Rep\u00fablica de Scheidemann estaban constitucionalmente reco\u00f1ecidos. Todos eran, na realidade, actos de personaxes que a revoluci\u00f3n non quer\u00eda, pero que conseguiron feitos duradeiros. Pola contra, esa mesma noite tivo lugar un suceso realmente revolucionario, que ao final resultar\u00eda en van.\n\u00c1s 8 da tarde, un grupo de 100 l\u00edderes revolucionarios (\"Revolution\u00e4ren Obleuten\") das grandes industrias de Berl\u00edn ocuparon o Reichstag e formaron un parlamento revolucionario. Eran maiormente as mesmas persoas que xa en xaneiro participaran como l\u00edderes da folga, desconfiaban da direcci\u00f3n do SPD e planificaran independentemente dos mari\u00f1eiros un asalto para o 11 de novembro, pero foran sorprendidos polos acontecementos revolucionarios ocorridos en Kiel. Para desposu\u00edr a Ebert da iniciativa, decidiron ent\u00f3n convocar a elecci\u00f3ns para o d\u00eda seguinte: toda empresa de Berl\u00edn e todo rexemento deber\u00edan elixir ese domingo consellos de obreiros e de soldados que logo elixir\u00edan entre ambos gobernos revolucionarios existentes dos partidos obreiros. Este Consello dos Representantes do Pobo (\"Rat der Volksbeauftragten\") deber\u00eda efectuar as resoluci\u00f3ns do parlamento revolucionario e substitu\u00edr a Ebert no cargo de chanceler do imperio.\nO 10 de Novembro: Directiva do SPD contra os l\u00edderes revolucionarios.\nA directiva do SPD decatouse a mesma noite do s\u00e1bado destes plans. Como as elecci\u00f3ns e subseguintes reuni\u00f3ns do consello xa non se pod\u00edan evitar, Ebert enviou esa noite e a ma\u00f1\u00e1 seguinte oradores a todos os rexementos de Berl\u00edn e \u00e1s empresas para que influ\u00edsen ao seu favor nas elecci\u00f3ns e consentisen a participaci\u00f3n xa planeada do USPD no goberno.\nEstas actividades non pasaron inadvertidas polos l\u00edderes. Como era previsible que Ebert marcar\u00eda tam\u00e9n o tenor do novo goberno, planearon - ademais de elixir un novo goberno - instalar unha comisi\u00f3n executiva, que deber\u00eda coordinar as actividades dos consellos de soldados e traballadores. Para isto ti\u00f1an xa preparada unha lista na que o SPD non estaba representado. Deste xeito esperaban poder instalar unha instancia de control sobre o novo goberno.\nNa reuni\u00f3n, que tivo lugar a tarde do 10 de novembro no Circo Busch (\"Zirkusbusch\"), a maior\u00eda inclinouse a favor do SPD: case todos os consellos de soldados e gran parte dos representantes obreiros. Repetiron ent\u00f3n a s\u00faa esixencia de \"unidade da clase obreira\", que o d\u00eda anterior fora presentada polos revolucionarios e agora usaban a consigna para impo\u00f1er a posici\u00f3n de Ebert. No Consello de Representes do Pobo formada por seis persoas, o USPD enviou tres dos seus representantes como planearan: o seu presidente, Haase, o deputado Wilhelm Dittmann e Emil Barth polos L\u00edderes Revolucionarios. Os tres representantes do SPD eran Ebert, Scheidemann e Otto Landsberg, o deputado de Magdeburgo.\nA suxesti\u00f3n dos l\u00edderes de elixir tam\u00e9n un comit\u00e9 executivo como \u00f3rgano de control, que sorprendeu a direcci\u00f3n do SPD, ocasionou vivas discusi\u00f3ns. Ebert conseguiu finalmente que tam\u00e9n o Consello Executivo de Consellos de Obreiros e Soldados (\"Vollzugsrat der Arbeiter- und Soldatenr\u00e4te\") de 20 membros estivese formado paritariamente por membros do SPD e do USPD. O Consello Xeral decidiu convocar un Congreso Nacional de Consellos (\"Reichsr\u00e4tekongress\") en Berl\u00edn en decembro.\nA\u00ednda que Ebert impux\u00e9rase en todas as posici\u00f3ns, estaba descontento cos resultados. V\u00eda ao Parlamento de Consellos (\"R\u00e4teparlament\") e ao Consello Executivo (\"Vollzugsrat\") como impedimentos no cami\u00f1o a unha orde estatal que encaixase sen sobresaltos ao imperio. Toda a direcci\u00f3n do SPD consideraba agora unha ameaza aos Consellos e non as vellas elites de militares e a administraci\u00f3n. Se sobreestimaba completamente o seu lealdade \u00e1 nova rep\u00fablica. A Ebert incomod\u00e1balle especialmente que agora non puidese dirixilas en calidade de Chanceler, sen\u00f3n s\u00f3 en calidade de presidente dun goberno revolucionario. De feito, os conservadores consider\u00e1bano como un traidor, a\u00ednda que el p\u00faxose \u00e1 cabeza da revoluci\u00f3n unicamente para freala.\nDurante as oito semanas de dobre mando dos Consellos e o goberno do Reich, este \u00faltimo era sempre dominante. Os funcionarios m\u00e1is elevados s\u00f3 traballaban para Ebert, a\u00ednda que Haase era formalmente presidente coa mesma autoridade no Consello. O golpe de poder deuno unha conversaci\u00f3n telef\u00f3nica de Ebert co xeneral Wilhelm Groener, o novo Primeiro Comandante Xeneral na cidade belga de Spa. Este aseguroulle a Ebert o apoio do ex\u00e9rcito e pediu a cambio a promesa de Ebert de restablecer os rangos do ex\u00e9rcito e opo\u00f1erse aos consellos.\nTralo pacto secreto Ebert-Groener manifest\u00e1base a preocupaci\u00f3n da directiva do SPD de que a revoluci\u00f3n pod\u00eda desembocar nunha rep\u00fablica de consellos (\"R\u00e4terepublik\") como en Rusia. Con todo, a expectativa de poder conquistar as\u00ed os corpos de oficiais imperiais non se far\u00eda realidade. Simultaneamente, a actitude de Ebert cos traballadores e soldados revolucionarios e os seus representantes f\u00edxose cada vez m\u00e1is incomprensible. Por isto o SPD foi perdendo a confianza dos seus partidarios, sen ir ga\u00f1ando simpat\u00eda dos inimigos da revoluci\u00f3n.\nNa turbulencia deses d\u00edas case pasou inadvertido que o goberno de Ebert aceptara pola ma\u00f1\u00e1, tras unha nova demanda do OHL, as duras condici\u00f3ns do \"Entente\" para un armisticio. O 11 de novembro Mathias Erzberger, deputado centrista, asinou en Compi\u00e8gne, en representaci\u00f3n de Berl\u00edn, o acordo de cesamento ao fogo. Con isto terminaron as hostilidades da primeira guerra mundial.\nO acordo Stinnes-Legien.\nDo mesmo xeito que no relativo \u00e1 organizaci\u00f3n do estado, os revolucionarios ti\u00f1an tam\u00e9n ideas dispares sobre a futura orde da econom\u00eda. Tanto no SPD como no USPD era moi difundida a esixencia de po\u00f1er polo menos a industria pesada, de importancia na guerra, baixo control democr\u00e1tico. A \u00e1 esquerdista de ambos os partidos e os l\u00edderes revolucionarios quer\u00edan ir m\u00e1is al\u00f3 e establecer unha democracia directa no campo da produci\u00f3n. Os delegados al\u00ed electos deber\u00edan controlar tam\u00e9n o poder pol\u00edtico. Impedir esta democracia de consellos non s\u00f3 era do interese do SPD, sen\u00f3n tam\u00e9n dos sindicatos, que ameazaban facerse superfluos cos consellos.\nPor isto, paralelamente aos acontecementos revolucionarios, os l\u00edderes dos sindicatos alem\u00e1ns encabezados por Carl Legien reun\u00edronse con representantes das grandes industrias encabezadas por Hugo Stinnes e Carl Friedrich von Siemens do 9 ao 12 de novembro en Berl\u00edn. O 15 de novembro asinaron un \"Acordo de Comunidades de Traballo\" (\"Arbeitsgemeinschaftsabkommen\") con vantaxes para ambos os sectores: os representantes sindicais aseguraban garantir unha produci\u00f3n ordenada, terminar folgas salvaxes, facer retroceder a influencia dos consellos e impedir a socializaci\u00f3n da propiedade produtiva. Os empresarios garant\u00edan a cambio a introduci\u00f3n do d\u00eda laboral de oito horas, que os traballadores pediran inutilmente xa hab\u00eda anos. Aseguraron aos sindicatos o t\u00edtulo de interlocutores \u00fanicos (\"Alleinvertretungsanspruch\") e o permanente reco\u00f1ecemento sobre os consellos. Ambos os sectores formaron unha \"Comisi\u00f3n Central para o Mantemento da Orde na Econom\u00eda\" (\"Zentralausschuss zur Aufrechterhaltung der Wirtschaft\"). Unha \"Comisi\u00f3n de Arbitraxe\" deber\u00eda mediar en futuros conflitos. Comisi\u00f3ns de todas as industrias con m\u00e1is de 50 traballadores deber\u00edan supervisar en diante a observancia dos acordos salariais xunto coa direcci\u00f3n das empresas.\nOs sindicatos socavaran as\u00ed todos os intentos de socializaci\u00f3n dos medios de produci\u00f3n e volveran os consellos superfluos de inicio.\nO goberno de transici\u00f3n e o movemento dos consellos.\nDende o 9 de novembro o Reichstag non foi convocado m\u00e1is. O Consello dos Representantes do Pobo e o Comit\u00e9 Executivo substitu\u00edron o vello goberno. Pero o aparello administrativo case non mudara. Aos representantes do SPD e do USPD s\u00f3 se asignaban funcionarios do imperio. Estes conservaron as\u00ed mesmo todos os seus cargos e continuaron co seu traballo coma se nada acontecera.\nO Consello de Representantes do Pobo presentou o 12 de novembro o seu programa de goberno. Este levantaba o estado de sitio e a censura, abol\u00eda a ordenanza de servidume (\"Gesindeordnung\") e establec\u00eda o dereito ao voto dende os 20 anos, por primeira vez tam\u00e9n para as mulleres. Todos os prisioneiros pol\u00edticos recibiron amnist\u00eda. Promulg\u00e1ronse as liberdades de asociaci\u00f3n, reuni\u00f3n e de prensa. Partindo do Acordo de Comunidades de Traballo (\"Arbeitsgemeinschaftabkommen\") estipulouse o d\u00eda de traballo de oito horas, axuda aos desempregados e ampliouse o seguro social e de accidentes.\nBaixo presi\u00f3n dos representantes do USPD, o consello dos representantes do pobo nomeou o 21 de novembro unha \"Comisi\u00f3n de Socializaci\u00f3n\". Nela estaban entre outros Karl Kautsky, Rudolf Hilferding e Otto Hue. Eles deb\u00edan verificar que industrias eran \"socializables\" e deb\u00edan preparar a estatizaci\u00f3n da industria de aceiro e do carb\u00f3n. Esta comisi\u00f3n sesionou at\u00e9 o 7 de abril de 1919 sen ning\u00fan resultado concreto. Soamente na miner\u00eda de carb\u00f3n e potasa, as\u00ed como na industria do aceiro form\u00e1ronse \"Corpos de autoadministraci\u00f3n\" (\"Selbstverwaltungsk\u00f6rperschaften\"), dos cales proceden os actuais \"Consellos empresariais\" (\"Betriebsr\u00e4te\"). Pero estes tampouco tentaron unha confiscaci\u00f3n socialista.\nA direcci\u00f3n do SPD preferiu colaborar coa antiga administraci\u00f3n no canto dos novos consellos de traballadores e soldados, posto que non confiaba que estes lograsen un avituallamento ordenado da poboaci\u00f3n. Isto levou a constantes conflitos co comit\u00e9 executivo dende mediados de novembro. Este cambiaba a s\u00faa posici\u00f3n en carreira a mi\u00fado segundo os intereses de quen representaba de momento. Por isto, Ebert foille quitando m\u00e1is e m\u00e1is competencias co obxectivo de rematar definitivamente co \"goberno de ir e vir dos consellos en Alema\u00f1a\". De calquera xeito, el e a direcci\u00f3n do SPD sobreestimaban en moito non soamente o poder do movemento de consellos (\"R\u00e4tebewegung\"), sen\u00f3n tam\u00e9n o da Liga Espartaquista. Esta estaba considerada erroneamente como quen controlaba este movemento en todo o Reich.\nCon todo, os consellos de obreiros e soldados disolveron a administraci\u00f3n municipal en Leipzig, Hamburgo, Bremen, Chemnitz e Gotha, entre outras, e pux\u00e9ronas baixo o seu control. En Braunschweig, Dusseldorf, M\u00fclheim an der Ruhr e Zwickau tam\u00e9n foron apresados todos os funcionarios leais ao Emperador. En Hamburgo e Bremen fix\u00e9ronse \"Gardas Vermellas\", que deb\u00edan protexer a revoluci\u00f3n. Nas industrias de Leuna preto de Merseburg, os consellos destitu\u00edron \u00e1 direcci\u00f3n da corporaci\u00f3n. Pero a mi\u00fado os novos consellos eran dirixidos espont\u00e1nea e arbitrariamente e non contaban con experiencia directiva. Na escaseza xeral, moitos actuaban con avaricia e ego\u00edsmo. En troques unha gran maior\u00eda de consellos eran moderados; pux\u00e9ronse de acordo inmediatamente coa vella administraci\u00f3n e conxuntamente ocup\u00e1ronse de restaurar a tranquilidade nas cidades e industrias. Eles tomaron a repartici\u00f3n de alimentos, o poder policial e o coidado e atenci\u00f3n dos soldados da fronte que regresaban ao fogar aos poucos.\nA administraci\u00f3n e os consellos eran mutuamente dependentes: uns ti\u00f1an o co\u00f1ecemento e a experiencia, e outros a influencia para implementalos. Maiormente elix\u00edronse a membros do SPD nos consellos, que se consideraban agora soamente como soluci\u00f3n transitoria. Con todo, non se tra\u00eda a discusi\u00f3n a rep\u00fablica de consellos na Alema\u00f1a de 1918/19. Quer\u00edase apoiar o goberno que chegara ao poder coa revoluci\u00f3n e agard\u00e1base que este eliminase o militarismo e o estado autoritario. O cansazo da guerra e as privaci\u00f3ns fixeron maior o autoengano do que se conseguiu.\nCongreso dos consellos do imperio.\nComo decidira o Comit\u00e9 Executivo, os Consellos de Obreiros e Soldados de todo o imperio enviaron deputados a Berl\u00edn, que deb\u00edan reunirse o 16 de decembro no Circo Busch no \"Primeiro Congreso Xeral de Consellos de Obreiros e Soldados\". Para evitar isto, Ebert e Groener planearon retomar o control da capital o 15 de decembro con axuda das tropas enviadas da fronte. Un dos rexementos empregados para esta fin actuou demasiado cedo o 6 de decembro. Na tentativa de apresar o Comit\u00e9 Executivo, a tropa disparou a unha manifestaci\u00f3n sen armas de \"Gardas Vermellos\", os Consellos de Soldados m\u00e1is af\u00edns aos espartaquistas, e mataron a 16 persoas.\nXa aqu\u00ed f\u00edxose visible a violencia potencial e o perigo de golpe de estado da dereita. Por esta experiencia, Rosa Luxemburg esixiu o 12 de decembro en \"Bandeiras Vermellas\", o xornal espartaquista publicado diariamente, o desarme pac\u00edfico polos obreiros de Berl\u00edn das unidades militares que retornaban da fronte, a subordinaci\u00f3n dos Consellos de Soldados ao Parlamento Revolucionario e a reeducaci\u00f3n dos soldados.\nO 10 de decembro Ebert recibiu 10 das divisi\u00f3ns que retornaban da fronte, coa esperanza de poder empregalas en contra dos consellos. Con todo f\u00edxose claro que tampouco estas tropas ti\u00f1an vontade de loitar m\u00e1is. A guerra terminara, o Nadal estaba ao virar a esquina e a meirande parte dos soldados soamente quer\u00edan regresar a casa coas s\u00faas familias. As\u00ed que pouco despois do seu repregue a Berl\u00edn dispers\u00e1ronse. O planeado golpe contra o congreso de consellos do imperio non tivo lugar.\nTampouco far\u00eda falla, porque o congreso que comezou as sesi\u00f3ns o 16 de decembro na casa de representantes de Prusia estaba tam\u00e9n composto maioritariamente de partidarios do SPD. Karl Liebknecht non tivo \u00e9xito en conseguir unha resoluci\u00f3n nin sequera nunha ocasi\u00f3n. Non se permitiu exercer ningunha influencia \u00e1 s\u00faa Liga Espartaquista. O 19 de decembro, os consellos votaron por 344 votos contra 98 en contra a creaci\u00f3n dun sistema de consellos como base dunha nova constituci\u00f3n. M\u00e1is a\u00ednda, apoiaron a resoluci\u00f3n do goberno de convocar o m\u00e1is pronto posible a elecci\u00f3ns para unha Asemblea Constitu\u00ednte que decidir\u00eda sobre a forma definitiva do estado. O \u00fanico punto en disputa entre Ebert e o congreso estaba na cuesti\u00f3n do control do ex\u00e9rcito.\nO congreso pediu entre outras cosas participaci\u00f3n do consello central que este elix\u00eda, no Comando das forzas, libre elecci\u00f3n de oficiais e autoridade disciplinaria para os consellos de soldados. Pero isto \u00eda en contra do acordo secreto entre Ebert e Groener. Ambos arriscaron todo para reverter a decisi\u00f3n. O Comando Supremo, que namentres se trasladou a Kassel, comezou o despregue dos seus leais \"Freikorps\", que planeaban empregar contra a suposta ameaza bolxevique. Estas tropas, ao contrario dos soldados revolucionarios de novembro, eran oficiais e homes af\u00edns \u00e1 monarqu\u00eda que tem\u00edan o retorno \u00e1 vida civil.\nA crise de Nadal.\nDespois do 9 de novembro, o goberno ordenara para a s\u00faa protecci\u00f3n que a recentemente formada Divisi\u00f3n de Mari\u00f1a do Pobo (\"Volksmarinedivision\") vi\u00f1ese de Kiel a Berl\u00edn e se estacionase no palacio berlin\u00e9s \"Stadtschloss\". Esta divisi\u00f3n era considerada absolutamente leal e rexeitou por isto tomar parte no intento de putsch do 6 de decembro. Os mari\u00f1os depuxeron at\u00e9 ao seu comandante, porque o creron envolvido no asunto. Pero precisamente esta lealdade trouxo \u00e1 tropa a reputaci\u00f3n de estar \u00e1s ordes dos espartaquistas. Ebert solicitou a s\u00faa disoluci\u00f3n e a s\u00faa retirada do palacio, e Otto Wels, comandante da cidade de Berl\u00edn dende o 9 de novembro, refusou desembolsar aos mari\u00f1os un pago pendente.\nO problema creceu o 23 de decembro. Despois de que se lles fixo esperar todo o d\u00eda, os mari\u00f1os tomaron a chancelar\u00eda do Reich, cortaron as li\u00f1as de tel\u00e9fono, puxeron ao Consello dos Representantes do Pobo baixo arresto e apresaron a Otto Wels. Pero ao contrario do que se esperara dos revolucionarios espartaquistas, non utilizaron a situaci\u00f3n para terminar co goberno de Ebert, sen\u00f3n que ent\u00f3n s\u00f3 esixiron o seu salario. Pero Ebert, quen se manti\u00f1a en contacto por unha li\u00f1a telef\u00f3nica secreta co comando supremo en Kassel, e a\u00ednda cando Wels fora posto en liberdade mentres tanto, o 24 de decembro de ma\u00f1\u00e1 deu a orde de atacar o palacio con tropas leais ao goberno. Os mari\u00f1os resistiron este ataque con \u00e9xito ao mando do seu comandante Heinrich Dorrenbach. No enfrontamento perderon a vida 30 soldados e civ\u00eds. As tropas do goberno deberon evacuar o centro da cidade. Estas tropas foron ent\u00f3n disoltas ou se integraron aos recentemente creados \"Freikorps\". Para conservar as aparencias, tomaron temporalmente a redacci\u00f3n do xornal \"Bandeiras Vermellas\". Pero o poder militar en Berl\u00edn estaba novamente nas mans da \"Volksmarinedivision\", e novamente esta non a explotou.\nIsto mostra por unha banda, que os mari\u00f1eiros non eran espartaquistas, por outra banda que ningu\u00e9n dirix\u00eda a revoluci\u00f3n. A\u00ednda cando Liebknecht fose un l\u00edder revolucionario como Lenin, como a lenda fixo del posteriormente, os mari\u00f1os e o consello non o aceptaron como tal. A crise de Nadal, que os espartaquistas denominaron o \"Nadal de sangue de Ebert\", tivo como \u00fanica consecuencia que os l\u00edderes revolucionarios (\"Revolution\u00e4re Obleute\") convocasen a unha manifestaci\u00f3n o primeiro d\u00eda de Nadal e que o USPD abandonase o goberno en protesta o 29 de decembro. Isto conv\u00ed\u00f1alle ao presidente do SPD, que incorporou os independentes (USPD) soamente baixo a presi\u00f3n dos acontecementos revolucionarios. En poucos d\u00edas a derrota militar do goberno de Ebert converteuse nunha vitoria pol\u00edtica.\nA fundaci\u00f3n do KPD e o Levantamento de Xaneiro.\nCoa experiencia co SPD e o USPD, nos espartaquistas empezaron a facerse a idea da necesidade de fundar un novo partido. Por isto e para abrazar a insatisfacci\u00f3n de moitos obreiros co curso da revoluci\u00f3n at\u00e9 ent\u00f3n, xunto con grupos como os Comunistas Internacionais de Alema\u00f1a (IKD), fundaron o KPD (Partido Comunista de Alema\u00f1a). Na realidade, a iniciativa para formar o KPD parte do IKD, a\u00ednda que a maior\u00eda dos delegados no congreso de fundaci\u00f3n, non pertenc\u00eda nin a eles nin aos espartaquistas. Representaban a grupos locais formados espontaneamente durante e logo da guerra. A maior parte eran obreiros mozos que entraban \u00e1 pol\u00edtica revolucionaria sen unha experiencia previa.\nRosa Luxemburg redactou o seu programa de fundaci\u00f3n e presentouno o 31 de decembro de 1918. Este programa \u00e9 aceptado pola maior\u00eda e a direcci\u00f3n do partido \u00e9 formada case en exclusividade por espartaquistas. Nel dic\u00eda firmemente que unha toma do poder dos comunistas nunca poder\u00eda suceder sen unha clara vontade da maior\u00eda do pobo. Con todo, a maior\u00eda do congreso op\u00faxose violentamente en cuesti\u00f3ns t\u00e1cticas inmediatas, como a participaci\u00f3n na Asemblea Constitu\u00ednte e no \"parlamentarismo revolucionario\".\nO 1 de xaneiro de 1919 esixiu novamente a participaci\u00f3n do KPD nas elecci\u00f3ns parlamentarias planeadas, pero a s\u00faa moci\u00f3n fracasou nunha votaci\u00f3n. A maior\u00eda do partido era antiparlamentaria e ti\u00f1a a\u00ednda a esperanza de poder tomar o poder mediante a continua axitaci\u00f3n nas industrias e a presi\u00f3n das r\u00faas. Os l\u00edderes revolucionarios decidiron tras negociaci\u00f3ns cos espartaquistas permanecer no USPD.\nA derrota decisiva dos revolucionarios de novembro ocorreu nos primeiros d\u00edas de 1919. Como en novembro se formou case espontaneamente unha segunda onda da revoluci\u00f3n, que desta vez foi sufocada violentamente. A fa\u00edsca que iniciou esta nova onda foi a destituci\u00f3n o 4 de xaneiro do membro do USPD Emil Eichhorn do cargo de presidente da polic\u00eda por parte do goberno, porque se opuxo a actuar contra obreiros manifestantes durante a Crise de Nadal.\nO que se presentara como unha manifestaci\u00f3n converteuse nunha mobilizaci\u00f3n masiva, coa que nin os mesmos organizadores contaran. As\u00ed como o 9 de novembro de 1918, o domingo 5 de xaneiro de 1919 centos de miles de persoas dirix\u00edronse ao centro de Berl\u00edn, entre eles moitas persoas armadas. \u00c1 tarde tom\u00e1ronse as estaci\u00f3ns de trens de Berl\u00edn e o barrio da prensa, as\u00ed como o xornal \"Vorw\u00e4rts\". Alg\u00fans dos xornais implicados pediran nos d\u00edas previos non soamente o despregue de m\u00e1is \"Freikorps\", sen\u00f3n tam\u00e9n chamado a matar os espartaquistas.\nOs manifestantes eran en xeral os mesmos que dous meses antes. Esix\u00edan agora o que xa ent\u00f3n esperaran. Nisto, os espartaquistas non estaban de ning\u00fan xeito como l\u00edderes: as esixencias vi\u00f1an dos obreiros mesmos e eran apoiadas por diversos grupos \u00e1 esquerda do SPD. Tam\u00e9n o agora chamado \"levantamento espartaquista\" xurdiu s\u00f3 en parte dos membros do KPD. Estes eran at\u00e9 a minor\u00eda.\nOs iniciadores reunidos na Xefatura da Polic\u00eda elixiron un \"Comit\u00e9 Revolucionario Provisional\" (\"Provisorischen Revolutionsausschuss\") de 53 membros, pero que co seu poder non conseguiu iniciar nada e non soubo dar ao levantamento unha direcci\u00f3n clara. Liebknecht esixiu o derrocamento do goberno e a maior\u00eda do comit\u00e9 adheriuse, quen propagaron a loita armada. Rosa Luxemburg consideraba, como a maior\u00eda da direcci\u00f3n do KPD, que un levantamento ent\u00f3n era unha cat\u00e1strofe e expresouse claramente en contra.\nO Comit\u00e9 Revolucionario convocou para novas manifestaci\u00f3ns masivas para o 6 de xaneiro. A\u00ednda m\u00e1is homes fixeron eco do chamado. Novamente levaron consigo pancartas coa frase \"Irm\u00e1ns, non disparen!\" e permaneceron \u00e1 espera nunha concentraci\u00f3n. Parte dos l\u00edderes revolucionarios comezaron a armarse e a chamar ao derrocamento do goberno de Ebert. Pero os intentos dos activistas do KPD de envorcar as tropas ao seu favor continuaron sen ter \u00e9xito. A\u00ednda m\u00e1is, a Divisi\u00f3n de Mari\u00f1a do Pobo non estaba disposta a apoiar os insurrectos. Declarouse neutral. Os demais rexementos estacionados en Berl\u00edn declar\u00e1ronse na s\u00faa maior\u00eda a favor do goberno.\nMentres m\u00e1is tropas retornaban a Berl\u00edn a pedido de Ebert, el aceptou a proposta do USPD de mediar entre co Comit\u00e9 Revolucionario. O Comit\u00e9 rachou as negociaci\u00f3ns o 8 de xaneiro despois de que se co\u00f1ecese dos movementos de tropas e a publicaci\u00f3n dun bolet\u00edn do SPD co t\u00edtulo \"A hora da verdade ach\u00e9gase\" (\"Die Stunde der Abrechnung naht\"). Ebert aproveitou a ocasi\u00f3n para utilizar as tropas estacionadas en Berl\u00edn contra os ocupantes. Dende o 9 de xaneiro as tropas sufocaron violentamente o improvisado intento de levantamento. O 12 de xaneiro retornaron \u00e1 cidade os antirrepublicanos Freikorps, que estiveran destacados dende principios de decembro. O comandante destas tropas, Gustav Noske, aceptara o mando coas palabras: \"Pola mi\u00f1a banda, algu\u00e9n debe converterse no sabuxo. Eu non rexeito a responsabilidade.\"\nLogo que os Freikorps evacuaran brutalmente varios edificios e fusilasen segundo a lei marcial aos ocupantes, os demais rend\u00e9ronse rapidamente. Parte deles foron tam\u00e9n fusilados do mesmo xeito. Nestas acci\u00f3ns perderon a vida centos de persoas tan s\u00f3 en Berl\u00edn.\nO asasinato de Karl Liebknecht e Rosa Luxemburg.\nOs supostos instigadores do levantamento de xaneiro tiveron que agocharse, pero rexeitaron deixar Berl\u00edn, malia urxentes pedidos dos seus camaradas. A noite do 15 de xaneiro de 1919, Rosa Luxemburg e Karl Liebknecht foron descubertos nunha vivenda en Wilmersdorf. Foron apresados e entregados ao m\u00e1is grande dos Freikorps, a fortemente armada \"Divisi\u00f3n de tiradores de Garda-Cabalar\u00eda\". O seu l\u00edder, o \"Hauptmann\" Waldemar Pabst permitiu que os interrogasen e maltratasen gravemente. Esa mesma noite, ambos prisioneiros foron golpeados a culatazos at\u00e9 perderen o co\u00f1ecemento e logo asasinados dispar\u00e1ndolles cando durm\u00edan. O cad\u00e1ver de Rosa Luxemburg foi tirado ao \"Landwehrkanal\" de Berl\u00edn. Os autores permaneceron en gran parte sen condena. Alg\u00fans foron posteriormente indemnizados polo apresamento e persecuci\u00f3n polos nacional-socialistas. A cabalar\u00eda de garda uniuse posteriormente ao SA. Pabst declarou nos anos 1960 que antes do asasinato conversara por tel\u00e9fono con Noske na chancelar\u00eda do Reich, e que este dera o seu consentimento. Ebert tam\u00e9n estar\u00eda al\u00ed presente. Notas dun diario atopado en 1970 na herdanza de Pabst confirman isto. Independentemente das declaraci\u00f3ns dos asasinos, nunca se puido demostrar un consentimento de Ebert e Noske, m\u00e1is a\u00ednda cando nin o Parlamento nin a Xustiza comezaron unha investigaci\u00f3n.\nCos asasinatos do 15 de xaneiro sementouse a irreconciliable rivalidade entre o SPD e o KPD. Esta tivo entre outras, a fatal consecuencia de que ambos os partidos nunca puideron acordar negociar conxuntamente contra o NSDAP, que se fixo m\u00e1is forte desde 1930.\nOutros levantamentos a consecuencia da revoluci\u00f3n.\nTam\u00e9n noutras zonas de Alema\u00f1a, por exemplo na conca do Ruhr e en Saxonia, houbo levantamentos armados nos primeiros meses de 1919. Nalgunhas rexi\u00f3ns declar\u00e1ronse temporalmente Rep\u00fablicas de Consellos (\"R\u00e4terepubliken\"). A que m\u00e1is tempo se mantivo foi a Rep\u00fablica de Consellos de M\u00fanic (tam\u00e9n chamada Rep\u00fablica Sovi\u00e9tica de Baviera), que foi terminada violentamente o 2 de maio de 1919 por tropas prusianas, de W\u00fcrtemberg e polos \"Freikorps\".\nNunca houbo un perigo real de que en Alema\u00f1a se puidese establecer unha ditadura bolxevique seguindo o exemplo sovi\u00e9tico ruso. A alianza entre o goberno de Ebert e o Comando do Ex\u00e9rcito e as s\u00faas brutais acci\u00f3ns durante distintos levantamentos enfadaran a moitos dem\u00f3cratas de esquerda do SPD: Moitos deles consideraban a actitude de Ebert, Noske e outros l\u00edderes do SPD durante a revoluci\u00f3n como unha traiz\u00f3n aos seus propios partidarios.\nCongreso nacional e a nova constituci\u00f3n do imperio.\nO 19 de xaneiro de 1919 tiveron lugar as elecci\u00f3ns para un Congreso Nacional Constitu\u00ednte. Xunto ao SPD e o USPD present\u00e1ronse o cat\u00f3lico Centrista e varios partidos burgueses, que se formaron dende novembro: o liberal de esquerda Partido Democr\u00e1tico de Alema\u00f1a (DDP), o nacionalista liberal Partido Popular Alem\u00e1n (DVP) e o conservador nacionalista Partido Popular Nacional de Alema\u00f1a (DNVP). O KPD non participou nas elecci\u00f3ns, en contra da suxesti\u00f3n de Rosa Luxemburg.\nO SPD foi o partido m\u00e1is votado con 37.4% dos votos e obtivo 164 de 423 deputados. O USPD conseguiu s\u00f3 7.6% dos votos e 22 deputados. O USPD f\u00edxose m\u00e1is importante temporalmente logo do putsch de Kapp-L\u00fcttwitz en 1920, pero disolveuse en 1922. O Partido Centrista (\"Zentrumspartei\") foi a segunda maior\u00eda no congreso nacional, con 91 deputados. O DDP conseguiu 75, o DVP 19 e o DNVP 44 escanos. O SPD formou unha coalici\u00f3n de goberno cos partidos Centrista e DDP.\nPara evitar os posteriores disturbios revolucionarios en Berl\u00edn, o congreso reuniuse o 6 de febreiro en Weimar. Al\u00ed elixiron o 11 de febreiro a Friedrich Ebert como presidente interino do Reich e o 13 de febreiro elixiron a Philipp Scheidemann como Primeiro Ministro (\"Ministerpr\u00e4sident\") da recentemente formada coalici\u00f3n. O 21 de agosto Ebert foi finalmente investido constitucionalmente como presidente do Reich.\nA nova constituci\u00f3n de Weimar, que convert\u00eda ao Reich alem\u00e1n nunha rep\u00fablica democr\u00e1tica, foi decidida o 11 de agosto de 1919 con votos do SPD, Zentrum e DDP. Estaba na tradici\u00f3n liberal e democr\u00e1tica do s\u00e9culo XIX e tomaba textualmente, como a actual constituci\u00f3n alem\u00e1 (\"Grundgesetz\"), moitas pasaxes da constituci\u00f3n de \"Pauluskirchen\" do ano 1849. Con todo, debido \u00e1 distribuci\u00f3n de maior\u00edas no congreso nacional, esixencias centrais dos revolucionarios de novembro quedaron insatisfeitas: a socializaci\u00f3n da industria do ferro e do carb\u00f3n e a democratizaci\u00f3n dos corpos de oficiais (\"Offizierkorps\"), que at\u00e9 o consello de soldados e obreiros de Kiel esixira e que o Congreso de Consellos do Reich iniciara. Tampouco se inclu\u00edu a expropiaci\u00f3n dos grandes bancos, industria pesada e as grandes propiedades de terra dos nobres. Os cargos e pensi\u00f3ns dos funcionarios imperiais e soldados foron explicitamente protexidos.\nPor unha banda, a Constituci\u00f3n de Weimar conti\u00f1a m\u00e1is posibilidades de democracia directa que a \"Grundgesetz\", por exemplo a petici\u00f3n de referendo (\"Volksbegehren\") e o referendo (\"Volksentscheid\"). Por outra banda o artigo 48 de poderes de urxencia daba ao presidente do Reich amplos poderes para gobernar, a\u00ednda contra a maior\u00eda no Reichstag e en caso de necesidade, o uso do ex\u00e9rcito no interior. Este artigo resultou ser un medio decisivo para destru\u00edr a democracia en 1932/1933.\nClasificaci\u00f3n hist\u00f3rica.\nA Revoluci\u00f3n de Novembro \u00e9 un dos acontecementos m\u00e1is importantes da historia alem\u00e1 recente, a\u00ednda que estea pouco arraigada na memoria hist\u00f3rica dos alem\u00e1ns. O fracaso da Rep\u00fablica de Weimar concibida dela e a subseguinte \u00e9poca nacionalsocialista envorcaron a un lado a vista dos acontecementos de final de 1918 e inicios de 1919 por moito tempo. A s\u00faa interpretaci\u00f3n determ\u00ednase hoxe m\u00e1is polas lenda que polos feitos.\nTanto a extrema-dereita como a extrema-esquerda alimentan ideas opostas, respectivamente indicando sinais opostos, coa idea que houbo ent\u00f3n unha insurrecci\u00f3n comunista a fin de transformar Alema\u00f1a nunha rep\u00fablica de consellos, seguindo o exemplo sovi\u00e9tico. Tam\u00e9n os partidos democr\u00e1ticos do centro, especialmente o SPD, tiveron por moito tempo pouco interese en xulgar detidamente os acontecementos que fixeron de Alema\u00f1a unha rep\u00fablica. Porque nunha observaci\u00f3n detida, m\u00f3strase unha revoluci\u00f3n realizada por socialdem\u00f3cratas que foi detida polos l\u00edderes do partido socialdem\u00f3crata. O feito que a rep\u00fablica de Weimar resultase ser unha democracia feble e que tomase s\u00f3 14 anos at\u00e9 o seu final tam\u00e9n ten que ver con estes e outros \"defectos de nacemento\" da Revoluci\u00f3n de Novembro.\nUn feito de grande importancia \u00e9 que o goberno imperial e o Supremo Comando do Ex\u00e9rcito deslind\u00e1ronse da responsabilidade moi pronto e endilgaran a derrota na primeira guerra mundial aos partidos maioritarios do Reichstag. Moito c\u00e1lculo fixo falta para que isto aparecese nunha cita da autobiograf\u00eda do seguidor de Ludendorff, Groener:\n\"A min conv\u00ed\u00f1ame que nestas lamentables negociaci\u00f3ns, das que non se pode esperar nada bo, o ex\u00e9rcito e o comando xeral permanecesen o m\u00e1is tranquilos posible.\"\nDe tal xeito creouse a \"Lenda da pu\u00f1alada\", segundo a cal os revolucionarios atacaron por detr\u00e1s a un ex\u00e9rcito non vencido no campo de batalla e s\u00f3 as\u00ed cambiaron unha vitoria case segura nunha derrota. Erich Ludendorff desempe\u00f1ou un rol importante en divulgar esta falsificaci\u00f3n da historia. Quer\u00eda con iso ocultar o seu propio fracaso. Os c\u00edrculos nacionalistas e populistas foron un terreo f\u00e9rtil para lenda. Para eles, os revolucionarios e inclusive pol\u00edticos como Ebert, quen non quixo que a revoluci\u00f3n ocorrese en absoluto e fixo todo por canalizala e detela, foron rapidamente difamados como \"criminais de novembro (Novemberverbrecher)\". Nin sequera os asasinatos pol\u00edticos, por exemplo o de Matthias Erzberger, atemorizaban \u00e1 dereita radical, e \u00e9 un s\u00edmbolo co\u00f1ecido que Adolf Hitler e Ludendorff realizaron o seu intento de golpe de estado de 1923 tam\u00e9n un 9 de novembro.\nA rep\u00fablica tivo dende o seu nacemento o estigma da responsabilidade da derrota da guerra. Gran parte da cidadan\u00eda e as vellas elites do ex\u00e9rcito, xustiza e administraci\u00f3n nunca aceptaron a nova forma do estado, sen\u00f3n que v\u00edan na rep\u00fablica democr\u00e1tica unha estrutura que deb\u00eda facerse ao car\u00f3n na primeira oportunidade. Pola contra, na esquerda, o comportamento da direcci\u00f3n do SPD durante a revoluci\u00f3n levou moitos dos seus antigos partidarios cara aos comunistas. A revoluci\u00f3n de novembro freada conduciu a que a rep\u00fablica de Weimar permanecese como unha \"Democracia sen dem\u00f3cratas\".\nA revoluci\u00f3n en xu\u00edzo das testemu\u00f1as contempor\u00e1neas.\nXa os contempor\u00e1neos xulgaron a revoluci\u00f3n de novembro do xeito m\u00e1is diverso, cada quen segundo a s\u00faa inclinaci\u00f3n pol\u00edtica. Isto d\u00e9ixano claro tres declaraci\u00f3ns de testemu\u00f1as que apareceron o mesmo 10 de novembro, pouco despois, as\u00ed como unha observaci\u00f3n retrospectiva 10 anos despois.\nSen entusiasmo e con algo de alivio, o te\u00f3logo evanx\u00e9lico e fil\u00f3sofo Ernst Troeltsch escribiu como o groso dos berlineses f\u00f3ronse dando conta do que suced\u00eda o 10 de novembro.\nUn artigo do publicista liberal Theodor Wolf, que apareceu o mesmo 10 de novembro no \"Berliner Tageblatt\", daba pola contra ilusi\u00f3ns optimistas sobre o \u00e9xito da revoluci\u00f3n, como o quixese a direcci\u00f3n do SPD:\nA extrema dereita pola contra interpretou os acontecementos de xeito totalmente oposto. Por ignorancia ou nun completamente equivocado xu\u00edzo da actuaci\u00f3n de Ludendorff, o xornalista Paul Baecker escribiu no xornal conservador \"Deutsche Tageszeitung\" o 10 de novembro un artigo que xa conti\u00f1a elementos esenciais da lenda da pu\u00f1alada:\nNun artigo polo d\u00e9cimo aniversario da Revoluci\u00f3n, o publicista de esquerda Kurt Tucholsky observou que nin Wolf nin Baecker tiveron raz\u00f3n. Pero tam\u00e9n acusou a Ebert e a Noske de traiz\u00f3n, xa non \u00e1 monarqu\u00eda, sen\u00f3n \u00e1 Revoluci\u00f3n. A\u00ednda cando quixo ver nela s\u00f3 un derrocamento (\"Umsturz\"), Tucholski analizou o curso real dos acontecementos m\u00e1is claramente que a maior\u00eda dos seus contempor\u00e1neos. En 1928 escribiu en \"Novemberumsturz\":"}
{"id": "49547", "revid": "82922", "url": "https://gl.wikipedia.org/wiki?curid=49547", "title": "Donicelas", "text": "Donicelas \u00e9 un grupo de seis pandeireteiras de Salceda de Caselas.\nTraxectoria.\nPara as Donicelas a pandeireta e os cantos tradicionais comezaron sendo un xogo desde nenas, xa que no colexio coincidiron cun mestre, Toni\u00f1o -do grupo Treixadura- que soubo facer da m\u00fasica unha materia atractiva, xa que conseguiu que este obradoiro fose o m\u00e1is solicitado polas pequenas artistas. A m\u00fasica das Donicelas enfeitizou primeiro un colexio, logo a toda unha vila e as\u00ed apareceron as primeiras actuaci\u00f3ns, comezaron a soar na radio, na TVG e TVE en Galiza e gravaron o disco \"Que nunca foi abalada\", ademais de colaboraren noutros.\nNeste primeiro disco recollen algunhas das pezas tradicionais e de autor que ve\u00f1en formando parte do seu repertorio, e outras de nova colleita, coma as aprendidas dos veci\u00f1os e veci\u00f1as de Barro e Ar\u00e9n (Cerdedo): \"O bal\u00f3n\", \"Mui\u00f1eira de Barro de Ar\u00e9n\" e \"Xota da Bouzana\"."}
{"id": "49548", "revid": "98629", "url": "https://gl.wikipedia.org/wiki?curid=49548", "title": "L\u00e9on Blum", "text": "L\u00e9on Blum, nado en Par\u00eds o 9 de abril de 1872 e finado en Jouy-en-Josas o 30 de marzo de 1950, foi un home pol\u00edtico socialista franc\u00e9s. Foi un dos dirixentes da Secci\u00f3n Francesa da Internacional Obreira (SFIO) e xefe do goberno de Francia, en particular en 1936.\nTraxectoria.\nProced\u00eda dunha familia xud\u00eda de clase media. Estudou dereito na Sorbona e graduouse en 1894. Tivo unha carreira brillante e foi nomeado auditor no \"Conseil d'Etat\". Estudaba unha segunda carreira de cr\u00edtico literario. Pronto se converteu nunha das figuras literarias m\u00e1is importantes de Francia. Blum demostrou pouco interese na pol\u00edtica ata o Caso Dreyfus de 1894, que tivo nel un efecto traum\u00e1tico como en tantos outros xudeus franceses. Facendo campa\u00f1a como dreyfusista entrou en contacto co l\u00edder socialista Jean Jaur\u00e8s, a quen admiraba. Comezou a participar no diario socialista \"L'Humanit\u00e9\", e uniuse a SFIO (socialistas). Pronto se converteu no principal te\u00f3rico do partido.\nEn xullo de 1914, tralo estalido da primeira guerra mundial, Jaur\u00e8s foi asasinado, e Blum tomou un papel m\u00e1is activo na direcci\u00f3n do partido. En 1919 foi elixido membro do comit\u00e9 executivo, e tam\u00e9n representante por Par\u00eds ante a Asemblea Nacional francesa. En 1920 traballou duramente para evitar a ruptura entre partidarios e detractores da Revoluci\u00f3n Rusa, pero os m\u00e1is radicais se separaron, levando \"L'Humanit\u00e9\" con eles e fundaron o Partido Comunista Franc\u00e9s. A actitude dos comunistas fronte ao Pacto xermano-sovi\u00e9tico foi criticada por Blum, quen se distanciou ent\u00f3n deles. Baixo Vichy, durante a segunda guerra mundial, foi perseguido por P\u00e9tain e despois detido e condenado. As autoridades francesas entreg\u00e1rono aos nazis, e foi deportado en marzo de 1943 a Buchenwald. Liberado polas tropas aliadas en maio de 1945, Blum volveu \u00e1 pol\u00edtica e dirixiu o \u00faltimo goberno provisional antes da instauraci\u00f3n da Cuarta Rep\u00fablica, de decembro de 1946 a xaneiro de 1947. Retirouse a Jouy-en-Josas (preto de Versalles), onde morreu aos 78 anos."}
{"id": "49550", "revid": "23204", "url": "https://gl.wikipedia.org/wiki?curid=49550", "title": "Stuttgart", "text": "Stuttgart (en suabo: \"Schduagert\") \u00e9 a capital do Estado alem\u00e1n Baden-W\u00fcrttemberg. Con preto de 600.000 habitantes, Stuttgart \u00e9 a cidade m\u00e1is grande deste Estado e a sexta de Alema\u00f1a. En Stuttgart at\u00f3pase o parlamento do seu Bundesland e o goberno federal, as\u00ed como outras autoridades pol\u00edticas e da administraci\u00f3n federal. As grandes cidades alem\u00e1s m\u00e1is importantes e pr\u00f3ximas a Stuttgart son Frankfurt (240\u00a0km ao noroeste), M\u00fanic (aproximadamente 220\u00a0km ao sueste) e Karlsruhe (a 80\u00a0km ao nordeste).\nStuttgart ten o status de cidade-distrito, unificada por un presidente. Tam\u00e9n disp\u00f3n do bispo evanxelista de W\u00fcrttemberg e un bispo cat\u00f3lico (\"Bistum Rottenburg-Stuttgart\"). A cidade pos\u00fae d\u00faas universidades, escolas t\u00e9cnicas e o instituto de investigaci\u00f3n Max Planck (\"Fraunhofer-Gesellschaft\"). Ademais nela at\u00f3panse as m\u00e1is importantes empresas automobil\u00edsticas, como: Mercedes-Benz e Porsche, xunto con outras empresas importantes como Bosch. Ademais \u00e9 a porta de entrada \u00e1 Selva Negra. Rodeada de outeiros, bosques e vi\u00f1edos que chegan ata o centro. O seu porto sit\u00faase ao nordeste da cidade, a beiras do r\u00edo Neckar.\nStuttgart prov\u00e9n da palabra alem\u00e1 \"Stutengarten\" (que significa \"eguada\"), posto que a cidade ten a s\u00faa orixe ao redor dos antigos cortellos do duque Liudolf de Suabia.\nXeograf\u00eda.\nStuttgart est\u00e1 situada no centro do Estado de Baden-W\u00fcrttemberg. O centro da cidade sit\u00faase entre vales e vi\u00f1edos, por iso a cidade \u00e9 alcumada \"Stuttgarter Kessel\" (\"A ola stuttgartense\") e at\u00f3pase \u00e1s beiras do r\u00edo Neckar. At\u00f3pase a unha altitude de 207 metros sobre o nivel do mar. El\u00e9vase puntualmente polo Birkenkopf (511 m) e polo Wirtemberg (411 m) sobre o val do Necktar e polo bosque Heiner (395 m).\nPlanificaci\u00f3n da rexi\u00f3n.\nA cidade est\u00e1 situada no centro da Rexi\u00f3n de Stuttgart. \u00c1 rexi\u00f3n pert\u00e9ncenlle ao norte as cidades veci\u00f1as de Esslingen, G\u00f6ppingen, Ludwigsburg e Rems-Murr-Kreiss, as\u00ed como o municipio de Heilbronn (ao norte de Stuttgart) e ao sur as cidades de Reutlingen e T\u00fcbingen. Todas estes municipios e outros lindeiros forman a rexi\u00f3n metropolitana de Stuttgart. A rexi\u00f3n metropolitana europea de Stuttgart tam\u00e9n integra as cidades de Ditzingen, Filderstadt, Gerlingen, Korntal-M\u00fcnchingen e Leinfelden-Echterdingen.\nDivisi\u00f3n da cidade.\nDistritos da cidade de Stuttgart:\nPoboaci\u00f3n.\nHabitantes.\nStuttgart excedeu en 1875 os 100.000 habitantes e converteuse na primeira gran cidade de Baden-W\u00fcrttemberg. En 1905 a cidade posu\u00eda 250.000 habitantes, que se dobraron ata 1950 (500.000 habitantes). No ano 1962 acada a m\u00e1xima poboaci\u00f3n da s\u00faa historia: 640.560. A 1 de xu\u00f1o de 2008, o censo oficial d\u00e1 como cifra de habitantes de Stuttgart 590.497, convert\u00e9ndose, tras M\u00fanic, na segunda cidade m\u00e1is habitada ao sur de Alema\u00f1a e a sexta en total.\nRelixi\u00f3n.\nO 26% dos crentes conf\u00e9sanse como cat\u00f3licos, o 30% protestantes, a relixi\u00f3n musulm\u00e1 acada o 11,3% da poboaci\u00f3n e o resto do 33% conf\u00e9sanse doutras relixi\u00f3ns ou confesi\u00f3ns. Todos estes datos son do ano 2005.\nHistoria.\nO distrito de Cannstatt constit\u00fae a zona da cidade m\u00e1is antiga e grande de Stuttgart. Ao s\u00e9culo I d. C. rem\u00f3ntase unha cidadela romana, unha das posici\u00f3ns m\u00e1is importantes na zona, ao estar situada na beira do Neckar e nun cruzamento de cami\u00f1os. Coa invasi\u00f3n dos alanos no 260 d.C. finalizou a presenza romana en Stuttgart. Non existen tradici\u00f3ns en Cannstatt dos pobos b\u00e1rbaros, que apareceron para quedar debido \u00e1 situaci\u00f3n estrat\u00e9xica pero mantiveron nas colonias os costumes locais.\nPresumibelmente, Stuttgart seguiu medrando durante as guerras h\u00fangaras entre o 926 e 948, sobre todo nos cortellos de cabalo (ou \"Stuotengarten\", de a\u00ed o nome de Stuttgart). O crecemento da cidade atrib\u00faese ao conde Liudolf de Schwaben, despois do 945. Dende ent\u00f3n o crecemento foi cara aos lados dos nomeados cortellos.\nA cidade atop\u00e1base preto dos criadeiros de cabalo do Condado de Baden, como tam\u00e9n da cidade Backnang e Besigheim, pertencentes ao condado de W\u00fcrttemberg. Coa condesa Irmengard de Baden, os mosteiros de Lichtenhal permaneceron en Baden-Baden.\nA marquesa de Baden atop\u00e1base ao oeste dos seus inimigos, os marqueses de W\u00fcrttemberg, m\u00e1is tarde condes. Hermann V de Baden alzouse sobre a cidade en 1219. Logo foron os W\u00fcrttemberg os que tomaron a cidade, e unha dinast\u00eda despois contra\u00edan matrimonio e instalaron toda a pompa de W\u00fcrttemberg no centro da cidade. At\u00e9 1918 Stuttgart foi a capital e a cidade de residencia dos W\u00fcrttemberg. At\u00e9 1496 foi o condado de W\u00fcrttemberg, logo dos condes, at\u00e9 1803, foi principado e dende 1806 at\u00e9 1918 reinado de W\u00fcrttemberg, data na que pasou a ser o Estado libre de W\u00fcrttemberg.\nA finais de maio de 1849, despois do rexeitamento a un congreso de deputados polo rei prusiano Federico Guillerme IV, trasladouse a Stuttgart a Asemblea Nacional de Frankfurt grazas a unha invitaci\u00f3n do ministro de Xustiza Friedrich R\u00f6mer, pertencente aos W\u00fcrttemberg.\nO fil\u00f3sofo Friedrich Hegel naceu nesta cidade en 1770 e un dos escritores alem\u00e1ns m\u00e1is famosos, Friedrich Schiller, tam\u00e9n viviu na cidade, sendo orixinario de Marbach am Neckar, a uns 30\u00a0km.\nImportantes fitos acaeceron na cidade m\u00e1is tarde no s\u00e9culo XX. En 1927 os arquitectos Mies van der Rohe, Walter Gropius e Le Corbusier dese\u00f1aron o sector da cidade co\u00f1ecido como \"Wei\u00dfenhofsiedlung\". M\u00e1is tarde, en 1945, a cidade \u00e9 case totalmente destru\u00edda polos bombardeos perpetrados polos aliados mais pouco despois, en 1947 a cidade compite con Bonn e Frankfurt por ser a capital da Alema\u00f1a occidental, a\u00ednda que finalmente Bonn \u00e9 a elixida. En 1983, entre 17 e o 19 de xu\u00f1o re\u00fanese en Stuttgart o Consello Europeo, asinando os Xefes de Estado e de Goberno e os Ministros de Asuntos Exteriores a \"Declaraci\u00f3n Solemne sobre a Uni\u00f3n Europea\" (UE). En 1999 entre o 15 o 16 de abril Stuttgart volve acoller unha importante cita, a \"Terceira Conferencia Euromediterr\u00e1nea\", coa participaci\u00f3n de Libia por primeira vez coma invitado especial.\nEconom\u00eda.\nDaimler e Porsche te\u00f1en as s\u00faas centrais nos arredores do casco urbano. Gottlieb Daimler e Wilhelm Maybach constru\u00edron en Stuttgart o seu motor de combusti\u00f3n interna, que sumado \u00e1 bux\u00eda de Robert Bosch (nado en Stuttgart) deu nacemento \u00e1 industria do autom\u00f3bil en Alema\u00f1a. O logo de Mercedes-Benz rota sobre a Estaci\u00f3n Central dos Ferrocarr\u00eds (HBF) e sobre o edificio m\u00e1is alto da f\u00e1brica de Untert\u00fcrkheim de Daimler, onde traballan unhas 20.000 persoas.\nOutros datos de interese.\nO proxecto Stuttgart 21 prev\u00e9 transformar a estaci\u00f3n ferroviaria central nun pasaxe soterrado para mellorar a conexi\u00f3n coa rede de tranv\u00edas. Con iso recup\u00e9rase un lote de cen hect\u00e1reas no coraz\u00f3n da cidade, onde se planea constru\u00edr edificios de vangarda.\nCidades irmandadas.\nStuttgart est\u00e1 irmandada coas seguintes cidades:"}
{"id": "49552", "revid": "89787", "url": "https://gl.wikipedia.org/wiki?curid=49552", "title": "Sete Saias", "text": "Sete Saias \u00e9 un d\u00fao, formado polas galegas Marta Quintana e Clara Pino, que apostan por unha renovaci\u00f3n da m\u00fasica folk a trav\u00e9s do contrapunto de arpas e voces.\nTraxectoria.\nO d\u00fao xurdiu a partir do Conservatorio de M\u00fasica Tradicional da Escola de Artes e Oficios de Vigo, na aula de arpa dirixida por Rodrigo Roman\u00ed. Marta Quintana e Clara Pino entrelazan voces e arpas, xunto con outros instrumentos, d\u00e1ndolle preferencia a composici\u00f3ns tradicionais galegas. Tam\u00e9n hai canci\u00f3ns con letras de \u00c1lvaro Cunqueiro, Avil\u00e9s de Taramancos ou do mesmo Rodrigo Roman\u00ed. Sacaron un disco en marzo de 2007, e leva por t\u00edtulo \"Sete Saias\". Rodrigo Roman\u00ed, ex-compo\u00f1ente de Milladoiro, colaborou no mesmo realizando arranxos musicais."}
{"id": "49553", "revid": "17467", "url": "https://gl.wikipedia.org/wiki?curid=49553", "title": "Rep\u00fablica da Macedonia", "text": ""}
{"id": "49555", "revid": "23204", "url": "https://gl.wikipedia.org/wiki?curid=49555", "title": "Ducado da Breta\u00f1a", "text": "O Ducado da Breta\u00f1a (en , e en ) \u00e9 o conxunto pol\u00edtico que sucedeu despois dos reinos da Breta\u00f1a unific\u00e1ndoos, na Alta Idade Media na Breta\u00f1a (Francia).\nHistoria.\nEmpezou no s\u00e9culo IX e disolveuse no ano 1532 ao unirse ao reino de Francia. O personaxe m\u00e1is destacado foi a duquesa Ana da Breta\u00f1a (Nantes, 25 de xaneiro de 1477 - Blois, 9 de xaneiro de 1514), que foi duquesa titular da Breta\u00f1a e por d\u00faas veces ra\u00ed\u00f1a consorte de Francia.\nSoberanos da Breta\u00f1a.\nReino da Breta\u00f1a (s\u00e9c. IX - s\u00e9c. X).\nOs carolinxios someteron aos bret\u00f3ns no s\u00e9culo VIII, pero as diversas expedici\u00f3ns organizadas durante os reinados de Carlomagno e Ludovico P\u00edo mostran que os bret\u00f3ns permaneceron insubmisos. En 831, Ludovico P\u00edo cambiou de estratexia: pactou con Nominoe, un nobre bret\u00f3n ao que fixo conde de Vannes, e nomeouno \"missi dominici\" para os territorios bret\u00f3ns. Nominoe \u00e9 considerado o \"Pai da Patria\" bretoa. Os seus sucesores at\u00e9 a invasi\u00f3n normanda nom\u00e9anse reis da Breta\u00f1a. A lista de reis da Breta\u00f1a \u00e1 a seguinte:\nDucado da Breta\u00f1a (s\u00e9c. X - s\u00e9c. XVI).\nA pesar da soberan\u00eda nominal francesa, o ducado foi case independente at\u00e9 1532, ano en que foi incorporado definitivamente a Francia. Os duques da Breta\u00f1a at\u00e9 1532 foron:\nDinast\u00eda de Nantes.\nO ducado naceu en 936, ao final da ocupaci\u00f3n normanda da Breta\u00f1a. Alan II, neto do \u00faltimo rei da Breta\u00f1a, Alan I, liberou o pa\u00eds do xugo normando e converteuse no primeiro duque da Breta\u00f1a.\nDinast\u00edas de Penthi\u00e8vre, Plantagenet e Thouars.\nEn 1154, o conde de Cornualla, Hoel, herdou o condado de Nantes e, en 1066, casou con Havoisa, herdeira do ducado da Breta\u00f1a. O poder ducal durante a dinast\u00eda de Cornualla non foi moi forte at\u00e9 a intervenci\u00f3n dos Plantagenet, condes de Anjou, duques de Normand\u00eda e reis de Inglaterra: en 1171, Henrique II de Inglaterra organizou o casamento do seu moi xove fillo Godofredo (morto en 1186) coa moi xove herdeira do ducado, Constanza (morta en 1201). Henrique II, co t\u00edtulo de \"baillistre\" (rexente) foi o verdadeiro duque da Breta\u00f1a de 1166 a 1186, e o rei Ricardo I de Inglaterra, de 1186 a 1199.\nDinast\u00eda de Dreux (1203-1341).\nA vitoria dos reis de Francia contra os Plantagenet provocou consecuencias na Breta\u00f1a. Despois da morte de Artur I, Filipe Augusto organizou o casamento da herdeira, Alix (filla de Constanza e do seu terceiro marido, Guido de Thouars) cun franc\u00e9s, Pedro de Dreux (Pedro I Mauclerc).\nA guerra de sucesi\u00f3n da Breta\u00f1a (1341-1364).\nDespois da morte sen descendencia de Xo\u00e1n III houbo un conflito entre Xoana de Penthi\u00e8vre, sobri\u00f1a de Xo\u00e1n III, esposa de Carlos de Blois, apoiada polo rei de Francia, e Xo\u00e1n de Montfort, medio irm\u00e1n do duque, apoiado polo rei de Inglaterra. Xo\u00e1n de Montfort morreu en 1345, pero Eduardo III de Inglaterra continuou a guerra na Breta\u00f1a, dirixida desde o 1352 por \"tenentes xenerais\" e capit\u00e1ns ingleses.\nEsta longa e devastadora guerra conclu\u00edu en 1364, coa vitoria en Auray dun ex\u00e9rcito dirixido por John Chandos e o fillo de Xo\u00e1n de Montfort, tam\u00e9n chamado Xo\u00e1n. Carlos de Blois morreu durante esta batalla. Tras o tratado de Gu\u00e9rande (1365), Xo\u00e1n de Montfort foi reco\u00f1ecido como duque da Breta\u00f1a, vasalo do rei de Francia; Xoana de Penthi\u00e8vre conservou o seu dominio."}
{"id": "49557", "revid": "23204", "url": "https://gl.wikipedia.org/wiki?curid=49557", "title": "Baden-W\u00fcrttemberg", "text": "Baden-W\u00fcrttemberg \u00e9 un dos 16 estados federados (\"Bundesl\u00e4nder\") nos que se atopa dividida Alema\u00f1a. Baden-W\u00fcrttemberg at\u00f3pase no suroeste do pa\u00eds, \u00f3 leste do r\u00edo Rin. O estado limita \u00f3 norte co estado de Hesse, \u00f3 nordeste e \u00f3 leste co estado de Baviera, \u00f3 sur con 334\u00a0km de Su\u00edza, polo oeste coa rexi\u00f3n francesa da Alsacia e polo noroeste co r\u00edo Rin e co estado de Renania-Palatinado.\n\u00c9 o terceiro estado m\u00e1is grande de Alema\u00f1a, cunha superficie de 35.752\u00a0km2 e unha poboaci\u00f3n de 10.7 mill\u00f3ns habitantes (ao tama\u00f1o equivale a un pa\u00eds coma B\u00e9lxica). A s\u00faa capital \u00e9 Stuttgart. Baden-W\u00fcrttember \u00e9 o resultado da uni\u00f3n entre os estados independentes de Baden e W\u00fcrttemberg, a partir de 1952 e grazas a unha consulta popular.\nHistoria.\nA comezos do s\u00e9culo XIX e como consecuencia das guerras Napole\u00f3nicas, o territorio que comprende este estado pasou a formares parte da Confederaci\u00f3n do Rin. Tralo congreso de Viena, o gran ducado de Baden, os principados de Hohenzollern e o Reino de W\u00fcrttemberg (parte da rexi\u00f3n de Suabia), pasaron a formar parte da Confederaci\u00f3n Xerm\u00e1nica.\nTrala segunda guerra mundial, as forzas aliadas delimitaron a zona en tres estados: \"W\u00fcrttemberg-Baden\" (ocupado polos EEUU), \"W\u00fcrttemberg-Hohenzollern\" e \"Sur de Baden\" (ocupados por Francia). En 1949 estes tres estados pasaron a ser parte da Rep\u00fablica Federal de Alema\u00f1a. O artigo 118 da Lei Fundamental para a Rep\u00fablica Federal de Alema\u00f1a permit\u00eda, por\u00e9n, a uni\u00f3n de estados. Tras un plebiscito celebrado o 9 de decembro de 1951 os tres estados un\u00edronse a 25 de abril de 1952 en Baden-W\u00fcrttemberg.\nEn 1956 a Corte Federal Constitucional de Alema\u00f1a determinou que o plebiscito fora il\u00edcito porque era desvantaxoso para a poboaci\u00f3n de Baden. Ent\u00f3n, en 1970 volveuse a celebrar un plebiscito na \u00e1rea de Baden, que resultou nunha maior\u00eda (m\u00e1is do 81% de votos) partidaria da unidade.\nXeograf\u00eda.\nA Selva Negra, o Lago Constanza, os vales do Rin, o Danubio e o Neckar son os seus puntos xeogr\u00e1ficos m\u00e1is destacados.\nAlgunhas das s\u00faas cidades m\u00e1is importantes son son: Baden-Baden, Stuttgart, Heidelberg, Friburgo, Mannheim, Karlsruhe, Ulm, Heilbronn, Pforzheim, Tubinga, Balingen, Reutlingen, Constanza, Hockenheim, Walldorf, Wiesloch ou Bruchsal.\nA Selva Negra (\"Schwarzwald\" en alem\u00e1n) forma o alicerce xeogr\u00e1fico do suroeste de Alema\u00f1a. Dende a cidade de Pforzheim no norte, at\u00e9 Waldshut no sur, ten unha lonxitude duns 160\u00a0km. Na zona norte, a Selva Negra ten unha anchura de 20\u00a0km e no sur de 60\u00a0km. Os cumes m\u00e1is altos chegan a unha altura de 1.166 m (Hornisgrinde) no norte, at\u00e9 de 1.493 m (Feldberg) na Selva Negra sur. No oeste, a monta\u00f1a baixa rapidamente \u00e1 chaira do Rin cunha altitude de menos de 200 m. No leste, a baixada aos vales dos r\u00edos Danubio e Neckar (de 600 m) \u00e9 m\u00e1is suave.\nA\u00ednda que a Selva Negra \u00e9 id\u00f3nea para longas excursi\u00f3ns a p\u00e9, tam\u00e9n se pode percorrer en coche. Unha das recomendaci\u00f3ns m\u00e1is atractivas \u00e9 a estrada Schwarzwald-Panoramastra\u00dfe. Recibiu esa denominaci\u00f3n pola multitude de vistas panor\u00e1micas polas que pasa nun percorrido de 70\u00a0km. Se o tempo o permite, un pode ver at\u00e9 os Alpes dende algunhas das paradas. A estrada panor\u00e1mica empeza en Waldkirch, subindo en serpentinas escarpadas at\u00e9 o mosteiro de Sankt Peter (San Pedro). Adianta pola monta\u00f1a Kandel e o pobo de Sankt M\u00e4rgen. Tras pasar por Breitnau, a estrada termina na poboaci\u00f3n de Hinterzarten.\nClima.\nO clima \u00e9 amornado con temperaturas decrecentes coa altura. O Val do Rin \u00e9 a rexi\u00f3n m\u00e1is c\u00e1lida de Alema\u00f1a, con temperaturas que no ver\u00e1n roldan os 20\u00a0\u00b0C (m\u00e1xima media de 26\u00b0) e no inverno os 2\u00a0\u00b0C (m\u00e1xima media de 5\u00b0), con precipitaci\u00f3ns moderadas, ao redor de 800\u00a0mm por ano. Karlsruhe foi unha das cidades nas cales se rexistrou a temperatura m\u00e1xima de Alema\u00f1a, con 40,8\u00a0\u00b0C, no ano 2003. Na Selva Negra, en cambio, a temperatura \u00e9 considerablemente menor: nos vales a 600 m de altura, a temperatura de xullo alcanza os 17\u00a0\u00b0C (m\u00e1ximas de 23\u00b0) e a de xaneiro -2\u00a0\u00b0C (m\u00e1xima de 1\u00b0), por tanto hai frecuentes nevadas que posibilitan a pr\u00e1ctica de deportes como o esqu\u00ed. Ademais, as precipitaci\u00f3ns son superiores, de 1000 a 1500\u00a0mm anuais. En todo o estado hai choivas durante todo o ano.\nNo sueste faise sentir no outono, inverno e primavera o \"Foehn\", vento c\u00e1lido proveniente dos Alpes que pode elevar as temperaturas a at\u00e9 15\u00a0\u00b0C arriba da media.\nEconom\u00eda.\nBaden-W\u00fcrttemberg \u00e9 un dos estados m\u00e1is pr\u00f3speros de Alema\u00f1a \u00e9 unha das rexi\u00f3ns m\u00e1is ricas de Europa tradicionalmente cunha baixa taxa de desemprego. Unha serie de empresas bastante co\u00f1ecidas te\u00f1en a s\u00faa sede neste estado coma Daimler AG, Porsche, Robert Bosch GmbH (da industria do autom\u00f3bil), Carl Zeiss AG (\u00f3ptica) ou SAP AG (a meirande empresa de software de Europa). Por\u00e9n, a econom\u00eda de Baden-W\u00fcrttemberg est\u00e1 dominada por empresas de pequeno e mediano tama\u00f1o. A\u00ednda que pobre en recursos naturais (antes chumbo, zinc, ferro, prata, cobre e sales) e a\u00ednda con moitas \u00e1reas rurais, a rexi\u00f3n est\u00e1 fortemente industrializada. En 2003, hab\u00eda polo menos 8.800 empresas manufactureiras con m\u00e1is de vinte empregados, m\u00e1is s\u00f3 384 con m\u00e1is de 500. Esta \u00faltima categor\u00eda representa o 43% dos 1.2 mill\u00f3ns de persoas empregadas na industria.\nO \"Mittelstand\" ou mediana empresa \u00e9 a columna vertebral do Estado. Empresas de tama\u00f1o medio e unha tradici\u00f3n de ramificaci\u00f3n en diferentes sectores industriais permitiron a especializaci\u00f3n nunha ampla gama. Unha quinta parte da industria da \"antiga\" Rep\u00fablica Federal era xerada polo Baden-W\u00fcrttemberg. O volume de negocios da industria manufactureira en 2003 superaba os 240.000 mill\u00f3ns de euros, dos cales o 43% provi\u00f1a das exportaci\u00f3ns. A rexi\u00f3n depende en certa medida do desenvolvemento econ\u00f3mico global, a pesar da gran capacidade da econom\u00eda da rexi\u00f3n de adaptarse a trav\u00e9s das crises. A metade dos empregados na industria manufactureira at\u00f3panse nos sectores da mec\u00e1nica, enxe\u00f1er\u00eda electr\u00f3nica e construci\u00f3n automobil\u00edstica, sendo este o lugar onde se poden atopar as m\u00e1is grandes empresas.\nA importancia da industria mec\u00e1nica de precisi\u00f3n est\u00e9ndese m\u00e1is al\u00f3 dos l\u00edmites da rexi\u00f3n, ao igual que as industrias \u00f3pticas, reloxeiras, xogueteiras, metal\u00farxicas e electr\u00f3nicas. A industria t\u00e9xtil, que antano dominaba gran parte do estado, agora est\u00e1 xa practicamente desaparecida. A Investigaci\u00f3n e Desenvolvemento (I+D) est\u00e1n financiados conxuntamente polo Estado e a Industria, atop\u00e1ndose no Baden-W\u00fcrttemberg unha quinta parte dos 100.000 empregados do I+D de toda Alema\u00f1a, sobre todo no \u00e1rea de Stuttgart. Baden-W\u00fcrttemberg \u00e9 tam\u00e9n un dos \"Catro Motores de Europa\".\nTurismo.\nBaden-W\u00fcrttemberg \u00e9 un destino popular para as vacaci\u00f3n s\u00f3 rivalizado con Baviera nas s\u00faas paisaxes naturais. Os principais puntos de interese son a capital Stuttgart, os balnearios de Baden-Baden, a arquitectura de Ulm ou as cidades universitarias de Heidelberg e Tubinga. Friburgo \u00e9 unha base ideal para explorar a Selva Negra e os vi\u00f1edos de Breisach. Tam\u00e9n \u00e9 destacable o Lago Constanza (en alem\u00e1n: \"Bodensee\").\nA Gastronom\u00eda de Baden corresponde aos costumes e gustos culinarios da comarca, cun clima suave cami\u00f1o do Mediterr\u00e1neo, que lle permite o cultivo de vi\u00f1o. \u00c9 unha das 13 comarcas produtoras de vi\u00f1o alem\u00e1n, que vai dende a cidade de Heidelberg na parte setentrional, ao Lago Constanza no sur, ocupando unhas 15.900 ha, no que se denomina \"Rexi\u00f3n Vin\u00edcola de Baden\". A proximidade con Francia e Su\u00edza fai que te\u00f1a algunhas influencias da coci\u00f1a destes dous estados, o que deu por resultado que a gastronom\u00eda desta comarca sexa un pouco m\u00e1is lixeira que a media da coci\u00f1a alem\u00e1.\nEn canto aos pratos t\u00edpicos existen diversas especialidades da rexi\u00f3n, debido \u00e1 densidade forestal da Selva Negra e \u00e1 abundancia de carne de caza; nalg\u00fans pratos \u00e9 de precepto o veado, o xabar\u00edn etc. Famoso dentro desta \u00e1rea \u00e9 o xam\u00f3n da Selva Negra.\nAdministraci\u00f3n.\nBaden-W\u00fcrttemberg est\u00e1 divido en 35 distritos (\"Landkreise\") e 9 cidades independentes (\"Stadtkreise\"), ambos agrupadas en catro Distritos Administrativos (\"Regierungsbezirke\"): Friburgo, Karlsruhe, Stuttgart e Tubinga.\nAs nove cidades independentes son:\nOs trinta e cinco distritos son:\nEducaci\u00f3n.\nBaden-W\u00fcrttemberg \u00e9 fogar dalgunhas das m\u00e1is antigas, nomeadas e prestixiosas universidades de Alema\u00f1a, como as de Freiburg, Heidelberg e Tubinga. Ademais at\u00f3panse catro das nova Universidades Alem\u00e1s de Excelencia (Freiburg, Heidelberg, Karlsruhe e Konstanz). A Universidade Internacional en Alema\u00f1a est\u00e1 situada en Bruchsal.\nOutras cidades universitarias son Mannheim e Ulm. Ademais disto, d\u00faas universidades se atopan na capital do Estado, Stuttgart: a Universidade de Hohenheim e a Universidade de Stuttgart. Ludwigsburg \u00e9 fogar da famosa escola internacional de cinema Filmakademie Baden-W\u00fcrttemberg (Academia de Cinema de Baden-W\u00fcrttemberg).\nCultura.\nLinguas.\nEn moitas areas de Baden-W\u00fcrttemberg os seus habitantes seguen falando distintos dialectos suabos e alem\u00e1nicos, os cales son co\u00f1ecidos por ser case inintelixibles para os alem\u00e1ns do norte, especialmente nas s\u00faas variedades m\u00e1is fortes do campo. Na parte norte do Estado, entre Heidelberg e Mannheim, f\u00e1lase un terceiro dialecto co\u00f1ecido coma \"Kurpf\u00e4lzisch\". Os dialectos falados na meirande parte do Baden-W\u00fcrttemberg est\u00e1n relacionados coas rexi\u00f3ns veci\u00f1as da Alsacia, norte de Su\u00edza, Liechtenstein e Vorarlberg, entre unha orixe Suaba ou Alem\u00e1nica.\nRelixi\u00f3n.\nDebate sobre os velos musulm\u00e1ns.\nBaden-W\u00fcrttemberg foi o primeiro dos dezaseis estados alem\u00e1s que prohibiron o uso de velos por parte das profesoras musulm\u00e1s nas escolas p\u00fablicas, despois dunha prohibici\u00f3n semellante en Francia en 2004. Varios destes casos recibiron a atenci\u00f3n internacional.\nUn co\u00f1ecido exemplo foi o da profesora Doris Graber, que levaba ensinando dende 1973, comezando a levar o velo en 1995. O 18 de marzo de 2008 un tribunal alem\u00e1n ditaminou que non se pod\u00eda utilizar o pano na cabeza, a pesar do argumento de que ela pod\u00eda levalo en virtude \u00e1s leis de igualdade de trato, xa \u00e1s monxas se lles permit\u00eda ensinar cos seus h\u00e1bitos relixiosos. O fiscal do estado referiuse a isto \u00faltimo coma unha \"excepci\u00f3n hist\u00f3rica\", xa que a escola, era un antigo mosteiro absorbido polo Estado.\nNo caso de Fereshta Ludin, a ministra de educaci\u00f3n, Annette Schavan, afirmou que os panos son \"entendidos coma s\u00edmbolo da exclusi\u00f3n da muller de a sociedade civil e cultural\".\nPol\u00edtica.\nA pol\u00edtica do Baden-W\u00fcrttemberg est\u00e1 dominada polo partido conservador Uni\u00f3n Dem\u00f3crata Cristi\u00e1 de Alema\u00f1a (CDU), que gobernou en t\u00f3dalas lexislaturas dende a fundaci\u00f3n do Estado en 1952. A CDU actualmente est\u00e1 en minor\u00eda na Asemblea Estatal, estando en coalici\u00f3n cos liberais do Partido Democr\u00e1tico Libre (FDP). A oposici\u00f3n est\u00e1 liderada pola esquerda do partido Socialdem\u00f3crata e Alianza 90 - Os Verdes. At\u00e9 2001 o partido conservador anti-inmigraci\u00f3n Die Republikaner ti\u00f1a escanos na Asemblea Estatal."}
{"id": "49562", "revid": "82922", "url": "https://gl.wikipedia.org/wiki?curid=49562", "title": "SonDeSeu", "text": "SonDeSeu \u00e9 a primeira orquestra de m\u00fasica folk e tradicional de Galiza, considerada como unha das primeiras orquestras folk de Europa, formada por 67 membros e dirixida por Rodrigo Roman\u00ed. \u00c9 tam\u00e9n unha das primeiras orquestras europeas de m\u00fasica folk contempor\u00e1nea. O seu repertorio consta de temas procedentes da tradici\u00f3n oral da m\u00fasica popular de Galiza, arranxados especialmente para a formaci\u00f3n polos seus compo\u00f1entes e responsables das distintas secci\u00f3ns, que abranguen gaitas, percusi\u00f3n, zanfonas, viol\u00edns, requintas e frautas de madeira, canto, arpas e corda pulsada.\nTraxectoria.\nNaceu no ano 2001 no antigo departamento de M\u00fasica Tradicional da Escola Municipal de Artes e Oficios de Vigo, hoxe Escola Municipal de M\u00fasica Folk e Tradicional de Vigo, ETRAD, experiencia singular que persegue a fusi\u00f3n entre formaci\u00f3n especializada, pr\u00e1ctica esc\u00e9nica e m\u00fasica en comunidade. Dende ent\u00f3n leva unha traxectoria ascendente que a proxecta no panorama espa\u00f1ol e internacional. Con cinco discos de estudio: \"Mar de Vigo\" (2003), \"Trastempo\" (2007), \"Barlovento\" (2010) e \"Danzas Brancas\" (2013) e \"Beiral\u00faa\" (2018), e a realizaci\u00f3n de numerosos concertos en Francia, Italia, Irlanda, Portugal, Finlandia e Espa\u00f1a, SondeSeu conta no seu haber con numerosos reco\u00f1ecementos p\u00fablicos. Os concertos ao vivo son unha celebraci\u00f3n da recuperaci\u00f3n do patrimonio oral e a s\u00faa integraci\u00f3n na modernidade urbana no que o p\u00fablico, integrado por xente de diversa idade e procedencia cultural, toma parte activa. Na actualidade, en colaboraci\u00f3n co Concello de Vigo, SonDeSeu lidera o proxecto ENFO (European Network of Folk Orchestras) no que se est\u00e1 a impulsar a creaci\u00f3n de novas orquestras por toda Europa para consolidar unha rede estable de participaci\u00f3n e intercambio. Empregan instrumentos constru\u00eddos no pa\u00eds por artes\u00e1ns, alg\u00fans dos cales pertencen \u00e1 orquestra.\nIntegrantes da orquestra.\nA orquestra est\u00e1 dirixida por Rodrigo Roman\u00ed e organ\u00edzase en secci\u00f3ns instrumentais a cargo dun mestre. As secci\u00f3ns comp\u00f3\u00f1ense dos seguintes integrantes:\nDistinci\u00f3ns.\nEn 2011 conseguiu o premio da Cr\u00edtica Galicia de M\u00fasica."}
{"id": "49563", "revid": "1131", "url": "https://gl.wikipedia.org/wiki?curid=49563", "title": "Preito Tabera - Fonseca", "text": "O Preito Tabera - Fonseca foi unha arbitraxe ou concordia que tivo lugar entre o arcebispo de Compostela Alonso III de Fonseca, e o seu sucesor no cargo Juan Tabera. Tr\u00e1tase dunha fonte documental fundamental para o co\u00f1ecemento do patrimonio do arcebispado nos s\u00e9culos XV e XVI e dos feitos relacionados coas revoltas irmandi\u00f1as e os conflitos se\u00f1oriais do convulso s\u00e9culo XV galego.\nDescuberta.\nA primeira referencia da s\u00faa existencia \u00e9 de decembro de 1889, cando Bernardo Barreiro de V\u00e1zquez Varela deu a co\u00f1ecer a existencia na publicaci\u00f3n \"Galicia diplom\u00e1tica IV\" dezasete pregos gardados no mosteiro de San Marti\u00f1o Pinario. No ano 1922 o arquiveiro Pablo P\u00e9rez Costanti completou a descoberta co achado dos atados 46 e 47 no chamado \"Arquivo segredo\" do Pazo arcebispal.\nDesde este momento o texto seguiu sendo unha fonte maioritariamente desco\u00f1ecida e usada de xeito marxinal por uns poucos historiadores. Esta situaci\u00f3n mudou grazas ao labor de transcrici\u00f3n do texto levado a cabo por \u00c1ngel Rodr\u00edguez Gonz\u00e1lez (profesor da Universidade de Santiago de Compostela, arquiveiro do concello de Santiago e director da Secci\u00f3n de Historia do Instituto Padre Sarmiento de Estudos Galegos) e coa s\u00faa publicaci\u00f3n no ano 1984.\nOrixe e obxecto do Preito.\nCo nomeamento, o 26 de abril de 1524, de Alonso III de Fonseca como prelado de Toledo, ocupou o seu anterior cargo como arcebispo de Santiago Juan Tabera desde o 12 de outubro do mesmo ano.\nAo pouco tempo, o 26 de decembro de 1525 o novo arcebispo reclamoulle ao Fonseca dez mill\u00f3ns de marabed\u00eds como indemnizaci\u00f3n polos danos sufridos nos castelos e casas pertencentes \u00e1 mitra compostel\u00e1 durante os gobernos de Alonso II de Fonseca e do propio Alonso III; estes danos eran froito das revoltas irmandi\u00f1as, e dos enfrontamentos de Alonso II cos seus inimigos se\u00f1oriais e a posterior neglixencia de \u00e1mbolos dous Fonsecas no arranxo do danado a imaxe do que si fixeran moitos se\u00f1ores galegos nesas datas.\nDesenvolvemento.\nOs letrados Sim\u00f3n Rodr\u00edguez (por parte de Fonseca) e Juan Bernal (pola de Tabera) e o Licenciado Santiago do Consello do Rei arbitraron o litixio, e os arquitectos Juan de \u00c1lava e Juan Gil o Mozo, amais dos canteiros Joaqu\u00edn de Au\u00f1\u00f3n e Pedro de Muros, auditaron o estado dos bens do arcebispado santiagu\u00e9s.\nDeclararon nel persoas de t\u00f3dalas clases sociais e idades, que ofreceron datos e feitos s\u00f3 co\u00f1ecidos por esta fonte, amais de descrici\u00f3ns da arquitectura de edificios hoxe en d\u00eda desaparecidos e referencias \u00e1s lendas e mitos relacionados cos feitos e enclaves.\nO idioma usado foi o castel\u00e1n, pero o galego chusmiga en todo o fondo do documento.\nO 28 de xaneiro do ano 1534 o arcebispo Fonseca reaf\u00edrmase na s\u00faa posici\u00f3n inicial pero acepta facer o pago de 200.000 marabed\u00eds. Este pago non se chegar\u00eda a realizar xa que Fonseca morreu o 4 de febreiro dese mesmo ano. Juan Tabera foi presentado para ocupar a s\u00e9 de Toledo que deixa vacante polo que as diferenzas habidas no pago esva\u00e9cense definitivamente.\nEstrutura dos documentos.\nOrd\u00e9nase en dous atados:\nAs seis pezas te\u00f1en a seguinte estrutura:"}
{"id": "49569", "revid": "56817", "url": "https://gl.wikipedia.org/wiki?curid=49569", "title": "Iabotabek", "text": "Iabotabek \u00e9 a \u00e1rea metropolitana de Iacarta , tam\u00e9n chamada Grande Iacarta, recibe o nome de Iabotabek polas letras iniciais das maiores cidades e provincias (kabupaten) que o compo\u00f1en: Iacarta, Bogor, Tangerang e Bekasi, \u00e1s que haber\u00eda que engadir Depok, cidade de gran crecemento nos \u00faltimos anos e as provincias de Karawang e Purwakarta cara ao leste da capital.\nA illa de Xava, onde se asenta a gran metr\u00f3pole, \u00e9 unha das rexi\u00f3ns do mundo m\u00e1is densamente poboadas polo que as proxecci\u00f3ns do propio goberno de Indonesia estiman 32 mill\u00f3ns de habitantes no 2016. Mesmo m\u00e1is de se considerar a futura conurbaci\u00f3n coa \u00e1rea metropolitana de Bandung ao sur.\nGrande Iakarta (2001): 19\u00a0900\u00a0000"}
{"id": "49572", "revid": "1131", "url": "https://gl.wikipedia.org/wiki?curid=49572", "title": "Xes\u00fas Golmar", "text": "Xes\u00fas Golmar Rodr\u00edguez, nado en Santiso (Lal\u00edn) o 11 de setembro de 1908 e finado na mesma parroquia o 20 de xaneiro de 1962, foi un mestre, xornalista e pol\u00edtico lalinense, e o derradeiro alcalde republicano de Lal\u00edn.\nTraxectoria.\nFillo de Manuel Golmar Cacheda, estudou o bacharelato en Lugo e f\u00edxose mestre na Escola Normal de Santiago de Compostela animado polo seu parente e mentor Ram\u00f3n Salgado Toimil. Foi mestre en Silvela (1931-33), Corvelle (1933-34) e M\u00e9ixome (1934-36).\nColaborou nos peri\u00f3dicos \"El Ideal Gallego\", \"La Provincia\", \"Eco de Galicia\", \"Heraldo de Galicia\", \"El Pueblo Gallego\", \"Atr\u00e1s\", \"Vida Escolar\", \"Faro Villalb\u00e9s\", \"Raz\u00f3n\", \"A Nosa Terra\" e \"Escuela Vivida\", onde escribiu poemas e artigos pedag\u00f3xicos e pol\u00edticos.\nEn 1934 ingresou no Partido Galeguista, e converteuse ao ano seguinte en presidente do Grupo Galeguista de Lal\u00edn (1935-36). Logo da destituci\u00f3n de Manuel Ferreiro Panadeiro nome\u00e1rono alcalde de Lal\u00edn o 11 de abril de 1936. A ra\u00edz do golpe de Estado do 18 de xullo de 1936 destitu\u00edrono o 24 de xullo. Detido e xulgado en Pontevedra por auxilio \u00e1 rebeli\u00f3n o 18 de novembro con Jos\u00e9 Crespo Torres e Miguel Lamas Iglesias, conden\u00e1rono a cadea perpetua. Preso primeiro en San Sim\u00f3n, traslad\u00e1rono ao Forte de San Cristovo (Pamplona) en febreiro de 1937, onde permaneceu ata setembro de 1940. En liberdade provisional, pero inhabilitado para o maxisterio, regresou a Santiso onde casou. Morreu sen ser rehabilitado como mestre.\nReco\u00f1ecementos.\nDende 2004 leva o seu nome un centro escolar de Lal\u00edn, o CEIP Xes\u00fas Golmar."}
{"id": "49573", "revid": "22570", "url": "https://gl.wikipedia.org/wiki?curid=49573", "title": "Warakshe", "text": "Warakshe foi un reino na rexi\u00f3n de Elam, ao oeste, sometido a Sarg\u00f3n I de Akkad sobre o -2325.\nRebelouse contra o sucesor de Sarg\u00f3n, o seu fillo Rimush, sobre o -2281, baixo a direcci\u00f3n do rei Sidgau, auxiliado polo rei de Awan (tam\u00e9n sublevado) Lukhkhishshan. A rebeli\u00f3n foi acorada. Pola mesma \u00e9poca menci\u00f3nase o reino de Parahsum, que poder\u00eda ser o nome acadio de Warakhshe ou Warakshe\nO -2260, durante a sucesi\u00f3n de Naramsin, v\u00f3lvese a rebelar sen \u00e9xito.\nSobre o -2075 aparece mencionado como Markhashi e era aliado do rei Shulgi de Ur."}
{"id": "49574", "revid": "22570", "url": "https://gl.wikipedia.org/wiki?curid=49574", "title": "Parahsum", "text": "Parahsum foi un reino elamita efemeramente sometido por Rimush I de Akkad sobre o -2280, que talvez poder\u00eda corresponder a Warakhshe ou Warakshe. Nel reinaba Abalgamas."}
{"id": "49575", "revid": "624", "url": "https://gl.wikipedia.org/wiki?curid=49575", "title": "Warakhshe", "text": ""}
{"id": "49577", "revid": "22570", "url": "https://gl.wikipedia.org/wiki?curid=49577", "title": "Simashki", "text": "Simashki foi un reino da rexi\u00f3n de Elam, ao oeste de Susa (no actual Ir\u00e1n), tam\u00e9n chamado Simash ou Kimash. A dinast\u00eda de Simashki ou Shimash ou Shimashki (sobre -2100 \u2013 -1970) gobernou Elam (Anshan), Susa, Simashki e Awan. Dos doce reis da lista de Susa, nove est\u00e1n documentados tam\u00e9n por outras fontes.\nAo comezo houbo duros enfrontamentos cos sumerios de Ur, que se alternaron con per\u00edodos de paz e ligaz\u00f3ns matrimoniais como a de -2063 entre unha filla de Shulgi e o rei de Anshan, ou unha sobre o -2035 entre unha filla de Shusin de Ur e un pr\u00edncipe de Anshan, roto pronto cando Ur fixo expedici\u00f3ns (d\u00faas polo menos) cara a rexi\u00f3n do mar Caspio. Sobre o -2028 subiu ao trono de Ur Ibisin (ou Ibbisin) e a dinast\u00eda de Ur comezou a perder territorios. Ao comezo Ur a\u00ednda puido manter a influencia nun territorio na li\u00f1a entre Arbela e o golfo P\u00e9rsico. O -2004, o sexto rei elamita de Simashki e Kindattu ali\u00e1ronse co rei de Susa e conxuntamente conquistaron Ur sobre o -2003 e lev\u00e1ronse prisioneiro ao rei Ibbisin. Pouco despois Eridu e Uruk ser\u00edan conquistadas, pero sobre o -1998 Simashki perdeu Uruk, Ur e Eridu a mans de Isin.\nO rei de Simashki (dinast\u00eda de Simash ou sim\u00e1shquidas) gobernou Elam un tempo pero foi suplantado por unha rama que gobernaba os territorios occidentais, establecida en Susa, os ep\u00e1rtidas, que acabaron gobernando tam\u00e9n a Simashki, reunindo todo Elam ata aproximadamente o -1600."}
{"id": "49578", "revid": "624", "url": "https://gl.wikipedia.org/wiki?curid=49578", "title": "Sim\u00e1shquidas", "text": ""}
{"id": "49579", "revid": "624", "url": "https://gl.wikipedia.org/wiki?curid=49579", "title": "Simash", "text": ""}
{"id": "49580", "revid": "23204", "url": "https://gl.wikipedia.org/wiki?curid=49580", "title": "Harbin", "text": "Harbin (chin\u00e9s simplificado: \u54c8\u5c14\u6ee8; chin\u00e9s tradicional: \u54c8\u723e\u6ff1; pinyin: H\u0101'\u0115rb\u012bn) \u00e9 unha cidade chinesa, capital da provincia de Heilongjiang, no norte de Manchuria, na beira sur do r\u00edo Songhua, afluente do Amur. Ten unha poboaci\u00f3n de m\u00e1is de nove mill\u00f3ns de habitantes (2003) nunha \u00e1rea de 53.775 Km\u00b2.\nA cidade moderna de Harbin naceu en 1898 coa construci\u00f3n do ferrocarril que un\u00eda a cidade rusa de Vladivostok con Dalian. Na actualidade \u00e9 un importante centro industrial e n\u00f3 de comunicaci\u00f3ns.\nDurante a guerra civil rusa en 1918 os membros do ex\u00e9rcito branco tomaron a cidade. Harbin converteuse nun dos puntos cunha maior comunidade xud\u00eda, creada polos emigrantes rusos que se estableceron al\u00ed.\nEn febreiro de 1932 as tropas xaponesas ocuparon a cidade. O ex\u00e9rcito sovi\u00e9tico reconquistouna en agosto de 1945. Logo dun breve per\u00edodo baixo control do Kuomintang, a cidade pasou a mans do Ex\u00e9rcito de Liberaci\u00f3n Popular en abril de 1946.\nA influencia rusa a\u00ednda est\u00e1 presente na cidade, mesmo na gastronom\u00eda da zona. Outra mostra desta influencia est\u00e1 nas tendas. Harbin \u00e9 o \u00fanico punto no que os chineses poden adquirir produtos tan t\u00edpicos rusos como o vodka ou as bonecas matriuskas.\nA cidade \u00e9 co\u00f1ecida como \"a Moscova de Oriente\", xa que gran parte da s\u00faa arquitectura \u00e9 de influencia rusa. Destaca a Igrexa ortodoxa de Santa Sof\u00eda, constru\u00edda entre 1923 e 1932. Na actualidade converteuse nun museo que mostra as diferentes influencias sufridas pola arquitectura de Harbin. Alg\u00fans habitantes da cidade consideraban que o templo alteraba o feng shui local, polo que se recolleron doaz\u00f3ns econ\u00f3micas para a construci\u00f3n dun mosteiro budista, o Templo de Ji Le.\nCondicionada polo clima, Harbin \u00e9 unha cidade volcada nos deportes de inverno. Desde 1985 cel\u00e9brase o \"Festival Internacional de neve e xeo\", que incl\u00fae actividades que van desde o esqu\u00ed alpino ata a talla de esculturas en xeo. A cidade optou \u00e1 organizaci\u00f3n dos Xogos Ol\u00edmpicos de Inverno do ano 2010, concedidos finalmente a Vancouver (Canad\u00e1)."}
{"id": "49581", "revid": "56817", "url": "https://gl.wikipedia.org/wiki?curid=49581", "title": "Guti", "text": "Guti pode referirse \u00e1:"}
{"id": "49582", "revid": "56817", "url": "https://gl.wikipedia.org/wiki?curid=49582", "title": "Gutis", "text": "Os Gutis foron un pobo do leste do r\u00edo Tigris, pos\u00edblemente orixinarios dos Zagros e antepasados dos kurdos, que desde o -2200 participaron nas loitas para dominar Akkad, reino do que chegaron a ocupar unha parte, primeiro brevemente (-2180 - -2175) e, m\u00e1is tarde, por m\u00e1is tempo (-2159 - -2116). Expulsados a\u00ednda son mencionados nas rexi\u00f3ns orixinarias, chamadas Qutum, durante un certo tempo. O -2075 Shulgi de Ur fixo unha expedici\u00f3n contra eles."}
{"id": "49583", "revid": "23204", "url": "https://gl.wikipedia.org/wiki?curid=49583", "title": "Chengdu", "text": " \u00e9 unha cidade da China, capital da provincia de Sichuan, na bac\u00eda do mesmo nome pertencente ao curso medio do r\u00edo Yangtz\u00e9, no centro do pa\u00eds.\nA beira dun dos seus afluentes, o r\u00edo Min, que irriga a f\u00e9rtil chaira de Chengdu. A municipalidade, de 12.346 km\u00b2, ten unha poboaci\u00f3n de arredor de 16 mill\u00f3ns de persoas (2019), dos que 4\u00a0520\u00a0000 (1-1-2005) habitan a cidade propiamente.\nHistoria.\nDe fundaci\u00f3n tan antiga coma a dinast\u00eda Zhou (1027-256 aC), coa trama en grella ortogonal t\u00edpica do urbanismo chin\u00e9s primixenio, foi sempre a principal capital desa rexi\u00f3n inda que perif\u00e9rica respecto as capitais imperiais.\nPrestixioso centro manufactureiro de teas, brocados e lacados, asemade cultural coma conservador das esencias da \u00f3pera chinesa, converteuse dende a segunda guerra mundial nunha metr\u00f3pole industrial e comercial.\nA historia urbana de Chengdu comeza cos primeiros habitantes da zona de Chengdu durante a Idade de Bronce, hai m\u00e1is de catro mil anos. A inicios do s\u00e9culo XXI \u00e9 a capital da provincia Sichuan ao suroeste da Rep\u00fablica Popular da China.\nChengdu, berce de civilizaci\u00f3n.\nRecentes descubrimentos arqueol\u00f3xicos demostran que a chaira de Chengdu, no noroeste da bac\u00eda de Sichuan, ten sido un berce da civilizaci\u00f3n chinesa. Inda que perif\u00e9rica respecto \u00e1 central cultura han do r\u00edo Amarelo, a desenvolvida polo pobo Shu nestas terras desenvolveuse en paralelo e acadou no tempo da dinast\u00eda Shang no enclave de Sanxingdui (1700-1200aC, 40\u00a0km ao NE de Chengdu) un esplendor abraiante. Herdeira desa civilizaci\u00f3n foi a de Jinsha (1200-600aC, no oeste da cidade ) que no tempo da dinast\u00eda Zhou semella teres sido a capital do reino ou estado de Shu. Seica outras capitais nas proximidades a sucederan canda s\u00faa decadencia ata que no 390 aC, o noveno Kaiming de Shu decid\u00eda trasladar a s\u00faa capital \u00e1 situaci\u00f3n actual e nomeala Chengdu (\"converteuse en capital\").\nChengdu Qin.\nDespois da conquista do estado de Shu polo de Qin no 316 aC, o xeneral Zhang Yi a refixo segundo o modelo da capital Qin, Xianyang (trama reticular t\u00edpica do urbanismo chin\u00e9s primixenio), e fortificouna cunha muralla de 6\u00a0km de per\u00edmetro o que lle deu carta de natureza . Ti\u00f1a d\u00faas partes diferenciadas: ao leste, Taicheng e a occidental, Shaocheng co complexo palacial e administrativo no centro.\nEn 256 aC, os Qin implementaron o \"Dujiangyan\", ou sistema de irrigaci\u00f3n da chaira de Chengdu a partir das augas do r\u00edo Min (en principio para impedir as inundaci\u00f3ns), que a converteron, polo seu f\u00e9rtil solo, nunha das m\u00e1is pr\u00f3speras zonas agr\u00edcolas do pa\u00eds ata hoxe en d\u00eda. A auga foi levada ao trav\u00e9s do sur da cidade dando lugar ao brazo co\u00f1ecido coma Nanhe. O r\u00edo Fu protex\u00eda o norte e leste ata unirse ao Nanhe .\n\u00c9poca de esplendor.\nEsta estrutura urbana permaneceu case que intacta por 800 anos. Co derrubamento da dinast\u00eda Han (s\u00e9culo III) converteuse en capital do reino Shu-Han e centro da produci\u00f3n de brocados. Mesmo foi constru\u00edda unha cidade do brocado (Jinguancheng) na esquina suroccidental da cidade.\nCoa unificaci\u00f3n do imperio pola dinast\u00eda Sui Chengdu foi expandida polo fillo do emperador Wen e futuro emperador Yang el mesmo (arredor do ano 600) . Conv\u00e9rtese nunha das maiores e m\u00e1is pr\u00f3speras cidades do imperio co que tam\u00e9n acadou sona coma centro cultural. No tempo da dinast\u00eda Tang, os m\u00e1is famosos poetas viviron nela (Li Bai e Du Fu), e desenvolveuse como foco da \u00f3pera chinesa.\nDespois da ca\u00edda dos Tang, volveu ser capital de reinos locais durante o s\u00e9culo IX e ocasionalmente m\u00e1is tarde.\n\u00c9poca moderna e contempor\u00e1nea.\nNo tempo das dinast\u00eda Ming e Qing experimentou grandes transformaci\u00f3ns, en especial un proxecto de reconstruci\u00f3n que ocupou case que todo o s\u00e9culo XVIII (expansi\u00f3n oeste ) e levou a Chengdu a adquirir a fisionom\u00eda embrionaria da cidade moderna .\nNo s\u00e9culo XIX, a pesar da chegada do ferrocarril, sufriu un certo letargo por mor das Guerras do Opio que favoreceron a Chongqing coma centro comercial de Sichuan.\nDurante a segunda guerra mundial a cidade foi elixida como cuartel de refuxio do Kuonmintang de Chang Kai-Shek ata 1949. Deu pulo a Chengdu coma centro industrial e supuxo a posta en marcha de numerosas instituci\u00f3ns educativas e culturais .\nCo goberno comunista, e xa capital da provincia de Sichuan, seguiu a desenvolver as s\u00faas industrias e o seu prestixio na cultura ata o presente ."}
{"id": "49584", "revid": "5863", "url": "https://gl.wikipedia.org/wiki?curid=49584", "title": "V\u00edctor L\u00f3pez Seoane", "text": "V\u00edctor L\u00f3pez Seoane y Pardo-Montenegro, nado en Ferrol o 28 de setembro de 1832 e finado na Coru\u00f1a o 14 de xullo de 1900, foi un naturalista galego, probablemente o m\u00e1is importante do s\u00e9culo XIX, que realizou importantes traballos sobre a fauna, especialmente nos campos da entomolox\u00eda, a ornitolox\u00eda, a herpetolox\u00eda e a flora de Galicia.\nSeoane foi o naturalista galego coa contribuci\u00f3n cient\u00edfica m\u00e1is valiosa, un tax\u00f3nomo salientable na zoolox\u00eda europea do s\u00e9culo XIX. Exemplares de seres vivos recollidos por el figuran entre as colecci\u00f3ns dos principais museos de Historia Natural de Europa; formou parte de relevantes sociedades cient\u00edficas europeas adicadas ao estudo da natureza e publicou en diversos idiomas en revistas especializadas prestixiosas.\nTraxectoria.\nPrimeiros pasos.\nO gusto pola natureza foi callando en V\u00edctor L\u00f3pez Seoane desde que, sendo neno, acompa\u00f1ado pola s\u00faa t\u00eda C\u00e1ndida Seoane, percorr\u00eda os campos ferrol\u00e1ns en busca de animais. Foi un coleccionista vocacional axudado por un ambiente favorable e receptivo. Por iso, chegado o momento, rexeitou seguir a tradici\u00f3n familiar da carreira militar na mari\u00f1a e preferiu as aulas universitarias, sacando tempo dos estudos para dedicalo \u00e1s observaci\u00f3ns naturais.\nO pai de L\u00f3pez Seoane foi destinado \u00e1 comandancia de Mari\u00f1a de Vigo, polo que V\u00edctor comezou o estudo do bacharelato no Instituto de Tui en 1847, pasando logo ao de Santiago de Compostela, onde obtivo o t\u00edtulo de bacharel en Filosof\u00eda en xullo de 1851. Durante a estancia en Santiago mantivo contactos con Jos\u00e9 Planellas (1821-1888), catedr\u00e1tico de Historia natural da universidade compostel\u00e1, para quen recolleu moitos exemplares de plantas para o herbario da c\u00e1tedra.\nEstudos universitarios e primeiras publicaci\u00f3ns sobra a fauna.\nMarchou posteriormente a estudar a Madrid, onde comezou simultaneamente as carreiras de Medicina e Ciencias naturais. En Madrid foi nomeado socio de m\u00e9rito e catedr\u00e1tico de Bot\u00e1nica do \"Museo Popular de Madrid\", publicando os seus primeiros traballos cient\u00edficos nas revistas t\u00e9cnicas da \u00e9poca, como \"La Nueva Estrella\", \"Semanario Enciclop\u00e9dico de Ciencias\" ou \"Literatura y Artes\".\nEn 1857 foi a Andaluc\u00eda para continuar os estudos de Medicina; al\u00ed prestou especial atenci\u00f3n \u00e1s aves da zona, desenvolvendo as primeiras investigaci\u00f3ns orixinais. Regresou a Santiago para rematar a carreira, licenci\u00e1ndose en medicina en xu\u00f1o de 1861. Nese mesmo ano publicou o \"Cat\u00e1logo de las aves observadas en Andaluc\u00eda\", o traballo m\u00e1is completo sobre a ornitolox\u00eda andaluza ata ese momento. En 1870 publicou unha \"Revisi\u00f3n\" deste Cat\u00e1logo.\nEntre 1861 e 1863 publicou varios traballos sobre a fauna mastozool\u00f3xica galega. Neles citaba a presenza, daquela xa escasa, de linces, osos, cervos, corzos e rebezos.\nUnha vez rematada a carreira de Medicina, en 1862, pasou a ocupar, como profesor substituto, as c\u00e1tedras de \"Elementos de F\u00edsica e Qu\u00edmica\" e \"Noci\u00f3ns de Historia Natural\" no Instituto da Coru\u00f1a, onde creou un \"Gabinete de historia natural\". En 1864 renunciou \u00e1 c\u00e1tedra e volveu a Ferrol, onde traballou como m\u00e9dico nas instituci\u00f3ns da Sanidade Mar\u00edtima, a Beneficencia e no Hospital da Mari\u00f1a.\nEmpresario agr\u00edcola e investigador cient\u00edfico.\nO 8 de outubro de 1869 casou con Francisca Riob\u00f3o \u00c1lvarez (1834-1919), vi\u00fava de Nicol\u00e1s Mar\u00eda Rui-G\u00f3mez y Riob\u00f3o e propietaria do pazo das Torres do Allo.\nTrasladouse \u00e1 Coru\u00f1a e ocupouse na agricultura, deixando de exercer a medicina.\nNunha boa situaci\u00f3n econ\u00f3mica, dedicouse plenamente \u00e1s investigaci\u00f3ns naturalistas, publicando en 1870 un cat\u00e1logo sobre \"Aves nuevas de Galicia\", no que citou por primeira vez a presenza do peto real. Avanzou os primeiros datos sobre d\u00faas subespecies galegas de perdiz, que catalogou definitivamente en 1891.\nProxecci\u00f3n internacional e licenciatura en dereito.\nVisitou diferentes museos e sociedades cient\u00edficas de Europa e, nesa intensa actividade, tomou contacto con cient\u00edficos do m\u00e1ximo nivel, como Jacques von Bedriaga, Rapha\u00ebl Blanchard, Ignacio Bol\u00edvar y Urrutia, George Albert Boulenger, Od\u00f3n de Buen, Lorenzo Camerano, Charles Darwin, Anton Dohrn, Mariano de la Paz Graells, Albert G\u00fcnther, Ernst Haeckel, Ragnar Hult, Fernand Lataste, Juan Lembeye e Heinrich Moritz Willkomm.\nO reco\u00f1ecemento do seu labor veuse plasmado, entre outras cousas, co nomeamento como un dos secretarios do primeiro \"Congreso Internacional de Zoolox\u00eda\" na Exposici\u00f3n Universal de Par\u00eds de 1889.\nA\u00ednda as\u00ed, en 1874 comezou os estudos de Dereito en Santiago, que proseguiu na Universidade de Oviedo, na que obtivo a licenciatura.\nEn 1876 comezou a estudar os r\u00e9ptiles galegos, publicando xa no ano seguinte a primeira obra espec\u00edfica neste tema, \"Reptiles y anfibios de Galicia\". Identificou por primeira vez para a ciencia unha especie de lagarta (\"Podarcis bocagei\"), en 1884 e unha ra (\"Pelophylax perezi\"), en 1885, ambas especies com\u00fans en Galicia.\nCanda Timoteo S\u00e1nchez Freire, no ano 1878 realizou unha viaxe por varios Europa: pararon en Par\u00eds, onde visitaron a Exposici\u00f3n Universal, e visitaron Alema\u00f1a, Su\u00edza, Inglaterra, B\u00e9lxica, Pa\u00edses Baixos, Dinamarca, Suecia, Finlandia e Rusia. Enviaron cr\u00f3nicas que publicaron no xornal \"El Correo Gallego\", daquela radicado en Ferrol, e nas que daban conta das visitas a museos, universidades, igrexas, hospitais e bibliotecas, entre outros espazos.\nEn 1885 redactou os cap\u00edtulos dedicados \u00e1 historia natural galega na enciclop\u00e9dica obra \"Historia de Galicia\", dirixida por Manuel Murgu\u00eda, con quen asist\u00eda \u00f3s faladoiros da Cova C\u00e9ltica. Este traballo foi o primeiro intento de recompilaci\u00f3n de todos os co\u00f1ecementos dispo\u00f1ibles nese momento sobre o medio natural galego. No campo da entomolox\u00eda recoll\u00eda a relaci\u00f3n m\u00e1is completa dos insectos presentes en Galicia, sobre os que levaba traballando vinte anos. C\u00f3mpre dicir que cont\u00e9n valoraci\u00f3ns morais sobre os seres vivos que hoxe ser\u00edan inadmisibles, e que existe un claro desequilibrio cara aos campos da zoolox\u00eda que mellor dominaba.\nFormou parte das principais sociedades e academias cient\u00edficas de Europa (de zoolox\u00eda, bot\u00e1nica, entomolox\u00eda e xeolox\u00eda), as\u00ed como da Academia M\u00e9dico-Cir\u00farxica de Madrid.\nAta a s\u00faa morte desempe\u00f1ou distintos cargos administrativos na Coru\u00f1a.\nLegado.\nColeccionista convencido, durante toda a s\u00faa vida recolleu innumerables exemplares das plantas e insectos e de moitos outros campos que estudaba, creando o museo particular m\u00e1is importante de Galicia no seu domicilio de Cabanas. Ademais enviou esp\u00e9cimes de todo tipo a distintos museos e investigadores de Espa\u00f1a e Europa.\nActualmente, a colecci\u00f3n bot\u00e1nica permanece exposta na s\u00faa casa de Cabanas. En 1972, a familia doou a colecci\u00f3n zool\u00f3xica ao Concello da Coru\u00f1a quen, en 1985, trasladouna \u00e1 Casa das Ciencias da Coru\u00f1a; e a s\u00faa biblioteca cient\u00edfica, as s\u00faas fichas e notas de traballo e o arquivo ao Instituto Jos\u00e9 Cornide de Estudios Coru\u00f1eses.\nPara dar idea da magnitude do seu traballo sistem\u00e1tico de mostraxe e catalogaci\u00f3n de distintos taxons de seres vivos en toda Galicia baste citar que o \"Inventario dos materiais da colecci\u00f3n V\u00edctor Seoane\", publicado pola Casa das Ciencias en 1987, relaciona un total de 10.747 exemplares, entre f\u00f3siles, rochas, minerais, \u00f3sos, sementes, madeiras, plantas e diversos animais (mam\u00edferos, aves, r\u00e9ptiles, anfibios, peixes, insectos, ar\u00e1cnidos, crust\u00e1ceos). O grupo m\u00e1is importante \u00e9 o representado polos insectos, con 51 caixas entomol\u00f3xicas, pero non se poden esquecer os 274 exemplares de r\u00e9ptiles e os 226 de aves.\nComo xa dixemos, outros museos e instituci\u00f3ns galegas, nacionais e europeas expo\u00f1en entre os seus fondos diferentes materiais recollidos por Seoane: o Museo de Historia Natural de Londres pos\u00fae unha colecci\u00f3n de 197 exemplares de r\u00e9ptiles e anfibios e outra de aves; o Museo Nacional de Historia Natural de Francia unha de 186 r\u00e9ptiles e o de Lisboa outra de 300.\nNo ano 2000, para celebrar o primeiro centenario do seu pasamento, a Casa das Ciencias da Coru\u00f1a organizou unha magna exposici\u00f3n dos materiais de Seoane.\nObras.\nAs principais obras publicadas por Seoane son as seguintes:\nEntre as revistas nas que publicou artigos estiveron \"Galicia: revista universal de este reino\" e \"Revista Galaica\".\nEspecies descritas.\nA L\u00f3pez Seoane d\u00e9bese a primeira descrici\u00f3n das especies:\nReco\u00f1ecementos.\nA s\u00faa fama foi reco\u00f1ecida por numerosos expertos nacionais e estranxeiros, alg\u00fans dos cales usaron o seu nome para catalogar e bautizar novas especies de plantas, insectos e r\u00e9ptiles.\nA biblioteca da Facultade de Biolox\u00eda da Universidade de Santiago leva o seu nome.\nUn Centro de Educaci\u00f3n Infantil e Primaria (CEIP) da cidade da Coru\u00f1a (en Monte Alto) leva o nome de \"V\u00edctor L\u00f3pez Seoane\".\nR\u00faas nas cidades da Coru\u00f1a e Ferrol e outra en Perillo, concello de Oleiros, levan o seu nome.\nAbreviaturas.\nAs abreviaturas L\u00f3pez-Seoane e Seoane empr\u00e9gase para reco\u00f1ecer a como autoridade na descrici\u00f3n e taxonom\u00eda en zoolox\u00eda."}
{"id": "49585", "revid": "85894", "url": "https://gl.wikipedia.org/wiki?curid=49585", "title": "Canelas, Adina, Sanxenxo", "text": "Canelas \u00e9 un lugar da parroquia da Adina no concello pontevedr\u00e9s de Sanxenxo, integrado actualmente en boa parte na vila mari\u00f1eira de Portonovo. Segundo o IGE, no ano 2016 ti\u00f1a 62 habitantes (31 mulleres e 31 homes), oito m\u00e1is ca en 2013 e 22 m\u00e1is ca en 2008.\nNo lugar at\u00f3pase a praia de Canelas, galardoada coa Bandeira Azul en 2016."}
{"id": "49597", "revid": "89787", "url": "https://gl.wikipedia.org/wiki?curid=49597", "title": "Martin Strel", "text": "Martin Strel, nado o 1 de outubro de 1954 en Mokronog, Eslovenia, \u00e9 un nadador de longa distancia, especialista en nataci\u00f3n fluvial e o primeiro que nadou todo o percorrido do Amazonas.\nTraxectoria.\nNos anos noventa comezou nadando en r\u00edos eslovenos. En 1992 nadou os 105 kms do Krka en 28 horas e ao ano seguinte os 62 kms do r\u00edo Kolpa en 16 horas.\nEn 2000 nadou todo o r\u00edo Danubio (2860\u00a0km), e ese mesmo ano bateu o r\u00e9cord de nataci\u00f3n de longa distancia ao conseguir percorrer 3004 kms en 58 d\u00edas. En xullo de 2001 conseguir bater unha nova plusmarca, desta volta a de nadar sen interrupci\u00f3n, conseguindo facer 504 kms sen parar no Danubio, en 84 horas e 10 minutos. En 2002 conseguiu facer todo o percorrido do r\u00edo Mississippi (3885\u00a0km) en 68 d\u00edas.\nEn 2003, nadou o r\u00edo Paran\u00e1 (3998\u00a0km). O 10 de xu\u00f1o de 2004, Martin comezou a nadar o r\u00edo Iangts\u00e9 (6300\u00a0km), o maior de Asia e o terceiro do mundo, e conseguiu chegar ao porto de Xangai en 40 d\u00edas o 30 de xullo, un d\u00eda antes do que previra.\nO 1 de febreiro de 2007 iniciou o nado do Amazonas, que conclu\u00edu na s\u00faa desembocadura de Bel\u00e9m do Par\u00e1 o 7 de abril, 66 d\u00edas despois. Estabeleceu as\u00ed un novo r\u00e9cord da nataci\u00f3n de distancia, con 5428\u00a0km, m\u00e1is c\u00f3 largo do Oc\u00e9ano Atl\u00e1ntico. O seu seguinte reto poder\u00eda ser o Nilo, o r\u00edo m\u00e1is longo do mundo, pero el mesmo reco\u00f1ece que non cre que haxa ningu\u00e9n que o poida facer.\nT\u00e9cnica.\nNas probas de longa distancia en varias xornadas, Strel dorme unicamente cinco horas diarias. Bota longos meses de adestramento, e tam\u00e9n longos meses despois de cada proba para que o seu corpo recupere o estado natural, logo de exercicio f\u00edsico tan intenso.\nA s\u00faa frase \u00e9 \"Nado a prol da paz, a amizade, e as augas limpas\" (\"Plavam za mir, prijateljstvo in \u010diste vode\", en esloveno)."}
{"id": "49600", "revid": "127505", "url": "https://gl.wikipedia.org/wiki?curid=49600", "title": "Torque (colar)", "text": "Un torque \u00e9 un colar r\u00edxido de metal semicircular. Foi moi frecuente en Centroeuropa e na Europa atl\u00e1ntica, tam\u00e9n en Galicia, sendo empregado principalmente polos pobos celtas. Na Galicia da Idade de Ferro foi un tradicional elemento de distinci\u00f3n social entre os galaicos, presentando gran similitude cos doutras \u00e1reas de Europa occidental ou central.\nAo longo de toda Europa, existe unha variada tipolox\u00eda: macizos, ocos, con remates (peri\u00f1a, escocia, tronco de cono, camp\u00e1nula, cabeza de cravo...), con decoraci\u00f3n, de ouro ou doutros metais. Da s\u00faa existencia despr\u00e9ndese unha importante xerarquizaci\u00f3n social e unha especializaci\u00f3n artes\u00e1 salientable.\nTorques en Galicia.\nNa distribuci\u00f3n dos torques de ouro na Europa atl\u00e1ntica, e m\u00e1is en concreto na Pen\u00ednsula Ib\u00e9rica, apr\u00e9ciase unha concentraci\u00f3n destacad\u00edsima nas actuais Galicia e norte de Portugal. Derivan dunha metalurxia moi antiga con importantes mostras xa na idade de Bronce (tesouro de Caldas de Reis). Factores explicativos son a abundancia de ouro e esta\u00f1o nesta \u00e1rea, os contactos coa Europa atl\u00e1ntica, e a influencia meridional nos granulados e as filigranas. En concreto, nos torques galaicos apr\u00e9cianse influencias da cultura de Hallstat e la T\u00e8ne -sen que isto implique migraci\u00f3ns masivas de poboaci\u00f3ns para explicar a s\u00faa divulgaci\u00f3n- que amosan como na Europa atl\u00e1ntica existiu unha circulaci\u00f3n art\u00edstica propia envolvente.\nEn Galicia a tradicional interpretaci\u00f3n do torque como ornato propio das clases dirixentes das sociedades c\u00e9lticas, chegou a po\u00f1erse en cuesti\u00f3n por alg\u00fans arque\u00f3logos galegos da d\u00e9cada dos 90, por\u00e9n recentes estudos de car\u00e1cter comparativo dos datos arqueol\u00f3xicos, epigr\u00e1ficos e ling\u00fc\u00edsticos parecen retomar a inicial interpretaci\u00f3n de achegamento art\u00edstico-\u00e9tnico entre as comunidades da antiga Gallaecia e da Galia ou Britania entre outras.\nNo territorio da antiga Gallaecia o n\u00famero de torques atopados supera o centenar. Os torques galaicos e \u00e1stur-occidentais presentan peculiaridades con respecto aos do resto da Pen\u00ednsula Ib\u00e9rica; coinciden cos centroeuropeos e brit\u00e1nicos nos grandes remates ou topes, as\u00ed como no emprego de ouro, fronte \u00e1 prata e m\u00e1is o bronce com\u00fan nos torques da Celtiberia, o que se ten interpretado como unha influencia centroeuropea.\nExemplos de importantes torques galaicos son o torque de Burela e os de Xanceda."}
{"id": "49601", "revid": "5863", "url": "https://gl.wikipedia.org/wiki?curid=49601", "title": "Diego Sarmiento de Acu\u00f1a", "text": "Diego Sarmiento de Acu\u00f1a, conde de Gondomar, nado en Astorga o 1 de novembro de 1567 e finado en Haro, Logro\u00f1o, o 2 de outubro de 1626, foi un nobre galego co\u00f1ecido como o \"Maquiavelo espa\u00f1ol\".\nTraxectoria.\nEra fillo de Garc\u00eda de Sarmiento. Foi gobernador da fortaleza de Baiona en 1595, correxedor de Toro e Valladolid e notario maior de Toledo.\nTrato coa coroa espa\u00f1ola.\nEntre 1613 e 1618, e entre 1620 e 1622, foi embaixador de Filipe III (e trala s\u00faa morte, do seu fillo Filipe IV) en Inglaterra. Neste labor ga\u00f1ou a amizade do rei Xacobe I, propiciando para a Coroa espa\u00f1ola importantes acordos e estables equilibrios internacionais.\nEn 1616 defendeu o Val Mi\u00f1or dos ataques do corsario Francis Drake, polo cal foi nomeado conde de Gondomar polo rei Filipe III o 12 de xu\u00f1o de 1617, co apoio do Consello de Estado.\nPosicionamentos verbo do Reino de Galicia: a recuperaci\u00f3n do voto na Cortes de Castela.\nFoi membro do Consello de Estado 1623. Foi nomeado Gobernador-Capit\u00e1n Xeneral de Galicia en 1625 mais non chegou a tomar posesi\u00f3n.\nDefendeu para o Reino de Galicia o voto nas Cortes de Castela. Tras un s\u00e9culo de petici\u00f3ns Filipe IV de Espa\u00f1a e, pola Real C\u00e9dula de 5 de febreiro de 1623, concedeu o voto a Galicia nas Cortes de Castela. Galicia estivera integrada ata ent\u00f3n na provincia de Zamora, e foi a primeira en romper a resistencia dos privilexiados nas Cortes de Castela. Galicia inaugurou un sistema de voto plural e alternativo, pois este voto para a nova provincia galega non se conced\u00eda a unha \u00fanica cidade, sen\u00f3n \u00e1s capitais das sete provincias: Betanzos, A Coru\u00f1a, Lugo, Mondo\u00f1edo, Ourense, Santiago e Tui. Unha caracter\u00edstica propia da representacion galega ser\u00eda a s\u00faa pronunciada natureza aristocr\u00e1tica, nunha asemblea onde non era habitual a presenza da alta nobreza. Este ser\u00eda o caso, nas Cortes de 1649, cos condes Altamira e Monterrei. \nDese\u00f1ou pol\u00edticas de defensa militar fronte aos ataques que sufr\u00eda o litoral galego. Os proxectos ti\u00f1an unha dobre vertente: fortificaci\u00f3n de determinados puntos e construci\u00f3n dunha escuadra pola Xunta do Reino de Galicia. Os cen mil ducados que se dedicaron a pagar a devoluci\u00f3n do voto en Cortes invest\u00edronse nesta frota. Deixou especial pegada en Baiona.\nGalego de dimensi\u00f3n internacional, sempre arelou manter os seus vencellos con Galicia; nunha carta de 1622 escribe: \"no ay jardines ni florestas en Inglaterra, como los robles y casta\u00f1os de Gondomar\".\nAs cartas.\nDel cons\u00e9rvanse m\u00e1is de 15.000 cartas, que nos permiten co\u00f1ecer os recunchos da diplomacia e as relaci\u00f3ns pol\u00edticas e sociais da \u00e9poca. Tam\u00e9n se conservan dirixidas a el en galego, porque os destinatarios sab\u00edan que o conde ti\u00f1a en estima esta lingua. En total, foron publicadas dez cartas en galego no proxecto Gondomar, dos seguintes remitentes (ordenadas cronoloxicamente):"}
{"id": "49602", "revid": "127505", "url": "https://gl.wikipedia.org/wiki?curid=49602", "title": "Hermenexildo Got\u00e9rrez", "text": "Hermenexildo Got\u00e9rrez foi un l\u00edder da nobreza galega do s\u00e9culo IX, fillo de Goterre Aloitez e a s\u00faa muller Elvira.\nPertenceu \u00e1 Curia Rexia de Afonso III e ostentou desde o ano 883 o m\u00e1is alto cargo na mesma: mordomo real. Contaba con amplas posesi\u00f3ns nas actuais Galiza e norte de Portugal. Foi conde de Tui, Porto e conquistador de Co\u00edmbra no ano 878. \nBiograf\u00eda.\nO conde Hermenexildo aparece por primeira vez documentado no ano 869 confirmando unha doaz\u00f3n de Afonso III. Na d\u00e9cada de 870 figura xa como membro do Consello Real de Afonso III, e desde o ano 873 como conde de Tui e Portucale (Porto). No ano 878 act\u00faa como xu\u00edz ao lado do seu sogro, -o conde Gat\u00f3n do Bierzo- na resoluci\u00f3n de preitos derivados da organizaci\u00f3n do territorio berciano. A derradeira referencia ao conde prod\u00facese no ano 912, cando confirma unha doaz\u00f3n \u00e1 igrexa compostel\u00e1 do seu xenro o rei Ordo\u00f1o II.\nConquista de Co\u00edmbra.\nNo ano 878 conquista e repoboa a cidade de Co\u00edmbra, desde ent\u00f3n e at\u00e9 a s\u00faa recuperaci\u00f3n por Almanzor no 997, pasar\u00e1 a ser a m\u00e1is meridional do reino de Galiza chegando ata o r\u00edo Mondego, nun momento en que a fronteira cristi\u00e1-musulm\u00e1, no centro da pen\u00ednsula, estaba a\u00ednda \u00e1 altura de Burgos e no que Zamora non se pode dar como repoboada ata o ano 893.\nEsta marcha cara ao sur da nobreza galega consolidou un espazo social galego-cristi\u00e1n ao sur do r\u00edo Douro. Este espazo tan avanzado xeograficamente tivo que organizar a s\u00faa autodefensa mediante unha crecente autonom\u00eda, o condado de Co\u00edmbra, que xunto co Portucalense, ser\u00edan o xermolo do futuro Reino de Portugal.\nDux de Galiza.\nCara o ano 887, o \"Dux\" galego Witiza iniciou unha revolta contra o rei Afonso III, Hermenexildo aglutinou a nobreza galega leal ao monarca ovetense. Durante os sete anos que durou a rebeli\u00f3n, e que puxo en perigo a coroa do rei Afonso e a unidade do reino, fixo fronte aos ataques de Witiza e contribu\u00edu decisivamente \u00e1 s\u00faa derrota. Impedindo que o rebelde se fixera co espazo galaico. No ano 895, o seu ex\u00e9rcito capturou a Witiza, que foi levado \u00e1 presenza do monarca. Como recompensa, o conde Hermenexildo recibiu o territorios do rebelde e o t\u00edtulo de \"Dux\".\nLi\u00f1axe e descendencia.\nFillo de Goterre Aloitiz (810 - 875) e da s\u00faa esposa Dona Elvira, Hermenexildo casou cerca do ano 860 con Hermesinda Gatonez, curm\u00e1 do rei Afonso III e filla do conde Gat\u00f3n do Bierzo. Deste casamento tivo os seguintes fillos: Guterre M\u00e9ndez, titular xunto ao seu irm\u00e1n Arias de seis dos condados galegos; Arias M\u00e9ndez, conde de Co\u00edmbra; Elvira M\u00e9ndez, ra\u00ed\u00f1a consorte de Ordo\u00f1o II; Aldonza M\u00e9ndez; e Henderquina M\u00e9ndez."}
{"id": "49604", "revid": "12452", "url": "https://gl.wikipedia.org/wiki?curid=49604", "title": "ANV", "text": ""}
{"id": "49605", "revid": "839", "url": "https://gl.wikipedia.org/wiki?curid=49605", "title": "EE", "text": ""}
{"id": "49606", "revid": "15490", "url": "https://gl.wikipedia.org/wiki?curid=49606", "title": "Maruja Torres", "text": "Maria Dolors Torres Manzanera, co\u00f1ecida como Maruja Torres, nada o 16 de marzo de 1943 en Barcelona, \u00e9 unha xornalista e escritora catal\u00e1.\nTraxectoria.\nNada no barrio barcelon\u00e9s do Raval e de familia murciana, ded\u00edcase \u00f3 xornalismo desde os 21 anos, pese a non ter formaci\u00f3n acad\u00e9mica neste campo. Comezou no sector period\u00edstico como secretaria de redacci\u00f3n no diario \"La Prensa\", tras realizar un curso de taquigraf\u00eda e mecanograf\u00eda. M\u00e1is adiante colaborou en diversas publicaci\u00f3ns coma o semanario \"Garbo\", a revista \"Fotogramas\"e a revista \"Por Favor\".\nAnos despois trasl\u00e1dase a Madrid onde se incorpora \u00f3 equipo de \"El Pa\u00eds\", diario no que segue a colaborar na actualidade.\nA s\u00faa primeira obra publicada foi \"\u00a1Oh es \u00e9l! Viaje fant\u00e1stico hacia Julio Iglesias\" (1986), un enfoque humor\u00edstico arredor do cantante. A esta seguir\u00edan outras entre as que destaca \"Mientras vivimos\", novela pola que foi merecedora do Premio Planeta en 2000."}
{"id": "49607", "revid": "23204", "url": "https://gl.wikipedia.org/wiki?curid=49607", "title": "Gamazada", "text": "Denominouse Gamazada \u00e1 reacci\u00f3n popular xurdida en Navarra cando o ministro de Facenda do goberno de Sagasta, o liberal Germ\u00e1n Gamazo, pretendeu suprimir o r\u00e9xime fiscal foral de Navarra que establecera mediante a Lei Paccionada de 1841.\nProvocou que durante os anos 1893 e 1894 unha alta mobilizaci\u00f3n por parte do pobo navarro e as s\u00faas instituci\u00f3ns, con manifestaci\u00f3ns e recollida de firmas.\nComo consecuencia disto, os navarros, o 4 de xu\u00f1o de 1893, reun\u00edronse en manifestaci\u00f3n polas r\u00faas de Pamplona, contra a medida que quer\u00eda po\u00f1er en marcha Gamazo, manifest\u00e1ndose m\u00e1is de 15.000 persoas, sen distinci\u00f3n de clases nin partidos pol\u00edticos. Foi a maior manifestaci\u00f3n que se co\u00f1ecera en Navarra ata a data.\nReun\u00edronse m\u00e1is de 120.000 firmas na s\u00faa contra, cando Navarra contaba cuns 300.000 habitantes. Non se conseguiu a revogaci\u00f3n da iniciativa do ministro, pero dado que o ministro dimitiu, por outras raz\u00f3ns, non se chegou a aplicar. A defensa foral fortaleceu a uni\u00f3n coas outras tres provincias de r\u00e9xime foral (Biscaia, \u00c1lava e Guip\u00fascoa), facendo causa com\u00fan, reactivando o lema \"laurak bat\" (uni\u00f3n de catro ou catro nunha).\nHoubo tam\u00e9n un episodio de revolta armada, de dous d\u00edas de duraci\u00f3n, o 3 de xu\u00f1o de 1894, liderado polo sarxento L\u00f3pez Zabalegi con cinco compa\u00f1eiros m\u00e1is na zona de Obanos e Puente la Reina.\nSegundo refire Echave Susaeta en \"El Partido Carlista y los Fueros\" a rexente Mar\u00eda Cristina consultou \u00f3 xeneral Mart\u00ednez Campos pola posibilidade de intervir, e esta foi a resposta do xeneral:\nMonumento aos Foros de Navarra.\nPara conmemorar este feito moitos pobos e cidades de Navarra puxeron \u00e1s r\u00faas e prazas m\u00e1is importantes o nome de \"Foros\".\nEn Pamplona e por subscrici\u00f3n popular ergueuse o Monumento aos Foros, como s\u00edmbolo da liberdade navarra, situ\u00e1ndoo en fronte do Palacio da Deputaci\u00f3n Foral de Navarra. Dese\u00f1ouno o arquitecto Manuel Mart\u00ednez de Ubago, finalizando en 1903, non sendo nunca inaugurado.\nA estatua, de 25 metros de altura, est\u00e1 dividida en tres corpos:"}
