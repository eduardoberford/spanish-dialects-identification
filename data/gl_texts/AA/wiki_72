{"id": "47552", "revid": "27155", "url": "https://gl.wikipedia.org/wiki?curid=47552", "title": "Cannabis sativa", "text": "O c\u00e1nabo (Cannabis sativa) \u00e9 unha especie do x\u00e9nero \"Cannabis\". O x\u00e9nero est\u00e1 composto por tres especies: A Cannabis sativa sativa a Cannabis indica e a Cannabis ruderalis. \u00c9 a planta do c\u00e1nabo e empr\u00e9gase como droga. Na linguaxe popular, c\u00e1nnabis \u00e9 o termo xen\u00e9rico empregado para denominar as flores secas do c\u00e1nabo e o aceite de THC (haxix).\n\u00c9 unha planta anual orixinaria de Asia. Presenta talos con follas opostas na base e alternas no resto, palmaticompostas con est\u00edpulas libres ou persistentes. Flores anem\u00f3filas, monoicas ou dioicas; pequenas, en inflorescencias cimosas, as masculinas ramificadas, paniculiformes, e con moitas flores; as femininas m\u00e1is compactas e paucifloras. Flores estaminadas con 5 s\u00e9palos e 5 estames antis\u00e9palos; pole triporado, rara vez 2, 4, 6 porado. Flores pistiladas cun c\u00e1liz tubular, membranoso, curto, pechado, e ovario con 2 carpelos unidos formando un ovario unilocular con 2 estigmas alongados; primordios seminales solitarios, an\u00e1tropos.\nA\u00ednda que a principal substancia psicoactiva do c\u00e1nnabis \u00e9 o THC (tetrahidrocannabinol), a planta cont\u00e9n en total cerca de 60 cannabinoides (entre eles o cannabinol, cannabixerol, cannabichromene e o cannabycyclol), que se presenta en moitas variedades, sendo a m\u00e1is activa a delta-9-THC.\nA delta-9-THC fabr\u00edcase de forma sint\u00e9tica como un f\u00e1rmaco chamado dronabinol. \u00dasase en investigaci\u00f3n e en ocasi\u00f3ns para tratar as n\u00e1useas e os v\u00f3mitos asociados \u00e1 quimioterapia anticancerosa. A complexidade desta mestura produciu especulaci\u00f3ns sobre a diferenza de efectos no organismo, os que, en opini\u00f3n dalg\u00fans, supux\u00e9ronse beneficiosos.\nOutros alcaloides principais son o CBD o cannabidiol (narc\u00f3tico) e o CBN, e as porcentaxes entre estes tres alcaloides infl\u00faen na forma en que \"coloca\" cada planta.\nHistoria.\nOs primeiros cultivos estudados de c\u00e1nabo efectu\u00e1ronse na China cara ao 3000 a.n.e. O nome de \"Cannabis\" prov\u00e9n do termo \"quannabu\" co que o co\u00f1ec\u00edan os asirios. Na Biblia aparece como \"kalamo\" en beizos de Salom\u00f3n e no Sina\u00ed era fumado e bebido co nome de \"suama\". Nos s\u00e9culos V e III a.n.e. os escitas n\u00f3mades consum\u00edano coa fin de embriagarse nas estepas de Siberia.\nNos s\u00e9culos II e IV, tal como indica Galeno, consum\u00edase como medicina e como medio para embriagarse. Os textos s\u00e1nscritos da India citan as chamadas \"p\u00edlulas da alegr\u00eda\", a base de c\u00e1nnabis e azucre. No s\u00e9culo XII, Arnoldo de Lubeck describiu os efectos do haxix: \"Provoca o \u00e9xtase, a perda dos sentidos, a alegr\u00eda etc. Logo chegaban os magos que mostraban a quen se durmira tras tomar o c\u00e1nnabis, cousas fant\u00e1sticas e farto pracenteiras\".\nOs \u00e1rabes import\u00e1rono da India, onde se consum\u00eda como parte da s\u00faa cultura, e difund\u00edrono nas s\u00faas invasi\u00f3ns da Idade Media. A Europa chegou probablemente de man dos Cruzados ao seu retorno de Terra Santa. Descartes adoitaba escribir \u00e1 calor dunha estufa a cuxo lume engad\u00eda de cando en vez un pu\u00f1ado de \"certas herbas tra\u00eddas do norte de \u00c1frica\".\nA penalizaci\u00f3n do c\u00e1nnabis \u00e9 un feito relativamente recente e no que a maior\u00eda dos pa\u00edses entraron como continuaci\u00f3n da pol\u00edtica dos EUA. Ata 1937, a \u00fanica limitaci\u00f3n legal relacionada co c\u00e1nnabis refer\u00edase a indicar na etiqueta que produtos alimenticios o conti\u00f1an na s\u00faa composici\u00f3n.\nO proceso de ilegalizaci\u00f3n da substancia seguiu o esquema b\u00e1sico que os norteamericanos estableceron durante as primeiras d\u00e9cadas do s\u00e9culo para prohibir unha serie de substancias ata ent\u00f3n legais. Emp\u00e9zase asociando o consumo con minor\u00edas marxinadas polo resto da poboaci\u00f3n. Do mesmo xeito que o opio se relacionou cos chineses e a coca\u00edna cos negros, ao c\u00e1nnabis foron atribu\u00eddos os excesos e desm\u00e1ns que, supostamente, comet\u00edan os inmigrantes mexicanos.\nConsumo.\nO consumo de c\u00e1nnabis produce unha sensaci\u00f3n de euforia e benestar e certo grao de trastornos da coordinaci\u00f3n. Unha persoa logo de fumar marihuana ou haxix notar\u00e1 un aumento do pulso, sensaci\u00f3n de enlentecemento do tempo, que as sensaci\u00f3ns tanto de gusto, olfacto e as auditivas fanse m\u00e1is vivas, alt\u00e9rase a capacidade de concentraci\u00f3n, aparece risa e con doses elevadas os cambios na percepci\u00f3n e nas sensaci\u00f3ns poden resultar desagradables producindo ansiedade e ata ataques de p\u00e1nico.\nA maior\u00eda de consumidores f\u00famano, xa sexa s\u00f3 ou mestur\u00e1ndoo con tabaco, enrol\u00e1ndoo en forma de cigarros (co\u00f1ecidos como \"porros\"). Con todo, tam\u00e9n se pode fumar nunha pipa, utiliz\u00e1ndose entre outras variedades unha pipa que filtra o fume con auga. Algunhas persoas mesturan a droga con alimentos ou \u00fasana en forma de infusi\u00f3n.\nAo fumar c\u00e1nnabis, este abs\u00f3rbese rapidamente e distrib\u00faese facilmente no tecido adiposo, cerebro, f\u00edgado e pulm\u00f3ns. Ademais, atravesa o leite materno e a placenta. Os efectos subxectivos m\u00e1ximos alc\u00e1nzanse aos 10-30 minutos de fumar o c\u00e1nnabis e duran xeralmente unhas tres horas. Con todo, debido a que se trata de mol\u00e9culas lip\u00f3filas, os cannabinoides e os seus metabolitos te\u00f1en unha vida media de ao redor de 50 horas, podendo persistir os seus efectos durante 12-24 horas."}
{"id": "47553", "revid": "23204", "url": "https://gl.wikipedia.org/wiki?curid=47553", "title": "LSD", "text": "A droga LSD \u00e9 un composto cristalino, relacionado estreitamente cos alcaloides do corniz\u00f3 do centeo, a partir dos cales pode prepararse semisinteticamente. \u00c9 a substancia psicotr\u00f3pica m\u00e1is potente que se co\u00f1ece, e induce estados alterados de consciencia, comparados en ocasi\u00f3ns cos da experiencia m\u00edstica.\nEsta substancia pos\u00fae unha alta afinidade por diversos receptores cerebrais. Freedman (1984) describiu que os efectos do LSD en seres humanos ocorren en d\u00faas fases temporais: unha experiencia de \"psicod\u00e9lico\" na primeira fase e unha segunda que \u00e9 claramente un estado paranoico, este \u00faltimo desenvolvido entre as 4-6 horas despois da administraci\u00f3n de LSD \nA palabra LSD \u00e9 un xermanismo. Xurdiu como acr\u00f3nimo de \"Lyserg S\u00e4ure-Di\u00e4thylamid 25\", dietilamida de \u00e1cido lis\u00e9rxico. A\u00ednda que o uso xeral escolleu a forma masculina, ter\u00eda m\u00e1is sentido falar de a LSD, pois \"dietilamida\" \u00e9 un voc\u00e1bulo feminino.\nHistoria.\nCo\u00f1\u00e9cese dende hai 69 anos, en 1938, en forma de LSD-25, a partir do \u00e1cido lis\u00e9rxico polo bioqu\u00edmico su\u00edzo Albert Hoffman. Comezou a empregarse en 1943 cando Hoffman tomou por accidente a substancia Ga\u00f1ou popularidade na d\u00e9cada dos 60, sendo o seu consumo culturalmente asociado ao movemento psicod\u00e9lico, sobre todo nos Estados Unidos. Foi utilizada para tratar pacientes alc\u00f3licos. Na \u00e9poca non era considerada prexudicial para a sa\u00fade, de tal modo que os m\u00e9dicos ata a recomendaban.\nPresentaci\u00f3n.\nA LSD \u00e9 un material claro ou branco, inodoro e sol\u00fabel na auga. Prod\u00facese en forma cristalina.\nMecanismo de acci\u00f3n.\nNa actualidade non se co\u00f1ece de maneira exacta cal \u00e9 o seu mecanismo de acci\u00f3n a nivel do SNC, s\u00f3 a grandes trazos s\u00e1bese que interfire cos receptores serotonin\u00e9rxicos. Dende o punto de vista toxicol\u00f3xico e farmacol\u00f3xico a acci\u00f3n que importa da LSD relaci\u00f3nase coa s\u00faa actividade como agonista parcial do subtipo de receptor 5-HT2 e a estimulaci\u00f3n do subtipo de receptor 5-HT1C. As alucinaci\u00f3ns que se producen \u00f3 consumir a substancia vense potenciadas pola diminuci\u00f3n dos niveis de serotonina, debido \u00e1 inhibici\u00f3n da recaptaci\u00f3n desta producida pola uni\u00f3n do LSD aos receptores presin\u00e1pticos \nDosificaci\u00f3n.\nA LSD \u00e9 unha das drogas de uso com\u00fan m\u00e1is potentes. Tanto os informes subxectivos como os m\u00e9todos farmacol\u00f3xicos determinan que a LSD \u00e9 ao redor de 100 veces m\u00e1is potente que psilocibina e psilocina e ao redor de 4000 veces m\u00e1is potente que a mescalina. As doses de LSD m\u00eddense en microgramos (\u00b5g), ou millon\u00e9simas de gramo. Por comparaci\u00f3n, as doses de case todo o resto de drogas, m\u00e9dicas ou de lecer, m\u00eddense en miligramos, ou mil\u00e9simas de gramo. \nA dose coa que se producir\u00e1 un notable efecto alucin\u00f3xeno en humanos \u00e9 xeralmente de 25 microgramos. A finais dos noventa, a LSD obtida durante as operaci\u00f3ns antidroga en Estados Unidos var\u00eda usualmente entre os 20 e 80 microgramos por doses. Durante os anos sesenta, as doses eran comunmente de 300 microgramos ou m\u00e1is. Os efectos da droga son marcadamente m\u00e1is evidentes en doses m\u00e1is altas. \nToxicocin\u00e9tica.\nA v\u00eda de administraci\u00f3n m\u00e1is habitual \u00e9 a oral, a\u00ednda que tam\u00e9n pode ser empregado por v\u00eda mucosa, inxectada, fumada ou esnifada. Con calquera delas, a s\u00faa absorci\u00f3n \u00e9 r\u00e1pida e completa. Os efectos comezan entre os 30 e os 90 minutos despois da inxesta, nos que se poden observar alteraci\u00f3ns na percepci\u00f3n e no contorno dos obxectos. O apoxeo ten lugar entre as 2 ou 4 horas, per\u00edodo no cal aparece xa un cadro alucinatorio, con alteraci\u00f3ns na cor, na forma e nas dimensi\u00f3ns dos obxectos. A duraci\u00f3n normal \u00e9 de 6-8 horas, podendo chegar ata 16-24 horas, dependendo da dose. En canto a tolerancia, \u00e9 relativamente r\u00e1pida e conduce ademais a unha tolerancia cruzada para outros alucin\u00f3xenos que tam\u00e9n act\u00faan nos receptores da serotonina, como psilocibina e mescalina. A\u00ednda as\u00ed, dita tolerancia remite cando se deixa de consumir, xa que non hai evidencias de dependencia f\u00edsica para esta droga \nDose t\u00f3xica.\nA dose eficaz \u00e9 de 15 microgramos. Se se consomen doses de 25-50 microgramos por v\u00eda oral produciranse efectos psicod\u00e9licos entre as 6 e as 12 horas, e, a doses maiores de 100 microgramos por v\u00eda oral, produciranse alteraci\u00f3ns do comportamento. A dose necesaria para efectos t\u00f3xicos sist\u00e9micos graves \u00e9 superior a un gramo. Os efectos alucin\u00f3xenos da LSD van ser incrementados polo consumo simult\u00e1neo con anfetaminas ou c\u00e1nnabis, entre outras. Cabe mencionar que a pesar dos efectos vistos ata agora producidos por altas doses de LSD, non se pode falar de dose letal xa que non hai mortes atribu\u00eddas directamente \u00f3 efecto farmacol\u00f3xico desta droga \nSintomatolox\u00eda aguda.\nA LSD produce alucinaci\u00f3ns que, a priori, non deber\u00edan ser nin boas nin malas, xa que var\u00edan dependendo da cantidade que se consuma, o lugar, a pureza, a personalidade, o estado an\u00edmico e as expectativas do usuario. Os efectos alucin\u00f3xenos van dende a percepci\u00f3n visual alterada, hipersensibilidade a sons, sinestesia, r\u00e1pidos cambios de humor, depresi\u00f3n, desesperaci\u00f3n, sensaci\u00f3ns de loucura, perda de control... Os ataques de p\u00e1nico son frecuentes entre os consumidores de LSD, nos cales os individuos perciben que non son capaces de pensar racionalmente nin de retomar o control sobre si mesmos. Nestas situaci\u00f3ns as condutas de fuxida presentan o maior risco de accidente, tanto para o paciente coma para terceiros. En xeral, \u00e1s 4-6 horas o efecto puramente alucinatorio aten\u00faase e as alteraci\u00f3ns cognitivas intensif\u00edcanse \nSintomatolox\u00eda cr\u00f3nica.\nPoden aparecer reacci\u00f3ns psic\u00f3ticas prolongadas semellantes \u00e1 esquizofrenia en persoas con problemas psicol\u00f3xicos previos. Na d\u00e9cada dos 60 elaborouse unha clasificaci\u00f3n dos efectos cr\u00f3nicos da LSD :\nA estas catro eng\u00e1dese unha quinta categor\u00eda diagn\u00f3stica, o Trastorno Perceptivo Persistente por Alucin\u00f3xenos (TPPA), que consiste en experimentar un ou m\u00e1is s\u00edntomas da alteraci\u00f3n da percepci\u00f3n. Os individuos experimentan percepci\u00f3ns fugaces no campo da visi\u00f3n perif\u00e9rica e flashes de cor, o que pode levar \u00e1 modificaci\u00f3n permanente do sistema visual. Este trastorno pode ocorrer despois de tomar unha dose \u00fanica e pode continuar durante meses ou anos. Difire dos flashbacks que estes son peri\u00f3dicos, non causan sufrimento, son reversibles e, moitas veces, van acompa\u00f1ados por un efecto agradable \nEfectos.\nA LSD \u00e9 un composto qu\u00edmico que pode alterar o pensamento, humor e percepci\u00f3n do individuo que a toma.\nDeterminaci\u00f3n anal\u00edtica.\nActualmente existen imunoensaios sen radiois\u00f3topos para a determinacion da LSD en mostras de urina. A cromatograf\u00eda tanto en fase l\u00edquida como en fase gaseosa acopladas a espectrometr\u00eda de masas son \u00fatiles para confirmar os niveis positivos de LSD a un l\u00edmite de 5 pg / ml, mentres que coa t\u00e9cnica de Radioinmunoensaio (RAI) os niveis de deteccion en urina son de s\u00f3 0,1\u00a0ng / mL. As concentraci\u00f3ns de LSD en mostras de soro ou urina te\u00f1en valores limitados, excepto para confirmar a presenza do LSD. Pode servir para facer o diagn\u00f3stico diferencial cos casos de sobredoses de coca\u00edna, anfetaminas, anticolin\u00e9rxicos, dextrometorfano e outros alucin\u00f3xenos, como a mescalina e a psilocibina, que poden ser confundidas con intoxicaci\u00f3n por LSD. Tam\u00e9n permite diferenciar este cadro dos casos de s\u00edndrome de abstinencia por alcohol e outros axentes sedativo-hipn\u00f3tico, que te\u00f1en caracter\u00edsticas similares, como axitaci\u00f3n, sudaci\u00f3n, taquicardia, hipertensi\u00f3n e alucinaci\u00f3ns \nTratamento.\nNon se precisa tratamento ag\u00e1s que o paciente presente unha axitaci\u00f3n extrema. O ideal ser\u00eda que o paciente estivese nunha sala silenciosa e en semipenumbra e falarlle suave pero con firmeza para facelo entender que todo \u00e9 o resultado do t\u00f3xico absorbido e que desaparecer\u00e1. Se fose o caso e non respondera a este tratamento ser\u00e1n administrados neurol\u00e9pticos como haloperidol por v\u00eda oral ou intramuscular e/ou tranquilizantes tipo benzodiazep\u00ednas, como diazepam por v\u00eda oral "}
{"id": "47554", "revid": "75439", "url": "https://gl.wikipedia.org/wiki?curid=47554", "title": "Coca\u00edna", "text": "A coca\u00edna \u00e9 un alcaloide cristalino, que se extrae da folla de coca, planta co\u00f1ecida como \"Erythroxylum coca\", ori\u00fanda de Suram\u00e9rica, que medra no Per\u00fa, Bolivia e Colombia. Esta planta empr\u00e9gase como planta medicinal para c\u00f3licos abdominais, dor de cabeza, mal de altura e tam\u00e9n como vigorizante.\nClasificada dentro das drogas ilegais, \u00e9 un potente estimulante. \u00c9 empregada por v\u00eda respiratoria, baixo a forma de clorhidrato de coca\u00edna, po de cor branco cristalino, que act\u00faa a nivel do sistema nervioso central, causando hiperactividade, locuacidade, maior actividade f\u00edsica e ps\u00edquica.\nA s\u00faa f\u00f3rmula qu\u00edmica \u00e9 C17H21NO4\nHistoria.\nA coca\u00edna foi descuberta por Albert Niemann e Friedrich Wahler en 1860, pero foi Angelo Mariani o primeiro en intentar cultivar os arbustos de coca no seu xard\u00edn. Ao non conseguir que arraigara importou varias toneladas de follas desta planta e elaborou unha bebida, o vi\u00f1o \"Mariani\". A primeira receita da bebida refrescante Coca-Cola tam\u00e9n conti\u00f1a extracto de follas de coca.\nA planta foi usada polos incas dende o s\u00e9culo III a.C. como planta medicinal. Durante un tempo a Igrexa prohibiuna porque dic\u00eda que era cousa do Demo. M\u00e1is tarde volv\u00e9uselle dar un uso medicinal e recreativo ata que se viu que o seu abuso creaba adicci\u00f3n.\nConsumo.\nA coca\u00edna pode ser consumida por distintas v\u00edas:\nO consumo da coca\u00edna provoca unha diminuci\u00f3n nas dendritas e unha menor densidade de espi\u00f1as das c\u00e9lulas piramidais, que se atopan no c\u00f3rtex cerebral. Estas neuronas son b\u00e1sicas para a plasticidade do cerebro ou, o que \u00e9 o mesmo, para manter a capacidade de cambio do sistema nervioso central.\nEfectos.\nA coca\u00edna ten efectos estimulantes, acompa\u00f1ados de:\nO suxeito experimenta unha esaxeraci\u00f3n das s\u00faas capacidades e habilidades, e de todas as sensaci\u00f3ns pracenteiras normais, pero o efecto mais importante \u00e9 unha intensa euforia que se experimenta como unha intensa sensaci\u00f3n de pracer que dura varios segundos.\nEstes efectos aparecen de forma case inmediata e a intensidade con que son experimentados depende da dose, da v\u00eda de administraci\u00f3n e da forma de consumo.\nA coca\u00edna \u00e9 unha droga enormemente aditiva como resultado da s\u00faa habilidade para impedir a reabsorci\u00f3n da dopamina polas c\u00e9lulas nerviosas. O cerebro emite unha anormal e elevada cantidade de dopamina como parte do seu sistema de gratificaci\u00f3n, o que est\u00e1 directa ou indirectamente involucrado nas propiedades aditivas das principais drogas.\nOutro efecto da coca\u00edna \u00e9 o desenvolvemento de tolerancia co uso habitual: non se obt\u00e9n o mesmo efecto coa mesma dose ao cabo dun tempo. Por este motivo, os adictos van aumentando cantidade e frecuencia de forma progresiva.\nO efecto da droga pode conducir \u00e1 ansiedade extrema de consumir m\u00e1is. No caso extremo a din\u00e1mica do consumo pode ter como consecuencia que dure algunhas horas ou d\u00edas. Un caso especial do consumo de coca\u00edna de larga duraci\u00f3n \u00e9 a aparici\u00f3n da chamada loucura dermatozoica, na que o consumidor est\u00e1 convencido de que os insectos se moven debaixo da s\u00faa propia pel. Ademais coa dependencia de coca\u00edna tense a mi\u00fado unha deterioraci\u00f3n da conciencia do adicto.\nPerfil do consumidor de coca\u00edna.\nO informe \"Perfil psicosocial de los usuarios de coca\u00edna\", elaborado polo proxecto \"Home\" en 2008, pon de manifesto que o n\u00famero de persoas que seguiron tratamentos de desintoxicaci\u00f3n no 2000 foi de 767, mentres que no 2007 ascenderon a 3427. O perfil t\u00edpico do consumidor de coca\u00edna \u00e9 o seguinte:\nO 46% consum\u00eda a diario e o 9% s\u00f3 durante as fins de semana. O 45% restante non ti\u00f1a patr\u00f3n fixo de consumo."}
{"id": "47555", "revid": "22570", "url": "https://gl.wikipedia.org/wiki?curid=47555", "title": "Mescalina", "text": "A mescalina (\"trimetoxifeniletilamina\") \u00e9 unha droga alcaloide de orixe vexetal con propiedades \"psicod\u00e9licas\" e alucin\u00f3xenas. Foi illado do peiote, e est\u00e1 tam\u00e9n presente nalgunhas outras cact\u00e1ceas como o San Pedro. As formas vexetais acostuman tomarse tras seca-lo cacto, xa que os seus principios activos non son vol\u00e1tiles.\nF\u00f3rmula qu\u00edmica.\nA s\u00faa f\u00f3rmula qu\u00edmica \u00e9 3,4,5-trimetoxifeniletilamina. A s\u00faa estrutura qu\u00edmica \u00e9, pois, parecida a da adrenalina.\nA mol\u00e9cula de mescalina \u00e9 unha fenetilamina, relacionada estruturalmente co neurotransmisor noradrenalina. A s\u00edntese qu\u00edmica desta mol\u00e9cula \u00e9 posible, pero \u00e9 relativamente custosa.\nHistoria.\nA mescalina foi utilizada con fins diversos. Tradicionalmente tivo un rol esencial en rituais relixiosos, entre nativos americanos, os cales consideran esta substancia como promotora de apertura espiritual. Habendo penetrado noutras culturas, a mescalina foi utilizada con prop\u00f3sitos recreativos, pero tam\u00e9n, como entact\u00f3xeno, para facilitar a psicoexploraci\u00f3n.\nA mescalina fabricouse antes do primeiro de xu\u00f1o de 1966, na Rep\u00fablica Federal Alem\u00e1, para fins terap\u00e9uticos. Despois desta data, foi prohibida a s\u00faa produci\u00f3n, venda e uso.\nA mescalina entra na composici\u00f3n doutras substancias a base da anfetamina sobre todo o \"DOM\" (DI hidroxy Methylarnphetamina). O uso da mescalina non se estendeu sen\u00f3n moi pouco en Europa Occidental e en Francia, onde non \u00e9 utilizada sen\u00f3n por alg\u00fans iniciados e non \u00e9 obxecto dun tr\u00e1fico organizado.\nAspecto.\nA mescalina pres\u00e9ntase en forma de po branco cristalizado que a fai parecerse \u00e1 coca\u00edna. Pode presentarse tam\u00e9n en forma de pastillas ou de soluci\u00f3n. A causa do seu gusto met\u00e1lico moi desagradable e do seu cheiro nauseabundo, esta presentase xeralmente en forma de c\u00e1psulas.\nEfectos.\nOs efectos da mescalina son notablemente potentes. O sentido agud\u00edzase e as impresi\u00f3ns visuais intensif\u00edcanse considerablemente, a vontade transf\u00f3rmase, p\u00e9rdese interese polas cousas, hai desdobramento de personalidade e a mente div\u00eddese en dous mundos. Prod\u00facense visi\u00f3ns a trav\u00e9s da imaxinaci\u00f3n inconsciente sen ningunha orde asociativa l\u00f3xica. T\u00f3dolos seus efectos ente\u00f3xenos son similares aos producidos pola inxesti\u00f3n do peiote.\nEntre os efectos que produce a s\u00faa inxesti\u00f3n est\u00e1n visi\u00f3ns e alucinaci\u00f3ns, distorsi\u00f3n das coordenadas espazo-temporais, e alteraci\u00f3ns do esquema corporal. Os seus efectos var\u00edan en funci\u00f3n do \u00e1nimo do consumidor, as s\u00faas expectativas, e o medio que lle rodea, polo que tradicionalmente salientouse a importancia de que o uso desta droga fora unido a preparativos moi concienciudos: os efectos poder\u00edan resultar impredecibles.\nComprobouse que o succinato s\u00f3dico proporciona un elemento que facilita as oxidaci\u00f3ns no tecido cerebral, cando as oxidaci\u00f3ns doutras substancias quedaron inhibidas pola acci\u00f3n da mescalina. Esta acci\u00f3n ant\u00eddota var\u00eda gradualmente segundo as caracter\u00edsticas de cada persoa. O efecto \u00e9 transitorio e o acurtamento da psicose mescal\u00ednica, pequeno.\nConsumo.\nA mescalina inx\u00edrese ou f\u00famase. \u00c9 soluble na auga e no alcol. P\u00f3dese pois inxectar ou p\u00f3dese encontrar en forma de soluci\u00f3n. A dose \u00e9 de 200 a 500\u00a0mg."}
{"id": "47556", "revid": "88215", "url": "https://gl.wikipedia.org/wiki?curid=47556", "title": "Prodemar", "text": "A escola de f\u00fatbol Prodemar \u00e9 unha escola deportiva de f\u00fatbol base subvencionada pola piscifactor\u00eda Stolt Sea Farm S.A.. Foi fundada no ano 2005 no concello de Carnota. A presentaci\u00f3n oficial tivo lugar en abril de 2007.\nDirectiva.\nO seu presidente \u00e9 Argimiro Casti\u00f1eira.\nEquipos.\nNa tempada 2007-2008 a E.F.B. Prodemar ten catro equipos federados: alev\u00edns, infant\u00eds, cadetes e xuven\u00eds, todos eles na modalidade de f\u00fatbol 11. A medio prazo, ten previsto ampliar os seus equipos a f\u00fatbol 7, nas categor\u00edas de alev\u00edns de primeiro ano, benxam\u00edns e pre-benxam\u00edns e acabar co equipo de xuven\u00eds.\nCampo de f\u00fatbol.\nAs instalaci\u00f3ns deportivas oficiais da E.F.B. Prodemar son as municipais de Lomb\u00e1ns. Este campo de f\u00fatbol foi creado no 1969, e reformado no 1997. En breve, o seu c\u00e9spede pasar\u00e1 a ser de herba artificial. Nel tam\u00e9n xogan o U.D. Carnota e O Pindo C.F.\nNa tempada 2007/2008, mentres o campo de Lomb\u00e1ns est\u00e1 en obras, a E.F.B. Prodemar xoga de forma provisional nas instalaci\u00f3ns deportivas de Portocubelo (Lira). Nelas, e grazas \u00e1 colaboraci\u00f3n da directiva do Lira CF, adestran e xogan os partidos os equipos, infantil, cadete e xuvenil."}
{"id": "47559", "revid": "2445", "url": "https://gl.wikipedia.org/wiki?curid=47559", "title": "Prodemar (hom\u00f3nimos)", "text": "Prodemar pode referirse a:"}
{"id": "47563", "revid": "5863", "url": "https://gl.wikipedia.org/wiki?curid=47563", "title": "Espa\u00f1a art\u00edstica y monumental", "text": "A Espa\u00f1a art\u00edstica y monumental \u00e9 unha obra de litograf\u00edas do pintor ferrol\u00e1n Xenaro P\u00e9rez Villamil, unha das m\u00e1is importantes do romanticismo pict\u00f3rico ib\u00e9rico. O seu nome completo era \"Espa\u00f1a art\u00edstica y monumental: Vistas y descripci\u00f3n de los sitios y monumentos m\u00e1s notables de Espa\u00f1a\".\nA obra destaca pola t\u00e9cnica do debuxo e nos seus motivos aparecen representados numerosos monumentos hist\u00f3ricos espa\u00f1ois, moitos deles en ru\u00ednas, o que sen d\u00fabida foi un importante referente do romanticismo en toda Europa. A obra, pagada polo Marqu\u00e9s de Remisa mandouse imprimir en Par\u00eds entre 1842 e 1850, pero est\u00e1 perdida en toda a s\u00faa integridade.\nAlgunhas desas litograf\u00edas, separadas e logo xuntadas, foron reproducidas en obras posteriores que se seguen reimprimindo, pero non a partir dos orixinais."}
{"id": "47564", "revid": "22570", "url": "https://gl.wikipedia.org/wiki?curid=47564", "title": "C\u00e1nnabis", "text": "O termo C\u00e1nnabis pode referirse:"}
{"id": "47565", "revid": "98629", "url": "https://gl.wikipedia.org/wiki?curid=47565", "title": "Coca (planta)", "text": "A coca (Erythroxylum coca) (en quechua:\"kuka\") \u00e9 unha planta suramericana da familia das Eritroxil\u00e1ceas orixinaria dos escarpados contrafortes dos Andes amaz\u00f3nicos, principalmente de Bolivia e do Per\u00fa.\nDescrici\u00f3n.\nTen porte arbustivo/arb\u00f3reo e pode ficar frondosa, as s\u00faas flores son amarelo abrancazadas, pequenas e arom\u00e1ticas, solitarias ou reunidas en cimeiras, os froitos drup\u00e1ceos oblongos, vermellos, e cuxas follas pos\u00faen 14 alcaloides, e dentre eles a coca\u00edna.\nCompo\u00f1entes.\nO extrato de coca pos\u00fae diversos compostos org\u00e1nicos e inorg\u00e1nicos, como na maior\u00eda da plantas. Hai prote\u00ednas, vitaminas, carbohidratos, graxas, fibras, calcio, f\u00f3sforo e ferro, entre outros oligoelementos. As propiedades analx\u00e9sicas da coca foron descubertas polos incas e at\u00e9 hoxe as s\u00faas follas son comumente mascadas na rexi\u00f3n dos Andes. Os efectos do alcaloide (coca\u00edna) poden aplacar a fame e a fatiga.\nA cantidade de coca\u00edna contida nas follas frescas comporta s\u00f3 uns 0,8 %. Ademais desta substancia, as follas da coca presentan outros alcaloides como metilecgoninca, benzoilecgnoninca, ecgonina e nicotina.\nA absorci\u00f3n da coca\u00edna \u00e9 moito menos r\u00e1pida e eficiente que as formas purificadas da coca\u00edna e non causa os mesmos efectos psicoactivos e euf\u00f3ricos asociados co uso da droga. A adicci\u00f3n ou outros efectos nocivos do consumo da folla na s\u00faa forma natural, non se te\u00f1en documentado.\nRefrescos.\nAlg\u00fans refrescos, como Coca-Cola, utilizan extracto de especies do mesmo x\u00e9nero \"Erytroxylum\", con menores contidos de coca\u00edna, e outros imitaban a s\u00faa composici\u00f3n. Por\u00e9n, tales refrescos pasaron a ser producidos de \"noz de cola\" e non pos\u00faen folla de coca na s\u00faa formulaci\u00f3n.\nA confusi\u00f3n sobre o contido do refresco Coca-Cola, e at\u00e9 mesmo sobre a s\u00faa formulaci\u00f3n, d\u00e9bese ao feito de ter sido este o refresco precursor do uso da coca\u00edna como medicamento antiem\u00e9tico, isto \u00e9, contra n\u00e1useas, v\u00f3mito e diarrea. No inicio, Coca-Cola era \"remedio\", conti\u00f1a vestixios da droga e o seu uso era indicado sempre despois das comidas. O farmac\u00e9utico John Pemberton, inventor de Coca-Cola, logo mudou o extracto do \"remedio\", visto o \u00e9xito nas vendas, que se mant\u00e9n at\u00e9 hoxe.\nV\u00e9xase tam\u00e9n.\nBibliograf\u00eda.\nABDUCA, R.G. Poder y consumo - en torno a la hoja de coca (argentina 1924-1990). In.: V\u00b0 Congreso Argentino de Antropolog\u00eda Social en &lt;https://web.archive.org/web/20150510002350/http://www.naya.org.ar/congresos/contenido/laplata/LP1/16.htm&gt;. La Plata, 29 de xullo ao 1\u00b0 de agosto de 1997.\nABDUCA, R.G. El cargador resistente, la coca y la coca\u00edna. NosotroslosOtros, n. 4. Bos Aires, 1999.\nCASTRO DE LA MATA, Ramiro. Inventario de la coca. Editora Cedro, Lima, 2003.\nBLICKMAN, Tom. Los mitos de la coca - Drogas y Conflicto Nr. 17, xu\u00f1o de 2009\nCASTRO DE LA MATA, Ramiro. Inventario de la coca. Editora Cedro, Lima, 2003.\nESCOHOTADO, Antonio (1999). Historia general de las drogas. Espasa Calpe Mexicana. ISBN 84-239-9739-1.\nHENMAN, Anthony METAAL, Pien JELSMA, Martin e outros. Coca s\u00ed, coca\u00edna no. in Transnational Institute\nHURTADO FUENTES, Ciro. Harina de Coca. Solucion prodigiosa del hambre-malnutricion en el Per\u00fa y pa\u00edses Andinos.\nGALVEZ, JLD. Si no hay coca no hay vida (por Angelica Pinedo Vda. De Zabala) y La Raymundita se esta casando (por Raymunda Rey P\u00e9rez).\nPETTERSSON, Bjorn e MACKAY Lesley. Violaciones a los derechos humanos causadas por la \"Guerra contra las Drogas\" en Bolivia. Red Andina de Informaci\u00f3n, Bolivia, 1993.\nROJAS, TL, CHUMBE, EF; AGUILA, LML. Gu\u00eda para el uso de la Harina y C\u00e1psulas de Coca: composici\u00f3n, an\u00e1lisis, procesos, preprados, comercio, precios, aspectos legales y sugerencias de uso industrial, nutricional, medicinal y energizante. Editado por Agroindustrias Chaska in &lt;www.kallpa.com.pe&gt; en 2006."}
{"id": "47566", "revid": "23204", "url": "https://gl.wikipedia.org/wiki?curid=47566", "title": "Crack (droga)", "text": "O crack \u00e9 o nome vulgar dun derivado da coca\u00edna. Son os refugallos resultantes de ferver clorhidrato de coca\u00edna nunha soluci\u00f3n de bicarbonato de sodio para que se evapore a auga. O crack converteuse nunha droga de abuso a mediados do decenio de 1980.\nO termo \"crack\" \u00e9 unha onomatopea que suxire o ru\u00eddo que fan as pedras desta droga \u00f3 queceren pola ebulici\u00f3n da auga que conte\u00f1en. Tam\u00e9n recibe outros nomes, como \"rocas\", \"rochas\", \"chulas\", \"pedras\", entre outros. \u00c1s veces \u00e9 confundido co \"bazuco\" ou o \"Paco\", a costra que queda na ola onde se prepara a coca\u00edna.\nO crack, en po, \u00e9 un estimulante altamente adictivo e poderoso. Produce euforia inmediata, custa pouco producilo e \u00e9 facilmente accesible.\nProduci\u00f3n.\nElab\u00f3rase disolvendo a coca\u00edna en po nunha mestura de auga e amon\u00edaco ou bicarbonato de sodio. F\u00e9rvese a mestura ata que se forma unha substancia s\u00f3lida a partir do l\u00edquido, logo seca, e p\u00e1rtese en anacos (pedras) que se venden como crack de coca\u00edna.\nHistoria.\nMoit\u00edsimo antes do descubrimento do crack, nos Estados Unidos os \u00edndios das monta\u00f1as de Santa Marta fumaban follas de coca mo\u00edda con pedra calc\u00e1rea.\nConsumo.\nO crack f\u00famase nunha pipa de vidro, con cinza de cigarro. Tam\u00e9n nunha lata con buratos, nun goteiro de vidro, nun cigarro como \"primo\" (nome que se lle da a un tabaco mesturado coa coca\u00edna) entre outros. Outro instrumento utilizado para o consumo de crack \u00e9 un tubo met\u00e1lico similar a unha antena de radio (en moitos casos \u00e9) \u00f3 que se lle introduce unha sorte de \"alambrina\" que se utiliza para fuma-lo crack simulando unha pipa. Este m\u00e9todo util\u00edzase principalmente por adictos con moi poucos recursos, que se co\u00f1ece como \"fumar en tubo\".\nEfectos e sintomatolox\u00eda.\n\u00d3 fumalo, o alcaloide chega m\u00e1is r\u00e1pido \u00f3 cerebro, en maiores cantidades e presentando un efecto sin\u00e9rxico cos outros qu\u00edmicos que se usaron para a elaboraci\u00f3n das \"rochas\".\nO crack pode producir os seguintes s\u00edntomas :"}
{"id": "47568", "revid": "56817", "url": "https://gl.wikipedia.org/wiki?curid=47568", "title": "Morfina", "text": "Morfina, chamada as\u00ed en lembranza de Morfeo, o deus grego dos so\u00f1os.\nCo\u00f1ecida dende 1688 por estar contida no opio \"Papaver somniferum\", \u00e9 s\u00f3 en 1804 que a morfina se illou no laboratorio por \"de Rosne\" e, a partir dese intre, chamo\u00faselle, en Francia, \"Sales de Rosne\"."}
{"id": "47569", "revid": "736", "url": "https://gl.wikipedia.org/wiki?curid=47569", "title": "Domingo sanguento", "text": ""}
{"id": "47570", "revid": "116420", "url": "https://gl.wikipedia.org/wiki?curid=47570", "title": "Code\u00edna", "text": "A code\u00edna (metilmorfina) \u00e9 unha droga alcaloide que se atopa de forma natural no opio. Pode presentarse baixo a forma de cristais inodoros e incoloros, ou ben como un po cristalino branco. A orixe do seu nome \u00e9 da ra\u00edz grega que significa \"cabeza de durmideira\"."}
{"id": "47571", "revid": "116420", "url": "https://gl.wikipedia.org/wiki?curid=47571", "title": "Meperidina", "text": "A meperidina ou petidina, m\u00e1is co\u00f1ecida polo nome comercial Dolantina\u00ae ou Demerol\u00ae, \u00e9 unha droga narc\u00f3tica analx\u00e9sica, que act\u00faa como depresor do sistema nervioso central, empregado para aliviar a dor de intensidade intermedia ou alta.\nA meperidina pertence ao grupo dos opioides s\u00ednt\u00e9ticos, entre os que tam\u00e9n at\u00f3panse por exemplo a metadona. O igual que outros opioides, causa dependencia e s\u00edndrome de abstinencia cando se deixa de tomar de forma repentina tras varios d\u00edas de administraci\u00f3n, polo que a dose debe retirarse de forma gradual."}
{"id": "47572", "revid": "1833", "url": "https://gl.wikipedia.org/wiki?curid=47572", "title": "Petidina", "text": ""}
{"id": "47573", "revid": "1833", "url": "https://gl.wikipedia.org/wiki?curid=47573", "title": "Dolantina", "text": ""}
{"id": "47574", "revid": "1833", "url": "https://gl.wikipedia.org/wiki?curid=47574", "title": "Demerol", "text": ""}
{"id": "47575", "revid": "98629", "url": "https://gl.wikipedia.org/wiki?curid=47575", "title": "Metadona", "text": "A metadona \u00e9 unha droga opioide sint\u00e9tica descuberta en Alema\u00f1a durante os anos corenta. Na actualidade comercializase mundialmente en forma de comprimidos. Na s\u00faa curta historia mudou de f\u00e1rmaco indesexable a f\u00e1rmaco providencial grazas \u00e1s pol\u00edticas gobernamentais e o apoio dos terapeutas e compa\u00f1\u00edas farmac\u00e9uticas que a producen. A metadona \u00e9 un analx\u00e9sico opi\u00e1ceo de orixe sint\u00e9tica similar \u00e1 morfina. O seu uso actual est\u00e1 dirixido principalmente ao tratamento da dependencia provocada pola hero\u00edna.\nCaracter\u00edsticas.\nA metadona pres\u00e9ntase en forma de po branco cristalino, inodoro, sol\u00fabel en auga e facilmente sol\u00fabel en alcohol e cloroformo, sendo practicamente insol\u00fabel en \u00e9ter e glicerol.\nPode verse alterado polo efecto da luz.\nMecanismo de acci\u00f3n.\nEsta substancia \u00e9 un agonista opioide puro, de orixe sint\u00e9tica. Presenta isomer\u00eda \u00f3ptica, e a respons\u00e1bel da actividade analx\u00e9sica \u00e9 a forma L. Ten afinidade e marcada actividade sobre os receptores opi\u00e1ceos do sistema nervioso central, principalmente polos receptores mu, producindo unha inhibici\u00f3n das v\u00edas ascendentes nociceptivas, alterando a percepci\u00f3n e a resposta \u00e1 dor e producindo unha depresi\u00f3n xeral do sistema nervioso central.\nEfectos.\nA metadona presenta efectos a nivel do sistema nervioso central (cefaleas, euforia (escasa), disforia, insomnio, desorientaci\u00f3n, axitaci\u00f3n, mareos, convulsi\u00f3ns, somnolencia), cardiovascular (rubor cut\u00e1neo, bradicardia, vasodilataci\u00f3n, parada card\u00edaca, palpitaci\u00f3ns, desmaio, s\u00edncope, hipotensi\u00f3n, hipertensi\u00f3n, edemas, arritmias, taquicardias, cambios no electrocardiograma etc.), gastrointestinal (boca seca, n\u00e1useas, v\u00f3mitos, estrinximento, diarrea, anorexia, xerostom\u00eda, espasmos, dor abdominal, aumento de peso), neuromuscular (debilidade), respiratorio (edema pulmonar, apnea, depresi\u00f3n respiratoria). Tam\u00e9n act\u00faa a nivel local (producindo dor, eritema, inchaz\u00f3n), hematol\u00f3xico (trombocitopenia), end\u00f3crino-metab\u00f3lico (diminuci\u00f3n da libido e/ou potencia sexual, hipocalemia, hipomagnesemia, efecto antidiur\u00e9tico, amenorrea), ocular (mioses, alteraci\u00f3ns visuais, nistagmo, diplop\u00eda). Ademais disto tam\u00e9n pode provocar un incremento da presi\u00f3n intracranial.\nTam\u00e9n pode producir alteraci\u00f3ns dermatol\u00f3xicas como prurito, urticaria, dermatite de contacto; e de forma xeral, dependencia f\u00edsica e psicol\u00f3xica e en \u00faltimo termo, a morte.\nAlg\u00fans destes efectos p\u00f3dense aliviar se o paciente adopta a postura de dec\u00fabito.\nDestacar que tras o uso continuado aparece tolerancia, a\u00ednda que a velocidade con que isto ocorre non \u00e9 homox\u00e9nea.\nFarmacocin\u00e9tica.\nA metadona presenta unha potencia similar \u00e1 da morfina. Abs\u00f3rbese moi ben por v\u00eda oral, v\u00eda subcut\u00e1nea e muscular. Presenta unha elevada uni\u00f3n a prote\u00ednas plasm\u00e1ticas e ten unha vida media superior a 24 horas. Metabol\u00edzase no f\u00edgado (CYP450), podendo producirse metabolitos activos que, tras administraci\u00f3ns repetidas, acum\u00falanse no organismo facendo que o efecto sexa m\u00e1is prolongado co da morfina.\nEn canto \u00e1 eliminaci\u00f3n, prod\u00facese principalmente polos riles e a s\u00faa velocidade aumenta coa acidificaci\u00f3n dos ouri\u00f1os. Hai que ter en conta que este f\u00e1rmaco atravesa a barreira hematoencef\u00e1lica e tam\u00e9n que se excreta no leite materno.\nUsos terap\u00e9uticos.\nO uso m\u00e1is co\u00f1ecido e popular da metadona \u00e9 no tratamento do s\u00edndrome de abstinencia aguda que provocan as substancias opioides, empreg\u00e1ndose especialmente para a hero\u00edna como substituto da mesma. Isto faise dentro dun programa de mantemento baixo supervisi\u00f3n m\u00e9dica.\nTam\u00e9n se emprega como analx\u00e9sico no caso de dores intensas cando nestas non sexa adecuado o uso de analx\u00e9sicos menores coma a morfina.\nDosificaci\u00f3n.\nNo momento de suspender o tratamento, hai que ter en conta que ten que facerse de xeito gradual, diminu\u00edndo a dose en 5 ou 10\u00a0mg.\nContraindicaci\u00f3ns.\nEn persoas con hipersensibilidade \u00e1 metadona ou a outros compostos da formulaci\u00f3n. En casos de depresi\u00f3n respiratoria, asma aguda ou hipercapnia. Non debe empregarse tampouco en nenos porque son moi sensibles aos depresores respiratorios, nin como analx\u00e9sico en obstetricia.\nPrecauci\u00f3ns.\nEste f\u00e1rmaco pertence \u00e1 categor\u00eda D. En embarazadas sometidas a un programa de desintoxicaci\u00f3n de opi\u00e1ceos hai que avaliar o beneficio-risco xa que, ao atravesar a placenta, p\u00f3dese producir distr\u00e9s fetal no \u00fatero e baixo peso ao nacer. Cun uso regular durante o embarazo pode darse dependencia f\u00edsica do neonato (s\u00edndrome de abstinencia a opi\u00e1ceos). Ao excretarse en leite materno, d\u00e9bese prestar especial coidado durante o per\u00edodo de lactaci\u00f3n nestas mulleres.\nEn xeriatr\u00eda debe empregarse unha dose inferior a dos adultos posto que o metabolismo e a eliminaci\u00f3n en persoas de idade avanzada son m\u00e1is lentos. As\u00ed mesmo, hai que corrixir as doses en pacientes con insuficiencia renal ou hep\u00e1tica.\nEn tratamentos prolongados, ao diminu\u00edr o fluxo salivar, contrib\u00fae \u00e1 formaci\u00f3n de caries e candidiase oral.\nO uso prolongado da metadona pode producir dependencia e tolerancia.\nInteracci\u00f3ns.\nIMAOs, antagonistas opi\u00e1ceos (Naloxona e Naltrexona), analx\u00e9sicos opi\u00e1ceos, alcohol e f\u00e1rmacos depresores do sistema nervioso central, f\u00e1rmacos que modifican o pH urinario, Rifampicina e Fenito\u00edna e outros indutores de enzimas hep\u00e1ticos, Fluoxetina e outros f\u00e1rmacos serotonin\u00e9rxicos, Cimetidina.\nSobredose.\nUnha sobredose con metadona pode darse cando se toma a mesma de xeito accidental ou intencionadamente nunha dose superior \u00e1 recomendada para o seu uso terap\u00e9utico. Pero tam\u00e9n pode producirse cando unha persoa consome este medicamento asociado a certos analx\u00e9sicos opioides como son a oxicodona, a morfina ou a hidrocodona.\nEntre os s\u00edntomas que se dan nunha intoxicaci\u00f3n por metadona est\u00e1n: miose, estrinximento intenso, n\u00e1useas e v\u00f3mitos, espasmos estomacais ou intestinais, hipotensi\u00f3n arterial, pulso d\u00e9bil, depresi\u00f3n respiratoria, que pode orixinar un paro respiratorio, mareos, debilidade, desorientaci\u00f3n, somnolencia\u2026 Pode chegar a producirse un estado de coma. U\u00f1as e labios azulados, pel fr\u00eda e h\u00famida.\nSegundo a gravidade da intoxicaci\u00f3n, poden distinguirse dous estados: intoxicaci\u00f3n leve ou moderada e intoxicaci\u00f3n grave. No caso desta \u00faltima pode chegar a producirse a morte, a cal se da por tres tipos de efectos:\nNon pode afirmarse con rotundidade cal \u00e9 a dose mortal da metadona, posto que infl\u00faen m\u00faltiples factores: por unha parte, a metadona sofre fen\u00f3menos de redistribuci\u00f3n debido \u00e1 elevada distribuci\u00f3n por compo\u00f1entes tisulares que fan que a capacidade de correlacionar con precisi\u00f3n as concentraci\u00f3ns de metadona en sangue e a cantidade total da mesma presente no organismo estea limitada. Por outra banda, a interacci\u00f3n farmacocin\u00e9tica e farmacodin\u00e1mica con outras drogas, constit\u00fae tam\u00e9n unha traba \u00e1 hora de establecer con precisi\u00f3n o posible efecto dunha determinada concentraci\u00f3n da metadona no organismo.\nNon obstante, a maior\u00eda dos autores cren que unha concentraci\u00f3n no sangue superior a 0.75\u00a0mg/L poden ser mortais para calquera persoa, habituada ou non ao consumo de opi\u00e1ceos. No caso de non ser consumidor habitual de opi\u00e1ceos, crese que unha concentraci\u00f3n entre 0.22\u00a0mg/L e 0.43\u00a0mg/L xa pode ser mortal.\nTratamento.\nO tratamento dunha sobredose por metadona comezar\u00e1 polo restablecemento da funci\u00f3n ventilatoria axeitada mediante o uso dunha v\u00eda a\u00e9rea permeable e respiraci\u00f3n asistida.\nAdemais, debe administrarse un ant\u00eddoto, neste caso un antagonista opi\u00e1ceo, coma a naloxona ou a nalorfina, por v\u00eda intravenosa ou intramuscular. O m\u00e1is empregado \u00e9 a naloxona, coa cal se conseguen reverter todos os s\u00edntomas da intoxicaci\u00f3n. Debe terse en conta que a duraci\u00f3n de acci\u00f3n da naloxona \u00e9 moito m\u00e1is curta c\u00e1 da metadona, deber\u00e1 administrarse en doses repetidas cando menos durante 6 ou 12 horas. Con todo, cabe destacar que non debe administrarse ning\u00fan antagonista opi\u00e1ceo se non se dan signos de depresi\u00f3n respiratoria ou cardiovascular.\nTam\u00e9n poden empregarse outras medidas de soporte vital e tratamento sintom\u00e1tico: osixenoterapia, vasopresores, flu\u00eddos intravenosos etc.\nLexislaci\u00f3n.\nSegundo a lei actual (Real Decreto 75/1990), os programas de mantemento con metadona deben facerse nos centros ou servizos sanitarios p\u00fablicos ou privados sen \u00e1nimo de lucro. Ditos centros te\u00f1en que ser acreditados polos \u00f3rganos competentes da Administraci\u00f3n Sanitaria da Comunidade Aut\u00f3noma \u00e1 que pertenzan ou polos \u00f3rganos competentes do Ministerio de Sanidade e Consumo. Tam\u00e9n poden ser acreditados servizos en Centros Penitenciarios ou noutros estamentos de car\u00e1cter non estritamente sanitario. Neste Real Decreto tam\u00e9n se indica que a elaboraci\u00f3n, conservaci\u00f3n, administraci\u00f3n e dispensaci\u00f3n da metadona realizarase polos servizos farmac\u00e9uticos dos centros acreditados ou, no seu defecto, polos \u00f3rganos competentes do Ministerio de Sanidade e Consumo ou polas oficinas de farmacia acreditadas. Os medicamentos empregados ser\u00e1n prescritos, formulados, dispensados e administrados nunha soluci\u00f3n oral extempor\u00e1nea."}
{"id": "47576", "revid": "23204", "url": "https://gl.wikipedia.org/wiki?curid=47576", "title": "C\u00e1nnabis (droga)", "text": "O c\u00e1nnabis \u00e9 unha droga extra\u00edda da planta \"Cannabis sativa\". Na s\u00faa forma vexetal ch\u00e1mase marihuana e na s\u00faa forma resinosa ch\u00e1mase haxix.\nTr\u00e1tase dunha substancia psicoactiva que se consome habitualmente por v\u00eda respiratoria, en forma de cigarro, a\u00ednda que tam\u00e9n \u00e9 posible o seu consumo por v\u00eda oral, normalmente en preparados \u00f3 efecto.\nA marihuana pres\u00e9ntase en diferentes formas. A m\u00e1is co\u00f1ecida son as flores secas (normalmente os gromos das plantas femininas). Existe tam\u00e9n o \"aceite de c\u00e1nnabis\", en ingl\u00e9s \"honey oil\" ('aceite de mel'), que \u00e9 un concentrado cuxa extracci\u00f3n xeralmente implica o uso de disolventes como o alcohol e os filtrados con carb\u00f3n activo, o cal potencia os seus efectos.\nUnha variedade manufacturada da marihuana \u00e9 o haxix (que en \u00e1rabe significa \"herba seca\"), e que \u00e9 a secreci\u00f3n resinosa da planta (a resina), normalmente secada e cortada en bloques de cor casta\u00f1a bastante escura e levemente verdosa e do que tam\u00e9n existe unha variedade l\u00edquida ou \"hash oil\" (aceite de haxix).\nFormas de consumo.\nA forma m\u00e1is usual de consumo \u00e9 en forma de cigarro leado \u00e1 man: nestes casos \u00fasanse directamente as follas ou os gromos, secos e desfeitos, ou ben a resina mesturada co tabaco louro. Outros m\u00e9todos incl\u00faen o uso de pipas com\u00fans e de \"narguiles\" ou \"cachimbas\" (pipas de auga), para fumar o c\u00e1nnabis mentres arrefr\u00eda o fume, ou no caso dos \"bongs\", quitando o alcatr\u00e1n ou as impurezas non desexadas.\nO c\u00e1nnabis \u00fasase tam\u00e9n na coci\u00f1a, para a preparaci\u00f3n de receitas como \"space cake\" ('torta espacial') e \"hash brownies\" ('bolos con haxix'). A inxesti\u00f3n por v\u00eda oral debe ser sempre ben medida, xa que desta forma se ingresa moita m\u00e1is porcentaxe de THC que fumado ou vaporizado. Ademais, ao ser inxerido, o THC pasa polo f\u00edgado antes de chegar ao cerebro, sufrindo leves cambios no f\u00edgado, que converten o THC noutra substancia distinta, con m\u00e1is poder psicod\u00e9lico e que pode provocar ataques de p\u00e1nico. Tam\u00e9n pode tomarse disolv\u00e9ndoo en copas de caf\u00e9, creando as\u00ed un \"bhang\" (do hindi).\nA posolox\u00eda \u00e9 variable, como \u00e9 natural, e depende do x\u00e9nero consumido e da persoa, a\u00ednda que alg\u00fans expertos no seu consumo informan que non se rexistra intoxicaci\u00f3n letal ningunha (nin sequera intoxicaci\u00f3n aguda) por v\u00eda respiratoria. A intoxicaci\u00f3n aguda por v\u00eda dixestiva require grandes cantidades do produto.\nUsos.\nActualmente invest\u00edganse os usos m\u00e9dicos da marihuana para diversas enfermidades, o que xerou, de novo, certa pol\u00e9mica. Os seus defensores afirman que hai evidencias segundo as cales \u00e9 beneficiosa para eliminar as n\u00e1useas da quimioterapia e, no tratamento contra a sida, o seu efecto estimulante do apetito axuda a combater a inapetencia. Tam\u00e9n pode axudar a reducir a presi\u00f3n dos flu\u00eddos nos ollos asociados ao glaucoma. Hai numerosos estudios que demostraron que pode axudar a reducir o medo e os tremores da esclerose m\u00faltiple. Outras visi\u00f3ns m\u00e1s restritivas afirman que actualmente existen tratamentos e medicaci\u00f3ns, sempre legais, para conseguir os mesmos efectos que se poidan lograr coa marihuana, se ben os cr\u00edticos argumentan que esa maior eficiencia non foi probada nin contrastada pola comunidade cient\u00edfica.\nEfectos do consumo de c\u00e1nnabis.\nOs efectos da marihuana dependen da interrelaci\u00f3n de diferentes factores, como as caracter\u00edsticas da substancia e a forma en que se consuma ou as caracter\u00edsticas persoais do consumidor (personalidade, peso, idade, estado de sa\u00fade e de \u00e1nimo, as\u00ed como as experiencias pasadas). Tam\u00e9n dependen das circunstancias nas cales se consome a droga (compa\u00f1\u00eda, lugar, legalidade).\nBasicamente a marihuana produce os seguintes efectos: \nCando se consome fumada, o fume \u00e9 rapidamente absorbido polos pulm\u00f3ns e chega ao cerebro nun curto per\u00edodo de tempo, polo cal os seus efectos comezan a notarse aos poucos minutos, alcanzando o seu pico m\u00e1ximo ao cabo duns trinta minutos e prolong\u00e1ndose por dous ou tres horas.\nCando \u00e9 inxerida por v\u00eda oral, os efectos demoran m\u00e1is en aparecer e poden chegar a durar entre tres e catro horas.\nEn canto ao seu potencial adictivo, \u00e9 dicir, en canto \u00e1 s\u00faa capacidade para xerar dependencia, o c\u00e1nnabis non parece dar lugar a dependencia f\u00edsica, a\u00ednda que se describiu certa reacci\u00f3n de abstinencia en usuarios cr\u00f3nicos ao interromper o seu consumo, caracterizada por ansiedade, irritabilidade, perda de apetito, tremores e insomnio.\nPor outra banda, pode conducir a certa dependencia psicol\u00f3xica, entendendo por tal a dificultade para experimentar determinadas sensaci\u00f3ns e facer fronte a certas esixencias coti\u00e1s se non se est\u00e1 baixo os efectos da substancia.\nRiscos.\nOs principais riscos do c\u00e1nnabis est\u00e1n asociados aos efectos prexudiciais que poder\u00eda chegar a xerar no sistema respiratorio cando \u00e9 fumada. O fume da marihuana pode chegar a producir bronquite cr\u00f3nica, enfisema pulmonar e cancro de pulm\u00f3n.\nDebe terse en conta ademais que, para experimentar ao m\u00e1ximo os efectos desta substancia, os consumidores inhalan profundamente o fume, ret\u00e9\u00f1eno ao m\u00e1ximo nos pulm\u00f3ns e non usan filtro. Por outra banda, o consumo asociado de tabaco pode incrementar as probabilidades de que se dea algunha disfunci\u00f3n deste tipo no sistema respiratorio.\nEn canto ao sistema circulatorio, o consumo de c\u00e1nnabis provoca de xeito case inmediato taquicardia, polo cal as persoas que padecen insuficiencia card\u00edaca ou hipertensi\u00f3n poder\u00edan ver empeorados os seus s\u00edntomas. \nPode entorpecer a memoria, sobre todo, a memoria a curto prazo, o cal dificulta a retenci\u00f3n dos sucesos que se viviron baixo os efectos da substancia. Tam\u00e9n pode alterar a capacidade de concentraci\u00f3n.\nEn caso de ser consumida con alcohol, esta combinaci\u00f3n pode dar lugar a lipotimias (mareos ou desmaios) como consecuencia da acci\u00f3n vasodilatadora do alcohol e o aumento no consumo cerebral de os\u00edxeno que provoca o THC. O cerebro necesita m\u00e1is os\u00edxeno do habitual e disp\u00f3n dunha cantidade menor do mesmo.\nPoder\u00eda ademais xerar certos problemas psiqui\u00e1tricos naqueles usuarios cr\u00f3nicos cunha condici\u00f3n esquizofr\u00e9nica preexistente."}
{"id": "47577", "revid": "1576", "url": "https://gl.wikipedia.org/wiki?curid=47577", "title": "Arnadelo", "text": ""}
{"id": "47579", "revid": "89787", "url": "https://gl.wikipedia.org/wiki?curid=47579", "title": "Arnadelo, Santa Mari\u00f1a do Monte, San Sadurni\u00f1o", "text": "Arnadelo \u00e9 un lugar da parroquia de Santa Mari\u00f1a do Monte no concello coru\u00f1\u00e9s de San Sadurni\u00f1o, na comarca de Ferrol. Segundo o IGE, en 2011 ti\u00f1a 5 habitantes (2 homes e 3 mulleres), o que supu\u00f1a unha diminuci\u00f3n con respecto ao ano 2006 cando ti\u00f1a 5 habitantes.\nO lugar local\u00edzase na ladeira do monte da parroquia \u00e1 que pertence; est\u00e1 composto por d\u00faas casas con h\u00f3rreo situadas na parte media da ladeira, e unha casa na parte baixa."}
{"id": "47581", "revid": "98629", "url": "https://gl.wikipedia.org/wiki?curid=47581", "title": "Haxix", "text": "O haxix (do \u00e1rabe \u062d\u0634\u064a\u0634 [hashish] \"herba\") \u00e9 unha droga psicotr\u00f3pica derivada do c\u00e1nnabis. De aspecto s\u00f3lido, faise maleable coa calor. A s\u00faa cor pode variar do marr\u00f3n avermellado ao negro, verdoso e coloraci\u00f3n dourada. Ad\u00f3itase fumar en pipa e mesturado co tabaco ou agromos de \"Cannabis\". O seu contido en aceites ricos en \"cannabinoides\" (Tetra-Hidro-Cannabinol=THC) faino altamente intoxicante, con efectos psicoactivos que clasifican a certas variedades de plantas de c\u00e1nnabis como droga branda.\nProduce un efecto distinto \u00f3 da marihuana e m\u00e1is prexudicial para os pulm\u00f3ns debido ao contido de alcatr\u00e1n \u00f3 mesturalo co tabaco.\nEn realidade o haxix pode presentar varias tonalidades, formas e riqueza de THC. distintos (do 4% o 10%), dependendo do pa\u00eds de orixe; verde escuro tirando a marr\u00f3n en Marrocos, negro do L\u00edbano e Medio Oriente, negro como brea retorcida o nepal\u00ed. En ocasi\u00f3ns o produto pode ser adulterado con pensos compostos ou esterco.\nAo haxix tam\u00e9n se lle chama \"chocolate\" de maneira informal pola s\u00faa similitude. E, popularmente, segundo o seu contido de THC dist\u00ednguense varios tipos de haxix, sendo m\u00e1is activo canto m\u00e1is tetrahidrocannabinol pos\u00faa. As\u00ed definimos logo: o \"apaleado\", onde o haxix perde o seu nome; a \"ficha\", ou \"costo\", haxix de baixa calidade; o \"pole\", difer\u00e9nciase do \"costo\" en que \u00e9 m\u00e1is mol e oleoso, como a \"\"barri\u00f1a\" (pola s\u00faa forma de elaborar despois, en barri\u00f1as que se enrolan cun papel canda o tabaco) e o \"ovi\u00f1o\"\" (pois enc\u00f3ntrase en forma de b\u00f3la oval), ambos moi male\u00e1beis.\nO haxix natural, fabricado tradicionalmente e que non leva aditivos nocivos, \u00e9 como a marihuana, unha das drogas do OMS con menos dependencia f\u00edsica, mais si crea gran dependencia psicol\u00f3xica que en persoas psicop\u00e1ticas leva a problemas de sa\u00fade graves."}
{"id": "47584", "revid": "1576", "url": "https://gl.wikipedia.org/wiki?curid=47584", "title": "Hach\u00eds", "text": ""}
{"id": "47585", "revid": "22570", "url": "https://gl.wikipedia.org/wiki?curid=47585", "title": "Tetrahidrocannabinol", "text": "O tetrahidrocannabinol, tam\u00e9n co\u00f1ecido como THC, \u03949-THC, \u03949-tetrahydrocannabinol (delta-9-tetrahydrocannabinol), \u03941-tetrahydrocannabinol (empregando a nomenclatura cl\u00e1sica) ou dronabinol (forma farmac\u00e9utica que consiste en c\u00e1psulas con THC en aceite de s\u00e9samo), \u00e9 a principal substancia psicoactiva atopada nas plantas da especie Cannabis sativa L.. En estado puro, ten o aspecto de cristais a baixas temperaturas, e muda a viscoso e pega\u00f1ento o quentalo. O THC \u00e9 pouco soluble na auga, pero disolvese facilmente na maior\u00eda de disolventes org\u00e1nicos como o etanol ou o hexano.\nEstrutura do Tetrahidrocannabinol.\nO C\u00e1nnabis \"normal\" conten habitualmente entre 0,5 a 5% de THC dependendo das diferentes t\u00e9cnicas de cultivo (dende o cultivo en horta, pasando polo cultivo en macetas (luz natural ou artificial) ata o cultivo hidrop\u00f3nico).As variedades desenvolvidas polos bancos de sementes te\u00f1en un nivel de THC m\u00e1is alto, chegando as variedades m\u00e1is potentes o 24% de THC.\no contido en THC depende da xen\u00e9tica da planta e das condici\u00f3ns ambientais nas que se desenvolve, sendo os polih\u00edbridos comerciais os que alcadan maiores concentraci\u00f3ns de alcaloides.\nA marihuana chamada \"sen semente\" fai referencia a plantas femias que non foron polinizadas. Estas son as que conte\u00f1en a meirande cantidade de THC, debido a que a non polinizaci\u00f3n produce un estr\u00e9s na planta que fai que aumente a cantidade de THC. Os machos deben tirarse, salvo para poder polinizar e facer sementes, pero nas plantas polinizadas aportar\u00e1n sobre todo iso, sementes, en detrimento da resina psicoactiva."}
{"id": "47586", "revid": "54336", "url": "https://gl.wikipedia.org/wiki?curid=47586", "title": "Ministerio de Xustiza (Espa\u00f1a)", "text": "O Ministerio de Xustiza de Espa\u00f1a foi o \u00f3rgano de goberno da Administraci\u00f3n Xeral do Estado, ao que lle corresponde a preparaci\u00f3n e execuci\u00f3n da pol\u00edtica do goberno de Espa\u00f1a en materia de Dereito Penal, Mercantil, Civil e Procesal; liberdade de cultos; dereito de graza, t\u00edtulos nobiliarios, grandezas de Espa\u00f1a e avogac\u00eda do Estado.\nEstrutura org\u00e1nica (xaneiro de 2012).\nOs \u00f3rganos superiores do Ministerio de Xustiza de Espa\u00f1a, dependentes directamente do ministro son:"}
{"id": "47587", "revid": "1833", "url": "https://gl.wikipedia.org/wiki?curid=47587", "title": "THC", "text": ""}
{"id": "47588", "revid": "111586", "url": "https://gl.wikipedia.org/wiki?curid=47588", "title": "Nicotina", "text": "A nicotina \u00e9 un composto org\u00e1nico, un alcaloide atopado na planta do tabaco (\"Nicotiana tabacum\"), con alta concentraci\u00f3n nas s\u00faas follas. Constit\u00fae case o 5% \ndo peso da planta. A nicotina debe o seu nome a Jean Nicot, quen introduciu o tabaco en Francia en 1560. Sintetizase nas zonas de maior actividade das ra\u00edces das plantas do tabaco, trasportada polo zume \u00e1s follas verdes. O dep\u00f3sito realizase en forma de sales de \u00e1cidos org\u00e1nicos.\n\u00c9 un potente veleno e incluso se emprega en m\u00faltiples insecticidas (fumigantes para invernadoiros). En baixas concentraci\u00f3ns, a substancia \u00e9 un estimulante e \u00e9 un dos principais factores de adicci\u00f3n \u00f3 tabaco. \u00c9 soluble en auga.\nCaracter\u00edsticas.\nEntre as s\u00faas caracter\u00edsticas destacan o sabor amargo e a s\u00faa cor amarela.\nFactores serviron para potenciar o consumo.\nO aumento da nicotina nos diferentes tipos de tabaco, e diferentes aditivos desta para que lle resulte o consumidor moito m\u00e1is dif\u00edcil deixar de consumir.\nEfectos sobre o metabolismo.\nOs efectos que fai no metabolismo: coma no f\u00edgado por medio do grupo das enzimas do citrocromo P-450 (son enzimas que te\u00f1en a funci\u00f3n de eliminar substancias que non son sintetizadas polo propio organismo),este provoca un efecto estimulante sobre a vixilanza e a alerta e o rendimento cognitivo do sistema nervioso central (doses baixas), e tam\u00e9n causa un efecto reforzador ou de reconpensa sobre o sistema nervioso limbico, mediado pola v\u00eda neuronal do pracer (doses elevadas).\nRiscos para a sa\u00fade.\nAdemais dos outros riscos coma por exenplo o cancro de pulm\u00f3n, tam\u00e9n atopamos unha enfermidade que se causa o suspender bruscamente os antidepresivos, xa que p\u00e9nsase que non producen a chamada \"tolerancia\" que \u00e9 a s\u00edntoma ao que n\u00f3s referimos."}
{"id": "47589", "revid": "83174", "url": "https://gl.wikipedia.org/wiki?curid=47589", "title": "Alucin\u00f3xeno", "text": "Os alucin\u00f3xenos son un certo tipo de drogas que causan alteraci\u00f3ns profundas na percepci\u00f3n da realidade do usuario. Baixo a s\u00faa influencia, as persoas ven imaxes, escoitan sons e senten sensaci\u00f3ns moi distintas \u00e1s propias da vixilia. Alg\u00fans alucin\u00f3xenos tam\u00e9n producen oscilaci\u00f3ns emocionais r\u00e1pidas e intensas.\nSon f\u00e1rmacos que provocan estados alterados de conciencia que afectan \u00e1 percepci\u00f3n (alucinaci\u00f3n) e var\u00edan a noci\u00f3n da propia identidade. Os seus efectos son moi variables, dependendo tanto da dose como das expectativas do suxeito e o ambiente que o arrodea durante a experiencia. Cando, por unha raz\u00f3n ou outra, o balance da experiencia resulta desagradable para o suxeito acostuma falarse coloquialmente de \"mala viaxe\"."}
{"id": "47590", "revid": "54334", "url": "https://gl.wikipedia.org/wiki?curid=47590", "title": "Anfetamina", "text": "A anfetamina ou \"d, l-anfetamina\" \u00e9 unha droga que se considera un axente adren\u00e9rxico sint\u00e9tico, potente estimulante do sistema nervioso central. A dexanfetamina (dextro-anfetamina), xorde da separaci\u00f3n do composto rac\u00e9mico (d, l-anfetamina) nas s\u00faas d\u00faas configuraci\u00f3ns \u00f3pticas posibles, e a extracci\u00f3n daquela que corresponda \u00f3 is\u00f3mero \u00f3ptico dextroxiro.\nA expresi\u00f3n anfetaminas (forma plural da anterior) ten d\u00faas acepci\u00f3ns posibles. A m\u00e1is restrinxida, ref\u00edrese \u00e1 tr\u00edade formada polas substancias: anfetamina, dexanfetamina e metanfetamina. A outra connotaci\u00f3n, a\u00ednda m\u00e1is xeral alude tam\u00e9n aos estimulantes tipo-anfetamina (ATS: acr\u00f3nimo ingl\u00e9s de \"Amphetamine-Type Stimulants\"). Os ATS son a familia farmacol\u00f3xica integrada por compostos con estrutura qu\u00edmica an\u00e1loga ou derivada da mol\u00e9cula de anfetamina, con propiedades cl\u00ednicas semellantes, e con grao de actividade farmacol\u00f3xica (potencia) comparable. Esta acepci\u00f3n \u00e9 m\u00e1is frecuente, e \u00e9 a que imos empregar neste artigo (a non ser que se indique o contrario). Habilita para inclu\u00edr tam\u00e9n no grupo das anfetaminas a \"estimulantes\" como o metilfenidato (an\u00e1logo estrutural) e o dexmetilfenidato; e a derivados qu\u00edmicos con propiedades \"entact\u00f3xenas\", como o MDMA; e \"anorex\u00edxenas\", como o fenproporex, o dietilpropi\u00f3n (anfepramona), a afentermina, a benzfetamina, a fendimetrazina, sendo estas \u00faltimas as de menor potencia relativa.\nOrixe.\nL. Edelano sintetizou por primeira vez as anfetaminas en 1887. Pero ata 1920, querendo atopar un substituto sint\u00e9tico da efedrina, foi cando Gordon Alles descubriu que o composto orixinal de Edeleano, sulfato de anfetamina e o seu dextrois\u00f3mero, a\u00ednda m\u00e1is activo, o sulfato dextroanfetam\u00ednico, posu\u00edan a capacidade de estimular o sistema nervioso central. En 1931 comezaron a estudala en laboratorios farmac\u00e9uticos dos Estados Unidos e cinco anos despois, durante a Lei seca, Smith Kline &amp; French, a empresa farmac\u00e9utica que adquiriu as patentes de Alles, a introduciu na pr\u00e1ctica m\u00e9dica baixo o nome comercial de Benzedrina\u00ae. Case deseguido sal\u00edu ao mercado o seu is\u00f3mero m\u00e1is activo, a dextroanfetamina comercializada como Dexedrina\u00ae. Despois da s\u00faa inclusi\u00f3n nas listas de Substancias Controladas, ambos tipos de anfetamina apareceron no mercado negro norteamericano baixo apelativos vencellados cos seus efectos subxectivos tales como speed (velocidade) e uppers (activadores).\nA denominaci\u00f3n de anfetamina deriva de amina e esta a s\u00faa vez prov\u00e9n da palabra amon\u00edaco. A anfetamina C9H13N, significa a(lfa) m(etil) f(enil) et(il) amina.\nQu\u00edmica.\nIdentificaci\u00f3n.\nTanto no mercado legal como no il\u00edcito exp\u00e9ndense en soluci\u00f3ns inxectables incoloras ou amareladas, en forma de po branco ou en tabletas e c\u00e1psulas de 10 a 15\u00a0mg. Strasenburg a ofrec\u00eda como Bifetamina T\u00ae, Smith Kline &amp; French cos nomes de Benzedrina\u00ae, Dexedrina\u00ae e Dexamil\u00ae que \u00e9 unha combinaci\u00f3n de dextroamfetamina e amobarbital. En M\u00e9xico, Rey-Mol ofreceu anfetamina como Obocel Complex\u00ae, e Warner Chilcott e Medix comercializaron dextroanfetamina como Lucofen\u00ae e Redotex\u00ae respectivamente. A nivel internacional, Abbot Laboratories, vend\u00eda hidrocloruro de anfetamina baixo o nome comercial de Mezedrina\u00ae ata antes do seu control internacional, hoxe se atopa nalg\u00fans pa\u00edses baixo o nome de Desoxin\u00ae e Desbutal\u00ae cando se encontra combinado con pentobarbital s\u00f3dico.\nFormas de adulteraci\u00f3n.\nAdquiridas en establecementos farmac\u00e9uticos at\u00f3panse puras, no mercado negro poden estar adulteradas con efedrina, cafe\u00edna ou fenilpropanolamina, acompa\u00f1adas de talco, xiz etc. a S\u00faa aplicaci\u00f3n intravenosa e case un suicidio tendo isto en conta.\nFarmacolox\u00eda.\nMecanismo de acci\u00f3n e formas de emprego.\nA\u00ednda que o m\u00e1is com\u00fan e a s\u00faa administraci\u00f3n oral ou nasal, a anfetamina tam\u00e9n pode ser inxectada por v\u00eda intravenosa. Se foi inxerida oralmente os seus efectos comezan arredor dos 30 minutos e poden prolongarse ata 10 horas; se foi inhalada ou inxectada os efectos son practicamente inmediatos a\u00ednda que duran menos.\nEsta droga abs\u00f3rbese ben a trav\u00e9s do tacto gastrointestinal e se distrib\u00fae rapidamente por todos os tecidos e l\u00edquidos org\u00e1nicos acadando altas concentraci\u00f3ns no cerebro e o l\u00edquido cefalorraqu\u00eddeo. Ao tratarse dunha amina simpaticomim\u00e9tica act\u00faa como agonista nos receptores de adrenalina e noradrenalina inhibindo a s\u00faa recaptura e provocando un efecto prolongado de estimulaci\u00f3n no SNC. Afecta o hipot\u00e1lamo, sitio onde se localizan os centros reguladores da fame e a saciedade ocasionando falta de apetito, e p\u00e9nsase que interact\u00faa tam\u00e9n cos transportadores responsables da captaci\u00f3n de dopamina e 5-HT.\nUsos terap\u00e9uticos.\nNo 1936 a anfetamina ofrec\u00edase para manter despertos \u00f3s pacientes tratados con sedantes, m\u00e1is adiante recomendouse contra o catarro e conxesti\u00f3ns nasais, contra o mareo e contra a depresi\u00f3n. No 1970 Smith Kline e French asegura que \u00abo efecto estimulante da Dexedrina axuda a recuperar o optimismo e a agudeza mental inducindo unha sensaci\u00f3n de enerx\u00eda e benestar, e normaliza o interese, capacidade e actividade para o traballo.\u00bb. Na actualidade utilizase baixo control m\u00e9dico para tratar os rar\u00edsimos casos de narcolepsia (ataques intermitentes de sono profundo), trastorno do d\u00e9ficit de atenci\u00f3n con hiperactividade (TDAH), depresi\u00f3n mental e obesidade patol\u00f3xica.\nDosificaci\u00f3n.\nAs doses leves de sulfato de anfetamina e dextroanfetamina van de 10 a 30\u00a0mg; as medias de 40 a 60\u00a0mg; e as altas de 70 a 90\u00a0mg. Doses maiores os 100\u00a0mg en suxeitos sen tolerancia poder\u00edan resultar fatais.\nEfectos psicol\u00f3xicos e fisiol\u00f3xicos.\nOs seus efectos subxectivos son parecidos aos da coca\u00edna, a\u00ednda que moitos co\u00f1ecedores sinalan que son m\u00e1is perceptibles e intensos. Jerome H. Jaffe asegura que en probas de laboratorio, os suxeitos familiarizados coa coca\u00edna non poden distinguir entre os efectos subxectivos de 16\u00a0mg de coca\u00edna e os producidos por 10\u00a0mg de dextroanfetamina cando ambas se administran por v\u00eda intravenosa. Por\u00e9n, danse conta despois porque a duraci\u00f3n dos efectos da coca\u00edna \u00e9 bastante breve; ten unha vida media de s\u00f3 50 minutos, mentres que a vida media da anfetamina \u00e9 de arredor de 10 horas e a da metanfetamina \u00e9 de cerca de 5 horas.\nEn xeral, s\u00e1bese que as anfetaminas aumenta o estado de alerta e a iniciativa, hai falta so\u00f1ar, dimin\u00fae a sensaci\u00f3n de fatiga, mellora o \u00e1nimo, a confianza e a habilidade para concentrarse. Adoita haber euforia e verborrea. Tam\u00e9n se incrementa a capacidade f\u00edsica en doses baixas ou medias; as altas poden provocar efectos opostos, depresi\u00f3n mental e fatiga. A partir de probas psicom\u00e9tricas demostrouse que doses baixas de anfetamina aumentan o coeficiente de intelixencia nunha proporci\u00f3n media de oito puntos.\nA nivel f\u00edsico, as doses baixas provocan aumento na actividade espont\u00e1nea, intranquilidade, axitaci\u00f3n, estimulaci\u00f3n do centro respiratorio, sequidade bucal, sabor met\u00e1lico, perda de apetito, aceleraci\u00f3n do ritmo card\u00edaco, elevaci\u00f3n da presi\u00f3n sangu\u00ednea e dilataci\u00f3n de pupilas. Doses altas poden producir n\u00e1useas, sudaci\u00f3n, dores de cabeza e visi\u00f3n borrosa. Aceleran e desincronizan o electroencefalograma; aumentan a incidencia de ondas de alta frecuencia e reducen a amplitude e duraci\u00f3n das ondas delta que se presentan logo dun per\u00edodo prolongado de insomnio.\nO uso prolongado de anfetamina pode ocasionar anorexia, desnutrici\u00f3n, problemas card\u00edacos e pulmonares, as\u00ed como serios problemas renais e hep\u00e1ticos. Tam\u00e9n se lle atrib\u00fae a chamada psicose anfetam\u00ednica que conduce \u00e1 comisi\u00f3n de actos irracionais e de violencia repentina acompa\u00f1ados de paranoia e delirios.\nPotencial de dependencia.\nA tolerancia \u00e9 moi alta e desenv\u00f3lvese con excepcional rapidez. Iniciando con doses terap\u00e9uticas de 10 a 30\u00a0mg, logo de tres ou catro semanas os usuarios regulares poden necesitar ata 500\u00a0mg para experimentar os mesmos efectos; cantidade que afecta gravemente a persoas sen h\u00e1bito. A\u00ednda que non causa dependencia f\u00edsica en sentido estrito, o potencial de dependencia psicol\u00f3xica \u00e9 bastante elevado."}
{"id": "47591", "revid": "98629", "url": "https://gl.wikipedia.org/wiki?curid=47591", "title": "Cafe\u00edna", "text": "A cafe\u00edna \u00e9 un composto alcaloide (do grupo das xantinas) que act\u00faa como estimulante nos humanos. A cafe\u00edna \u00e9 o mesmo composto qu\u00edmico que a guaranina (chamada as\u00ed polo guaran\u00e1), a mate\u00edna (polo mate) e a teofilina (polo t\u00e9). Orixinalmente se pensaba que estas substancias ti\u00f1an diferenzas qu\u00edmicas, pero despois descubriuse que son id\u00e9nticas.\nCaracter\u00edsticas.\nA cafe\u00edna enc\u00f3ntrase principalmente nos froitos da planta do caf\u00e9, na planta de t\u00e9, na herba mate e nas bagas de guaran\u00e1. En pequenas cantidades p\u00f3dese atopar no cacao e na noz de cola. En xeral, a cafe\u00edna enc\u00f3ntrase nas sementes, follas, e froitos de m\u00e1is de 60 plantas, nas que act\u00faa como un pesticida natural que mata certas clases de insectos cando se alimentan desta.\n\u00c9 un estimulante do sistema nervioso central, polo que pode combater a somnolencia e restaurar o nivel de alerta. As bebidas que conte\u00f1en cafe\u00edna, como o caf\u00e9, t\u00e9, refrescos de cola e bebidas enerx\u00e9ticas, te\u00f1en unha gran popularidade: a cafe\u00edna \u00e9 a substancia psicoactiva m\u00e1is amplamente consumida no mundo. En Norteam\u00e9rica, o 90% dos adultos consome cafe\u00edna t\u00f3dolos d\u00edas.\nEfectos.\nA cafe\u00edna inhibe a fosfodiesterase, que \u00e9 responsable da desactivaci\u00f3n da AMPc (AMP c\u00edclico). O crecemento da taxa de AMPc intracelular amplifica as acci\u00f3ns do \u00absegundo mensaxeiro\u00bb, o que o fai responsable das principais consecuencias farmacol\u00f3xicas da cafe\u00edna. A cafe\u00edna produce vasoconstrici\u00f3n e causa efectos a nivel dos sistemas cardiovascular,aparato respiratorio e gastrointestinal. Adicionalmente, act\u00faa a nivel dos m\u00fasculos esquel\u00e9ticos, do fluxo sangu\u00edneo renal, a glicoxen\u00f3lise da lip\u00f3lise.\nO consumo en cantidades moi grandes pode provocar unha intoxicaci\u00f3n. Os seus s\u00edntomas son insomnio, nerviosismo, excitaci\u00f3n, cara vermella, aumento da diurese e problemas gastrointestinais.\nNalgunhas persoas os s\u00edntomas aparecen consumindo cantidades moi pequenas, como 250\u00a0mg por d\u00eda. M\u00e1is al\u00e1 dun gramo ao d\u00eda pode producir contracci\u00f3ns musculares involuntarias, desvar\u00edos, arritmia card\u00edaca e axitaci\u00f3n psicomotriz. Os s\u00edntomas da intoxicaci\u00f3n con cafe\u00edna son similares aos do p\u00e1nico e da ansiedade xeneralizada. A LD50 (dose letal 50) estimada da cafe\u00edna \u00e9 de 10 g, que equivalen a unha media de 51 cuncas de caf\u00e9."}
{"id": "47592", "revid": "75439", "url": "https://gl.wikipedia.org/wiki?curid=47592", "title": "Metilxantina", "text": "As metilxantinas son un grupo de alcaloides estimulantes do sistema nervioso central (SNC), como a teofilina (no t\u00e9), a teobromina (no chocolate), a cafe\u00edna (no caf\u00e9) e a guaranina (na guaran\u00e1).\nA cafe\u00edna \u00e9 a 1,3,7- trimeltilxantina; a teofilina, a 1,3- dimetilxantina; e a teobromina, a 3,7-dimetilxantina. As metilxantinas te\u00f1en escasa solubilidade, que se intensifica pola formaci\u00f3n de complexos (1:1) con diversos compostos.\nAs metilxantinas comparten algunhas acci\u00f3ns farmacol\u00f3xicas de interese terape\u00fatico, tales como a relaxaci\u00f3n do m\u00fasculo liso (bronquios principalmente) e a capacidade estimulante do SNC as\u00ed como do m\u00fasculo card\u00edaco. Sobre os riles te\u00f1en un efecto diur\u00e9tico.\nSon infrecuentes as intoxicaci\u00f3ns letais pola inxesti\u00f3n de cafe\u00edna. \u00d3 redor da metade da poboaci\u00f3n de todo o mundo consome estes alcaloides diariamente."}
{"id": "47594", "revid": "116420", "url": "https://gl.wikipedia.org/wiki?curid=47594", "title": "Esteroide anab\u00f3lico", "text": "Os esteroides anab\u00f3licos son substancias sint\u00e9ticas relacionadas coas hormonas sexuais masculinas (andr\u00f3xenos). Provocan o crecemento do m\u00fasculo esquel\u00e9tico (efectos anab\u00f3licos), o desenvolvemento de caracter\u00edsticas sexuais masculinas (efectos androx\u00e9nicos) e tam\u00e9n te\u00f1en outros efectos. O termo axeitado para referirse a estes compostos \u00e9 o de esteroides \"anab\u00f3lico-androx\u00e9nicos\".\nOs esteroides anab\u00f3licos foron desenvolvidos a finais da d\u00e9cada de 1930 primordialmente para tratar o hipogonadismo, unha condici\u00f3n na que os test\u00edculos non producen suficiente testosterona para un crecemento, desenvolvemento, e funcionamento sexual normais. Os usos m\u00e9dicos primordiais destes compostos son para tratar a puberdade tard\u00eda, alg\u00fans tipos de impotencia, e o desgaste corporal causado pola infecci\u00f3n da SIDA ou outras enfermidades.\nOs esteroides son derivados do n\u00facleo do ciclopentanoperhidrofenantreno; un exemplo co\u00f1ecido \u00e9 o colesterol.\nFunci\u00f3ns.\nNos mam\u00edferos, como o ser humano, cumpren importantes funci\u00f3ns:\nS\u00edntese.\nAs hormonas esteroides te\u00f1en en com\u00fan que:\nEntre os esteroides p\u00f3dense destacar o esterol.\nEfectos dos esteroides anab\u00f3licos.\nMalia que a testosterona foi illada, sintetizada, e experimentouse con ela activamente por moita d\u00e9cadas, a\u00ednda hoxe existe alg\u00fan tipo de debate acerca de como afectan exactamente os esteroides na masa muscular. Ata agora a forma de acci\u00f3n anab\u00f3lica primordial con todos os esteroides anab\u00f3licos / androx\u00e9nicos ent\u00e9ndese por ser a activaci\u00f3n directa do receptor do andr\u00f3xeno celular e o aumento na s\u00edntese das prote\u00ednas. Polo tanto, se podemos aumentar o noso nivel de andr\u00f3xenos mediante unha fonte externa o suplementar testosterona ou un esteroide anab\u00f3lico semellante, podemos incrementar notablemente a taxa na que a prote\u00edna \u00e9 retida polos m\u00fasculos. Esta \u00e9 claramente a causa principal do crecemento muscular con todos os esteroides androx\u00e9nicos.\nHistoria dos esteroides anab\u00f3licos/androx\u00e9nicos.\nOs primeiros experimentos cient\u00edficos s\u00f3lidos nesta \u00e1rea, que eventualmente levaron o descubrimento e r\u00e9plica da testosterona (e andr\u00f3xenos relacionados), tiveron lugar nos anos 1800. Durante este s\u00e9culo co\u00f1ec\u00e9ronse un n\u00famero de experimentos con animais, moitos dos cales involucraban a remoci\u00f3n e implante de material testicular dun suxeito. A\u00ednda que eran moi crueis no que a dese\u00f1o se refire comparado cos est\u00e1ndares de hoxe, estes estudos certamente serviron de fundamento para o campo moderno da endocrinolox\u00eda (o estudo das hormonas). Pasado o s\u00e9culo, os cient\u00edficos puideron producir as primeiras inxecci\u00f3ns experimentais de andr\u00f3xenos. Estes eran obtidos por filtraci\u00f3n de grandes cantidades de ouri\u00f1os (para hormonas activas), ou extra\u00edndo testosterona de test\u00edculos animais. Os qu\u00edmicos finalmente sintetizaron a estrutura da testosterona a mediados dos 1930, producindo unha nova onda de interese nesta hormona. Coa comunidade m\u00e9dica atenta a este logro, os posibles usos terap\u00e9uticos para unha testosterona sint\u00e9tica lista e dispo\u00f1ible convert\u00e9ronse rapidamente no punto de enfoque popular. Moitos cr\u00edan que a aplicaci\u00f3n deste tipo de medicamentos ser\u00eda dif\u00edcil de acadar, cos usos nun rango dende o obvio mantemento dunha deficiencia de andr\u00f3xeno, ata un tratamento de boa sa\u00fade e benestar para os enfermos ou anci\u00e1ns. Durante a infancia de tal experimento moitos cr\u00edan que se atopara unha verdadeira \u201cfonte da xuventude\u201d farmac\u00e9utica.\nConsecuencias do abuso dos esteroides anab\u00f3licos.\nO abuso dos esteroides anab\u00f3licos foi asociado cunha gran variedade de efectos secundarios que van dende acne e desenvolvemento de peitos nos homes ata ataques ao coraz\u00f3n e cancro de f\u00edgado. Moitos son reversibles se a persoa deixa de tomar os esteroides, pero outros son permanentes. O seguinte cadro ilustra os efectos m\u00e1is estudados:\nPor que se usan os esteroides anab\u00f3licos.\nUnha das raz\u00f3ns principais pola cal a xente utiliza esteroides anab\u00f3licos \u00e9 para mellorar o seu rendemento deportivo. Entre culturistas est\u00edmase que o abuso de esteroides \u00e9 moi alto . Outra raz\u00f3n pola cal a xente toma esteroides \u00e9 para aumentar o tama\u00f1o dos m\u00fasculos e reducir a graxa no corpo. Este grupo incl\u00fae persoas que sofren dun s\u00edndrome chamado dismorfia, no cal a persoa, home ou muller, ten unha imaxe distorsionada de si mesmo e non importa que tan musculosa esta persoa sexa, sempre se vai a ver como algu\u00e9n d\u00e9bil e delgado.\nComo se usan os esteroides.\nOs esteroides t\u00f3manse oralmente en forma de pastillas ou inx\u00e9ctanse intramuscularmente. Os que abusan dos esteroides toman doses en grandes cantidades de centos de miligramos por d\u00eda, mentres que os doutores receitan soamente de 1 a 5\u00a0mg por d\u00eda para uso m\u00e9dico v\u00e1lido. Baixo a crenza de que tomando m\u00e1is esteroides ter\u00e1n mellores resultados, os que os usan toman moitos tipos de esteroides combinados con outras drogas, un fen\u00f3meno que se co\u00f1ece como \"stacking\" ou acumulaci\u00f3n. Os esteroides \u00e1s veces \u00fasanse en \"ciclos\" nos cales \u00fasanse esteroides durante 6 a 12 semanas cada vez e se interrompe con per\u00edodos nos cales non se toman esteroides. Isto fano para evitar crear tolerancia.\nUso dos esteroides con outras drogas.\nOs esteroides p\u00f3dense combinar con estimulantes, depresores, medicamentos para quitar a dor, drogas antiinflamatorias e outras hormonas para compensar os efectos secundarios dos esteroides. Paradoxalmente, esta estratexia aumenta m\u00e1is as posibilidades de reacci\u00f3ns adversas.\nUsos m\u00e9dicos v\u00e1lidos para os esteroides.\nOs esteroides anab\u00f3licos e androx\u00e9nicos \u00fasanse medicamente para alg\u00fans tipos de anemia, alg\u00fans cancros de mama, osteoporose, endometriose e anxioedema hereditaria, un padecemento inflamatorio. Debido aos efectos secundarios negativos e o perigo do seu abuso, os esteroides anab\u00f3licos e androx\u00e9nicos foron clasificados como substancias controladas con sanci\u00f3ns r\u00edxidas se se trafican, pos\u00faen ou usan.\nMellora do desempe\u00f1o atl\u00e9tico.\nA\u00ednda que din que a masa muscular, a forza e o aguante aumentan, os esteroides non poden mellorar a axilidade, a habilidade atl\u00e9tica nin a capacidade cardiovascular \u2014factores que tam\u00e9n afectan o desempe\u00f1o. Ademais, non hai proba convincente de que os esteroides acurten o tempo de recuperaci\u00f3n das lesi\u00f3ns.\nEfectos psicol\u00f3xicos do uso dos esteroides.\nO abuso dos esteroides poden ter un efecto profundo na mente, como cambios temporais da personalidade. Alg\u00fans consumidores poden presentar unha agresividade incontrolable e unha conduta violenta chamada \"roid rage\" ou \"rabia de esteroide\", ademais de cambios severos do humor, episodios man\u00edacos e depresi\u00f3n. Tam\u00e9n, as persoas poden sentir celos paranoicos e irritabilidade intensa; ter delirios e falsas crenzas por sentirse invencibles. Nos per\u00edodos que non usan os esteroides, as persoas que os usan por rutina poden ter s\u00edntomas de abstinencia que intensifican os efectos psicol\u00f3xicos. O uso dos esteroides tam\u00e9n pode causar un fen\u00f3meno chamado \"anorexia masculina\" no cal o que os usa non se sente satisfeito coa s\u00faa imaxe e non nota cambios que son evidentes para os demais.\nCausas de morte por esteroides e tempo que est\u00e1n no noso corpo.\nAs mortes relacionadas cos esteroides acontecen como resultado de suicidio, homicidio, enfermidade do f\u00edgado, ataque ao coraz\u00f3n e cancro.\nOs esteroides orais p\u00f3dense detectar ata semanas despois do seu uso, mentres que os esteroides inxectados p\u00f3dense detectar varios meses despois."}
{"id": "47595", "revid": "114", "url": "https://gl.wikipedia.org/wiki?curid=47595", "title": "Arnadelo, Santa Mari\u00f1a do Monte", "text": ""}
{"id": "47596", "revid": "1093", "url": "https://gl.wikipedia.org/wiki?curid=47596", "title": "Cafeina", "text": ""}
{"id": "47601", "revid": "1131", "url": "https://gl.wikipedia.org/wiki?curid=47601", "title": "Ourizo", "text": "Ourizo ou orizo pode referirse a:"}
{"id": "47602", "revid": "83174", "url": "https://gl.wikipedia.org/wiki?curid=47602", "title": "Diacepam", "text": "O diacepam, diacepin ou metildiacepinona (co\u00f1ecido entre outros cos nomes comerciais como Valium\u00ae, Apzepam\u00ae, Stesolid\u00ae, Apozepam\u00ae, Hexalid\u00ae ou Valaxona\u00ae ) \u00e9 unha droga derivada da 1,4-benzodiacepina, con propiedades ansiol\u00edticas, miorrelaxantes, anticonvulsionantes e sedantes.\nO diacepam \u00e9 usado para tratar estados de ansiedade e tensi\u00f3n, e \u00e9 a benzodiacepina m\u00e1is efectiva para o tratamento de espasmos musculares. \u00c9 unha das benzodiacepinas est\u00e1ndar m\u00e1is frecuentemente administradas tanto a pacientes internados en cl\u00ednicas como ambulatorios. Foi englobado na \"Lista de drogas esenciais\" da OMS.\nAcci\u00f3n terap\u00e9utica.\nComo todas as drogas da s\u00faa clase, act\u00faa deprimindo a conduci\u00f3n nerviosa nas neuronas do sistema nervioso central, producindo dende unha leve sedaci\u00f3n ata hipnose ou coma en funci\u00f3n da dose administrada.\nPres\u00famese que o seu mecanismo de acci\u00f3n consiste en potenciar ou facilitar a acci\u00f3n inhibitoria do neurotransmisor \u00e1cido gamma-aminobut\u00edrico (GABA), mediador qu\u00edmico da inhibici\u00f3n tanto no nivel presin\u00e1ptico como postsin\u00e1ptico, en todas as rexi\u00f3ns do sistema nervioso central.\nFarmacocin\u00e9tica.\nAdministrado por v\u00eda oral, abs\u00f3rbese ben no tracto gastrointestinal. Por v\u00eda intramuscular en xeral a absorci\u00f3n \u00e9 r\u00e1pida e completa. O estado de equilibrio da concentraci\u00f3n en plasma sangu\u00edneo prod\u00facese entre os 5 d\u00edas e 2 semanas. A eliminaci\u00f3n da substancia \u00e9 lenta xa que os metabolitos activos poden permanecer no sangue varios d\u00edas ou semanas producindo posiblemente efectos residuais. O inicio de acci\u00f3n \u00e9 evidente aos 15-45 minutos despois da s\u00faa administraci\u00f3n oral; por v\u00eda intramuscular antes dos 20 minutos; e por v\u00eda intravenosa entre 1 e 3 minutos. Eliminase por v\u00eda renal.\nIndicaci\u00f3ns.\nO diacepam est\u00e1 indicado (por v\u00eda oral) para tratar a ansiedade, trastornos psicosom\u00e1ticos, cabaleiro, espasmos musculares. Por v\u00eda IM ou IV, en sedaci\u00f3n previa a intervenci\u00f3ns (endoscopias, biopsias, fracturas); estados de axitaci\u00f3n motora, \"delirium tremens\" e convulsi\u00f3ns."}
{"id": "47603", "revid": "89787", "url": "https://gl.wikipedia.org/wiki?curid=47603", "title": "Clordiacep\u00f3xido", "text": "O clordiacep\u00f3xido \u00e9 unha droga hipn\u00f3tica derivada das benzodiacepinas. Pos\u00fae propiedades de sedaci\u00f3n, ansiolise e relaxaci\u00f3n muscular.\nHistoria.\nO clordiacep\u00f3xido foi a primeira benzodiacepina en ser sintetizada e disposta para a s\u00faa comercializaci\u00f3n. Foi descuberta accidentalmente por Leo Sternbach a mediados dos 50, e comercializada por Roche Pharmaceuticals en 1960. Ten unha vida media de eliminaci\u00f3n moderada a larga.\nSternbach desenvolver\u00eda m\u00e1is tarde o diacepam, vendido por Roche dende 1963. Logo outras compa\u00f1\u00edas desenvolver\u00edan moitas outras variedades desta droga.\nA medida que as prescrici\u00f3ns de benzodiacepinas foron en r\u00e1pido ascenso a finais dos 60 e nos anos 70, o problema da dependencia a estas drogas comezou a xurdir. Por\u00e9n, o clordiacep\u00f3xido \u00e9 a\u00ednda un tratamento eficaz para os pacientes que sofren de cadros de ansiedade aguda. A\u00ednda se produce e prescribe hoxe en d\u00eda, xunto cunha ampla variedade de benzodiacepinas, todas con caracter\u00edsticas similares.\nMecanismo de acci\u00f3n.\nCrese que o clordiacep\u00f3xido act\u00faa sobre os receptores GABA tipo A, producindo un efecto inhibitorio similar \u00e1 doutras benzodiacepinas.\nO clordiacep\u00f3xido bloquea o aumento de actividade el\u00e9ctrica cerebral proveniente da estimulaci\u00f3n da formaci\u00f3n reticular no tronco do enc\u00e9falo.\nEn estudos animais comprobouse unha acci\u00f3n sobre o sistema l\u00edmbico do cerebro, o cal ten que ver cos efectos emocionais da droga. Estes efectos son fundamentalmente a diminuci\u00f3n do medo e da agresividade.\nIndicaci\u00f3ns.\nO clordiacep\u00f3xido ind\u00edcase para o tratamento de:\nPosolox\u00eda.\nO clordiacep\u00f3xido est\u00e1 dispo\u00f1ible en presentaci\u00f3ns de 5\u00a0mg, 10\u00a0mg e 25\u00a0mg.\nEfectos adversos.\nOs efectos adversos com\u00fans do clordiacep\u00f3xido incl\u00faen:\nContraindicaci\u00f3ns.\nO uso do clordiacep\u00f3xido debe evitarse en persoas coas seguintes condici\u00f3ns:\nSobredose.\nUn individuo que consumiu demasiado clordiacep\u00f3xido pode presentar un ou m\u00e1is dos seguintes s\u00edntomas:\nEn modelos animais, a dose letal DL50 oral \u00e9 de 537\u00a0mg/kg.\nA sobredose de clordiacep\u00f3xido \u00e9 considerada unha emerxencia m\u00e9dica e require, polo xeral, a asistencia inmediata de persoal m\u00e9dico. O ant\u00eddoto para unha sobredose de clordiacep\u00f3xido (como con calquera outra benzodiacepina) \u00e9 o flumacenil.\nConsideraci\u00f3ns legais.\nInternacionalmente, o clordiacep\u00f3xido \u00e9 unha droga en lista IV segundo o Convenio sobre substancias psicotr\u00f3picas."}
{"id": "47605", "revid": "2074", "url": "https://gl.wikipedia.org/wiki?curid=47605", "title": "Valium", "text": ""}
{"id": "47606", "revid": "7592", "url": "https://gl.wikipedia.org/wiki?curid=47606", "title": "Librium", "text": ""}
{"id": "47607", "revid": "7592", "url": "https://gl.wikipedia.org/wiki?curid=47607", "title": "Librum", "text": ""}
{"id": "47610", "revid": "56817", "url": "https://gl.wikipedia.org/wiki?curid=47610", "title": "Kom", "text": "Kom \u00e9 unha palabra \u00e1rabe procedente do termo copto hwm (que significa \"poboado\") e que se refire a mont\u00edculos que resultan da acumulaci\u00f3n das ru\u00ednas de antigos asentamentos. O seu significado \u00e9 similar ao da palabra \u00e1rabe tell (\"elevaci\u00f3n\", \"outeiro\") pese a que este \u00e9 m\u00e1is id\u00f3neo para se referir a xacementos do pr\u00f3ximo oriente asi\u00e1tico.\nDe a\u00ed Kom Ombo ou Tell Atrib."}
{"id": "47611", "revid": "56817", "url": "https://gl.wikipedia.org/wiki?curid=47611", "title": "Clonacepam", "text": "O clonacepam \u00e9 un f\u00e1rmaco de tipo benzodiacep\u00ednico, con acci\u00f3n depresora do sistema nervioso central, e propiedades ansiol\u00edticas e anticonvulsivantes."}
{"id": "47623", "revid": "89787", "url": "https://gl.wikipedia.org/wiki?curid=47623", "title": "Ministerio de Medio Ambiente de Espa\u00f1a", "text": "O Ministerio de Medio Ambiente de Espa\u00f1a era un antigo \u00f3rgano de goberno da Administraci\u00f3n Xeral do Estado creado trala chegada de Jose Mar\u00eda Aznar \u00e1 presidencia do Goberno no ano 1996, coa divisi\u00f3n en dous do Ministerio de Obras P\u00fablicas, Transportes e Medio Ambiente. Estivo encargado at\u00e9 2008 da proposta e execuci\u00f3n da pol\u00edtica do Goberno en materia de conservaci\u00f3n da natureza, desenvolvemento sostible, impacto ambiental e ordenaci\u00f3n da flora, a fauna, os h\u00e1bitats e os ecosistemas naturais, as\u00ed como da colaboraci\u00f3n coas Comunidades Aut\u00f3nomas para a realizaci\u00f3n das actuaci\u00f3ns correspondentes nestas materias, a xesti\u00f3n e custodia do dominio p\u00fablico mar\u00edtimo e terrestre e de todas as s\u00faas competencias actuais.\nO MMA tam\u00e9n se encargou da xesti\u00f3n das reservas hidr\u00e1ulicas e do Servizo Meteorol\u00f3xico Nacional. En 2008 as competencias deste ministerio pasan a ser asumidas polo Ministerio de Medio Ambiente, Medio Rural e Mari\u00f1o de Espa\u00f1a."}
{"id": "47660", "revid": "54336", "url": "https://gl.wikipedia.org/wiki?curid=47660", "title": "Ministerio da Presidencia, Xustiza e Relaci\u00f3ns coas Cortes (Espa\u00f1a)", "text": "O Ministerio da Presidencia, Xustiza e Relaci\u00f3ns coas Cortes de Espa\u00f1a \u00e9 o \u00f3rgano de goberno da Administraci\u00f3n Xeral do Estado, encargado de impulsar e coordinar a acci\u00f3n pol\u00edtica do Goberno. O vicepresidente ten encomendado por lei presidir a Comisi\u00f3n Xeral de Secretarios de Estado, que \u00e9 a que prepara o Consello de Ministros, e a de ordenar e presentar, a trav\u00e9s do Secretariado do Goberno, os asuntos que nel se debaten.\nO vicepresidente tam\u00e9n se encarga da relaci\u00f3n do executivo co Parlamento, e tam\u00e9n a funci\u00f3n de portavoz do Goberno.\nEstrutura org\u00e1nica b\u00e1sica (xaneiro de 2012).\nA estrutura org\u00e1nica b\u00e1sica \u00e9: (en cursiva ind\u00edcanse os organismos aut\u00f3nomos)"}
{"id": "47686", "revid": "12452", "url": "https://gl.wikipedia.org/wiki?curid=47686", "title": "Ministerio de Sanidade de Espa\u00f1a", "text": ""}
{"id": "47701", "revid": "2074", "url": "https://gl.wikipedia.org/wiki?curid=47701", "title": "Inhalante", "text": ""}
{"id": "47702", "revid": "61134", "url": "https://gl.wikipedia.org/wiki?curid=47702", "title": "Mec\u00e1nica de medios continuos", "text": "A mec\u00e1nica de medios continuos \u00e9 unha rama da f\u00edsica (especificamente da mec\u00e1nica) que prop\u00f3n un modelo unificado para s\u00f3lidos deformables, s\u00f3lidos r\u00edxidos e flu\u00eddos. Fisicamente os flu\u00eddos clasif\u00edcanse en l\u00edquidos e gases. O termo \"medio continuo\" \u00fasase tanto para designar un modelo matem\u00e1tico, como calquera porci\u00f3n de material cuxo comportamento se poida describir de xeito adecuado por ese modelo. Existen tres grandes grupos de medios continuos:\nA\u00ednda que a mec\u00e1nica de medios continuos \u00e9 un modelo que permite investigar as propiedades de s\u00f3lidos deformables e flu\u00eddos con gran precisi\u00f3n, hai que lembrar que a escalas moi pequenas a materia est\u00e1 feita de \u00e1tomos. E esa natureza at\u00f3mica da materia d\u00e1 lugar a certo tipo de microestrutura heterox\u00e9nea que viola alg\u00fan dos principios da mec\u00e1nica de medios continuos. Con todo, malia esta dificultade, a mec\u00e1nica de medios continuos \u00e9 unha aproximaci\u00f3n v\u00e1lida na maior\u00eda de situaci\u00f3ns macrosc\u00f3picas nas que a microestrutura asociada \u00e1 natureza at\u00f3mica da materia pode ser ignorada (nos flu\u00eddos, o n\u00famero de Knudsen \u00fasase para determinar ata que punto a hip\u00f3tese de continuidade do medio \u00e9 adecuada).\nNo modelo suscitado pola mec\u00e1nica de medios continuos as magnitudes f\u00edsicas como a enerx\u00eda ou a cantidade de movemento poden ser manexadas no l\u00edmite infinitesimal. Por esa raz\u00f3n as relaci\u00f3ns b\u00e1sicas en mec\u00e1nica de medios continuos toman a forma de ecuaci\u00f3ns diferenciais. Os tipos b\u00e1sicos de ecuaci\u00f3ns usadas en mec\u00e1nica de medios continuos son:\nPosto que as propiedades dos s\u00f3lidos e flu\u00eddos non dependen do sistema de coordenadas elixido para o seu estudo, as ecuaci\u00f3ns da mec\u00e1nica de medios continuos te\u00f1en forma tensorial. \u00c9 dicir, as magnitudes b\u00e1sicas que aparecen na mec\u00e1nica de medios continuos son tensores, o cal permite escribir as ecuaci\u00f3ns nun xeito b\u00e1sico que non var\u00eda dun sistema de coordenadas a outro."}
{"id": "47704", "revid": "85894", "url": "https://gl.wikipedia.org/wiki?curid=47704", "title": "Aranc\u00f3n", "text": "Aranc\u00f3n \u00e9 un concello espa\u00f1ol da provincia de Soria (Castela e Le\u00f3n). A s\u00faa poboaci\u00f3n \u00e9 de 95 habitantes (INE 2012) e ocupa unha superficie de 77,76 km\u00b2. Est\u00e1 situado a 19\u00a0km de Soria. Aranc\u00f3n \u00e9 a cabeza de municipio e o seu termo est\u00e1 formado por Cortos, Calderuela, Nieva de Calderuela, Ome\u00f1aca e Tozalmoro. Polo termo desta vila discorren os r\u00edos Chavalindo e Ca\u00f1uejo. A s\u00faa econom\u00eda bas\u00e9ase no cultivo de trigo, cebada e xirasol.\nXeograf\u00eda.\nEst\u00e1 situado a 1.065 m de altitude."}
{"id": "47705", "revid": "98629", "url": "https://gl.wikipedia.org/wiki?curid=47705", "title": "Ameixa fina", "text": "A ameixa fina (\"Ruditapes decussatus\") \u00e9 a variedade m\u00e1is aprezada entre as distintas especies de ameixas e, con diferenza, a de maior valor comercial.\nSinonimia.\nA denominaci\u00f3n comercial en Galicia (com\u00fan e cient\u00edfica) \u00e9 ameixa fina (\"Ruditapes decussatus\"), segundo a \"Resoluci\u00f3n de 27 de febreiro de 2006, da Secretar\u00eda General de Pesca Mar\u00edtima, pola que se establece e se publica o listado de denominaci\u00f3ns comerciais de especies pesqueiras e de acuicultura admitidas en Espa\u00f1a\" (BOE n\u00ba 69, de 22.03.2006).\nNome cient\u00edfico.\n\"Ruditapes decussatus\" (Linnaeus 1758).\nOutras formas coas que pode aparecer nomeada son: \"Tapes decussatus\", \"Venerupis decussatus\", \"Ruditapes decussata\", \"Venerupis decussata\", \"Venus truncata\" ou \"Paphia decussata\".\nMorfolox\u00eda e anatom\u00eda.\nA cuncha, relativamente fina en comparaci\u00f3n con outras especies, caracter\u00edzase por ter ben marcadas as estr\u00edas radiais e as lonxitudinais, que debuxan un cuadriculado patente, sobre todo na parte posterior, \u00f3 que lle debe o nome espec\u00edfico (\"decussatus\" = entrecruzado). Este debuxo axuda m\u00e1is a identifica-la especie c\u00e1 cor da cuncha.\nA cor \u00e9 moi variable, dependendo do tipo e composici\u00f3n do sustrato no que se cr\u00eda, entre gris clara e casta\u00f1o escura, con predominio dos tons pardos claro ou grises. Pode presentar manchas m\u00e1is escuras, irregularmente repartidas. As d\u00faas valvas presentan a mesma cor.\nPresenta dous sif\u00f3ns longos, grazas \u00f3s que pode sobrevivir enterrada a profundidades de ata 15\u201330\u00a0cm na area e soportar sen problemas as fases de baixamar. Os sif\u00f3ns est\u00e1n separados un do outro en toda a s\u00faa lonxitude, feito que tam\u00e9n permite reco\u00f1ecela fronte a outras especies.\nH\u00e1bitat.\nEst\u00e1 presente en todo o litoral atl\u00e1ntico europeo e no canal da Mancha, e resulta escasa no Mediterr\u00e1neo. Nas costas africanas chega a Senegal.\nMedra normalmente en fondos de area limpa e firme ou cascallo, desde o espazo intermareal ata zonas de poucos metros de profundidade.\nO desenvolvemento var\u00eda moito segundo as temperaturas da auga e a riqueza en plancto, alcanzando o tama\u00f1o comercial, de 3-5 cent\u00edmetros de lonxitude, \u00f3 cabo de 3 ou 4 anos. Pode chegar a medir 6\u20138\u00a0cm.\nO talle m\u00ednimo \u00e9 de 40\u00a0mm no seu eixo maior.\nPesca.\nO m\u00e9todo de pesca adoita ser a p\u00e9, cun sacho, durante a seca, gui\u00e1ndose polos buratos que deixan os sif\u00f3ns na area, pero tam\u00e9n se utiliza o rastro desde as barcas.\nAspectos sanitarios.\nOs perigos sanitarios derivados dunha posible contaminaci\u00f3n bacteriana procedente de vertidos fecais son semellantes \u00f3s descritos para o resto dos moluscos bivalvos, artigo \u00f3 que remitimos \u00f3 lector.\nC\u00f3mpre destacar que a ameixa fina resiste f\u00f3ra da auga moito tempo, m\u00e1is c\u00e1s outras especies de ameixa.\nGastronom\u00eda.\nO m\u00e1is habitual \u00e9 consumilas en cru, cunhas pingas de lim\u00f3n, pero poden utilizarse noutras preparaci\u00f3ns culinarias (caldeiradas, \u00e1 prancha, \u00e1 mari\u00f1eira, en guisos de fabas, etc.).\nObservaci\u00f3ns.\nNalg\u00fans textos ou p\u00e1xinas web pode lerse que se pode saber se son de orixe galega ou non lendo a etiqueta de depuraci\u00f3n, por ser obrigatorio indicar na etiquetaxe a orixe. A realidade \u00e9 que ese dato non achega esa informaci\u00f3n, pois o establecemento depurador pode ser galego pero non selo o molusco. A indicaci\u00f3n da zona de orixe, a non ser que a especifiquen con exactitude, adoita ser simplemente \u201cAtl\u00e1ntico noreste- Zona FAO 27\u201d, que pouco di da procedencia da ameixa.\nA\u00ednda as\u00ed, c\u00f3mpre reco\u00f1ecer que a gran maior\u00eda da ameixa fina comercializada en Galicia \u00e9 de orixe galega, pero tam\u00e9n a hai importada de Tunisia."}
{"id": "47706", "revid": "7592", "url": "https://gl.wikipedia.org/wiki?curid=47706", "title": "Klonopin", "text": ""}
{"id": "47707", "revid": "6", "url": "https://gl.wikipedia.org/wiki?curid=47707", "title": "Enerx\u00eda Cin\u00e9tica", "text": ""}
{"id": "47708", "revid": "98629", "url": "https://gl.wikipedia.org/wiki?curid=47708", "title": "Lustro", "text": "Un lustro \u00e9 un per\u00edodo de cinco anos. \u00c9 unha verba na actualidade case en desuso.\nEtimoloxicamente prov\u00e9n do lat\u00edn \"lustrum\" (limpo, puro), refer\u00edndose \u00e1 cerimonia da Lustraci\u00f3n (\"purificaci\u00f3n\") que se celebraba cada 5 anos, a m\u00e1is importante da Roma primitiva. Nela celebr\u00e1banse unha serie de ritos e unha comida. T\u00f3dolos \"pater familiae\" (os patricios) estaban obrigados a asistir, perdendo os seus dereitos cidad\u00e1ns ata a pr\u00f3xima lustraci\u00f3n quen se ausentase. Ese era un castigo moi importante, xa que se perd\u00eda ata o dereito a preitear."}
{"id": "47709", "revid": "27155", "url": "https://gl.wikipedia.org/wiki?curid=47709", "title": "Benzodiacepina", "text": "As benzodiacepinas (BZD) son unha clase de f\u00e1rmacos con efectos hipn\u00f3ticos, ansiol\u00edticos, anticonvulsivos, amn\u00e9sicos e miorrelaxantes (relaxantes musculares).\nDesde o punto de vista qu\u00edmico son bases org\u00e1nicas e todas comparten unha estrutura composta por un anel de benceno con seis elementos, o cal est\u00e1 unido a un anel de diacepina de sete elementos. Cada benzodiacepina espec\u00edfica f\u00f3rmase pola substituci\u00f3n de diversos radicais, en diferentes posici\u00f3ns da estrutura anteriormente comentada.\nTr\u00e1tase de medicamentos dese\u00f1ados para tratar a ansiedade e tam\u00e9n o insomnio. Tam\u00e9n serven e se utilizan para desintoxicar a pacientes alcoh\u00f3licos. De feito son uns dos medicamentos m\u00e1is prescritos polos m\u00e9dicos en case todo o mundo.\nA denominaci\u00f3n destes compostos adoita peculiarizarse pola terminaci\u00f3n -\"lam\" ou -\"lan\" (triazolam, oxazolam, estazolam) e pola terminaci\u00f3n \"-pam\" e \"-pan\" (diacepam, loracepam, lormetacepam, fluracepam, flunitracepam, clonacepam). Non obstante, hai excepci\u00f3ns como o cloracepato dipot\u00e1sico (\"Tranxilium\") ou o clordiacep\u00f3xido (\"Librium\").\nNomes comerciais m\u00e1is frecuentes.\n\"Trankimazin\", \"Valium\", \"Tranxilium\", \"Rohipnol\", \"Rivotril\", \"Loramet\", \"Noctamid\", \"Lexatim\", \"Orfidal\", \"Idalprem\" etc.\nIndicaci\u00f3ns terap\u00e9uticas.\nSon prescritas principalmente a persoas con problemas de ansiedade e insomnio, pero tam\u00e9n como tratamento de certas patolox\u00edas que poden cursar con rixidez muscular ou convulsi\u00f3ns (as benzodiacepinas tam\u00e9n te\u00f1en efecto relaxante muscular e anticonvulsionante). Deben ser prescritas con coidado, durante tempos curtos e sempre baixo supervisi\u00f3n m\u00e9dica, xa que se demostrou o seu potencial de adicci\u00f3n. Tr\u00e1tate de grandes f\u00e1rmacos se son ben empregados, xa que son eficaces e seguros, pero o seu uso sempre se debe facer baixo control m\u00e9dico.\nFarmacocin\u00e9tica.\nTrala administraci\u00f3n por v\u00eda oral a concentraci\u00f3n m\u00e1xima no sangue prod\u00facese \u00e1s tres horas, sendo a absorci\u00f3n intramuscular moi irregular. A duraci\u00f3n da s\u00faa acci\u00f3n depende da liposolubilidade de cada composto, de xeito que os compostos m\u00e1is lip\u00f3filos te\u00f1en unha acci\u00f3n m\u00e1is curta, xa que tenden a repartirse rapidamente entre o sangue e o cerebro, diminu\u00edndo as\u00ed os seus efectos sobre o SNC. As benzodiacepinas e os seus metabolitos activos f\u00edxanse \u00e1s prote\u00ednas plasm\u00e1ticas nunha porcentaxe moi alta (85-99%). O seu volume de distribuci\u00f3n depender\u00e1 da liposolubilidade e pode variar amplamente, desde o clordiacep\u00f3xido (0,26-0,58 L/kg) \u00f3 diacepam (0,95-2 L/kg).\nAs benzodiacepinas metabol\u00edzanse no f\u00edgado. Na Fase I, mediante a v\u00eda oxidativa, prod\u00facese a hidroxilaci\u00f3n ou N-dealquilaci\u00f3n por parte do sistema enzim\u00e1tico citocromo P450, orixinando metabolitos farmacoloxicamente activos. A Fase II consiste nunha conxugaci\u00f3n de grupos hidroxilos e aminos para formar compostos inactivos que son excretados pola urina. O metabolismo hep\u00e1tico difire entre as diferentes benzodiacepinas; as\u00ed, algunhas te\u00f1en que pasar tanto pola fase I e II, como o diacepan, clordiacep\u00f3xido, fluracepan, triazolam, midazolam e clonacepam; e outras como o loracepan, oxacepam e temacepam s\u00f3 precisan da fase II. Ademais, a fase I \u00e9 unha v\u00eda cuxa actividade depende de varios factores: pode estar diminu\u00edda pola idade, enfermidades hep\u00e1ticas previas, administraci\u00f3n simult\u00e1nea de estr\u00f3xenos, isoniacida, disulfiran, fenito\u00edna, alcohol e cimetidina. Pola contra, \u00e9 activada polo fume do tabaco ou a administraci\u00f3n simult\u00e1nea de f\u00e1rmacos que estimulan a activaci\u00f3n do sistema do citocromo P450 como o fenobarbital. Pola contra, a fase II de conxugaci\u00f3n \u00e9 m\u00e1is estable e non se afecta por todos os factores anteriores. Por iso, as benzodiacepinas que son metabolizadas por esta fase II utilizaranse preferentemente nos pacientes de idade, naqueles con afectaci\u00f3n hep\u00e1tica e naqueles que estean simultaneamente tomando algunha das substancias que alteran a fase I do metabolismo hep\u00e1tico.\nMecanismo de acci\u00f3n.\nAct\u00faan sobre uns receptores espec\u00edficos localizados a nivel do Sistema Nervioso Central, os cales forman parte do complexo macromolecular do receptor do \u00e1cido gamma-aminobut\u00edrico (CMRGB). O GABA \u00e9 un neurotransmisor inhibidor, xa que cando se une o seu receptor produce unha alteraci\u00f3n na permeabilidade das canles de cloro. Como consecuencia desa alteraci\u00f3n aumenta o fluxo de cloro \u00f3 interior da c\u00e9lula, producindo a s\u00faa hiperpolarizaci\u00f3n, e polo tanto, estabilizando a s\u00faa membrana. O receptor da benzodiacepina est\u00e1 pr\u00f3ximo \u00f3 do GABA, de modo que cando a benzodiacepina se une \u00f3 seu receptor, facilita a uni\u00f3n do GABA \u00f3 seu, e deste xeito \u00e9 como ten os seus efectos sedativos (a activaci\u00f3n do CMRGB por unha benzodiacepina potencia a acci\u00f3n inhibitoria da sinapse mediada polo GABA). Os receptores das benzodiacepinas at\u00f3panse distribu\u00eddos por todo o cerebro e a medula espi\u00f1al; ademais at\u00f3panse receptores noutros \u00f3rganos como as gl\u00e1ndulas adrenais, riles, gl\u00e1ndula pineal e plaquetas.\nSobredose.\nDebido a que son f\u00e1rmacos moi prescritos e est\u00e1n dispo\u00f1ibles na maior\u00edas dos fogares constit\u00faen a intoxicaci\u00f3n medicamentosa m\u00e1is frecuente no noso medio. Xeralmente, prod\u00facese pola inxesta do f\u00e1rmaco con fins autol\u00edticos (suicidas), con frecuencia acompa\u00f1ado de alcohol et\u00edlico (en m\u00e1is do 75% dos casos) e outras substancias; tam\u00e9n adoitan ir acompa\u00f1ados por sobredoses por drogas de abuso xa que son empregadas polos drogadictos para diminu\u00edr os s\u00edntomas da s\u00edndrome de abstinencia.\nO mecanismo da acci\u00f3n t\u00f3xica \u00e9 o mesmo c\u00f3 da acci\u00f3n terap\u00e9utica, \u00e9 dicir, act\u00faan como activadores do receptor do GABA. En caso de dose excesiva producen a depresi\u00f3n do SNC, polos efectos inhibidores de neurotransmisor GABA. Causan fundamentalmente ataxia, letargo e fala farfullante. A toxicidade m\u00e1is temida \u00e9 a depresi\u00f3n respiratoria. A depresi\u00f3n grave do SNC, \u00e9 dicir, o coma, \u00e9 rara, e acostuma a aparecer con inxestas simult\u00e1neas doutras substancias, especialmente o alcohol.\nOs f\u00e1rmacos de curta duraci\u00f3n de acci\u00f3n, como o temazepam, alprazolam e triazolam producen cadros t\u00f3xicos m\u00e1is graves. Isto \u00e9 as\u00ed porque ten maior capacidade de producir depresi\u00f3n respiratoria pero tam\u00e9n se usan con m\u00e1is frecuencia como substancias de abuso e se asocian \u00f3 alcohol.\nOutras manfestaci\u00f3ns cl\u00ednicas de sobredose incl\u00faen hipotermia, hipotensi\u00f3n e bradicardia (ritmo cardiaco lento).\nA\u00ednda as\u00ed, cando a intoxicaci\u00f3n se produce exclusivamente por benzodiacepinas a mortalidade \u00e9 moi rara, xa que son f\u00e1rmacos cun \u00edndice terap\u00e9utico elevado (o que significa que as doses t\u00f3xicas son moi superiores \u00e1s terap\u00e9uticas). Non obstante, cando se asocian a outras substancias coma o alcohol, pot\u00e9ncianse os seus efectos, e as consecuencias poden ser m\u00e1is graves. Nun estudo multic\u00e9ntrico, efectuado en 317 intoxicados agudos con car\u00e1cter grave, s\u00f3 faleceron cinco pacientes por intoxicaci\u00f3n medicamentosa, estando as benzodiacepinas implicadas en catro deles (en tres asociaciada con outros f\u00e1rmacos e s\u00f3 nun caso como \u00fanico responsable).\nAs benzodiacepinas te\u00f1en un ant\u00eddoto espec\u00edfico, que \u00e9 o \"Flumazenil\". Tr\u00e1tase dun antagonista espec\u00edfico que act\u00faa no mesmo receptor, impedindo que act\u00faen as benzodiacepinas. A s\u00faa vida media \u00e9 curta, de modo que a reversi\u00f3n dos efectos dura uns 45-60 minutos, pasados os cales pode volver a sedaci\u00f3n. \u00c9 un f\u00e1rmaco \u00fatil pero debe usarse con cautela, xa que ten moitas contraindicaci\u00f3ns (en xeral, sempre que exista risco de convulsi\u00f3ns)."}
{"id": "47723", "revid": "23204", "url": "https://gl.wikipedia.org/wiki?curid=47723", "title": "Porco tamworth", "text": "O tamworth \u00e9 unha das razas porcinas m\u00e1is antigas, pero a s\u00faa poboaci\u00f3n \u00e9 escasa e t\u00e9mese pola s\u00faa extinci\u00f3n (ao redor de 2.000 exemplares certificados en todo o planeta). Este animal \u00e9 un porco non moi grande, rubio, e crese que descende do xabaril de Europa. As poboaci\u00f3ns principais est\u00e1n no Reino Unido, Australia, os Estados Unidos, Nova Zelandia e o Canad\u00e1. Outros nomes deste animal \u00e9 porco rubio ou simplemente tam.\nMorfolox\u00eda.\nEsta raza rubia presenta un corpo e unha cabeza de forma alongada. As orellas tenas dereitas, e puntiagudas, e tanto a cara como o foci\u00f1o son rectil\u00edneos. A cor vai dende un xenxibre claro ata un rubio moi escuro, se ben ao comezo da raza combinaban o rubio co negro, que foi desaparecendo co tempo. Te\u00f1en unha alta densidade de pelo, que lles protexe a pel dos raios ultravioleta; por\u00e9n, mudan o pelo entre xu\u00f1o e agosto (no hemisferio norte) polo que nese tempo se enchen de lama para evitar as queimaduras do sol.\nSon unha raza de tama\u00f1o medio, cun macho entre 250 e 370\u00a0kg. e unha femia adulta entre 200 e 300\u00a0kg. Te\u00f1en entre 100 e 140\u00a0cm de longo, e entre 50 e 65\u00a0cm de alto. O rabo revirado dos adultos ten entre 24 e 30\u00a0cm. de longo. Os seus xam\u00f3ns son duros e musculosos, te\u00f1en unha excelente estrutura nas extremidades e un bo esqueleto. As camadas son algo m\u00e1is pequenas c\u00e1s das razas m\u00e1is comerciais. Os coidadores da raza rexeitan os porcos tamworth que te\u00f1en o pelo crecho e bravo, o foci\u00f1o revirado para riba e pintas negras no lombo.\nComportamento.\nA caracter\u00edsticas m\u00e1is destacada do tamworth \u00e9 a s\u00faa gran resistencia \u00e1s condici\u00f3ns climatol\u00f3xicas adversas. Por iso d\u00e1se ben nos pa\u00edses do norte, como Escocia ou Canad\u00e1, onde os invernos son duros tanto polo fr\u00edo como polos fortes ventos. O tamworth non \u00e9 s\u00f3 rexo e resistente. tam\u00e9n est\u00e1 moi ben axeitado para pacer no monte. A solta no monte do tamworth \u00e9 compat\u00edbel co vac\u00fan, pois aproveitan a forraxe que as vacas foron deixando atr\u00e1s no pastoreo \u00e1s ceibas. Tam\u00e9n son h\u00e1biles para escavar \u00e1 procura de alimento. As femias te\u00f1en altos niveis de maternidade, e son constantes no aleite de todos os leit\u00f3ns. As camadas son de seis a dez porqui\u00f1os. Ademais, l\u00e9vanse ben coa xente e gozan da atenci\u00f3n dos humanos.\nHistoria.\nOrixinarios de Inglaterra o nome da raza procede da vila de Tamworth, en Staffordshire. O sir Robert Peel, de Tamworth, trouxo porcos de pasto de Irlanda en 1809 para cruzar coa raza tradicional da casa. Este cargamento, logo mellorado nas Terras Medias inglesas aos comezos do s\u00e9culo XIX \u00e9 o que se cre que estivo na orixe da raza tamworth. Dende os tempos de Peel esta raza criouse bastante \u00e1 parte das demais, e tense por unha das m\u00e1is puras das razas porcinas.\nEn 1865 os tamworth foron reco\u00f1ecidos como unha raza inglesa en 1885 que foi cando se iniciou o libro de rexistros. Os tamworth foron importados aos Estados Unidos por un gandeiro chamado Thomas Bennett de Rossville, Illinois, en 1882. Axi\u00f1a foron para Canad\u00e1 e hai asociaci\u00f3ns de criadores de tamworth funcionando tanto nestes dous pa\u00edses como no Reino Unido. Logo tam\u00e9n se estenderon por Australia e Nova Zelandia.\nXen\u00e9tica e conservaci\u00f3n.\nA\u00ednda que est\u00e1 considerado xeneticamente distante do moderno porco comercial, o tamworth \u00e9 excelente para facer cruzamentos e melloras. Por veces ch\u00e1maselle \"porco de beicon\", porque consegue unha gran masa corporal sen producir demasiada graxa. As s\u00faas poboaci\u00f3ns son moi pequenas, e est\u00e1 cualificado como en perigo de extinci\u00f3n: 1000 cabezas nos Estados Unidos, 340 no Reino Unido, 250 no Canad\u00e1, 55 en Australia e 20 en Nova Zelandia. Por iso, as sociedades de protecci\u00f3n da raza est\u00e1n centradas na conservaci\u00f3n m\u00e1is do que na mellora das s\u00faas cualidades. Nos anos setenta chegou a haber s\u00f3 17 machos reprodutores en todo o planeta, pero agora as poboaci\u00f3ns progresan pouco a pouco."}
{"id": "47726", "revid": "1093", "url": "https://gl.wikipedia.org/wiki?curid=47726", "title": "Porcino", "text": ""}
{"id": "47728", "revid": "56817", "url": "https://gl.wikipedia.org/wiki?curid=47728", "title": "Supersimetr\u00eda", "text": "En f\u00edsica de part\u00edculas, a supersimetr\u00eda \u00e9 unha teor\u00eda que relaciona as propiedades dos bos\u00f3ns e os fermi\u00f3ns como aspectos de propiedades m\u00e1is xerais que se dan en determinadas condici\u00f3ns. A\u00ednda que non foi verificada experimentalmente polo momento (debido \u00e1s grandes enerx\u00edas necesarias), \u00e9 parte fundamental de moitos modelos te\u00f3ricos, inclu\u00edndo a teor\u00eda de supercordas. A supersimetr\u00eda tam\u00e9n \u00e9 co\u00f1ecida polo acr\u00f3nimo ingl\u00e9s SUSY.\nSegundo o modelo est\u00e1ndar da f\u00edsica de part\u00edculas, a materia est\u00e1 formada por fermi\u00f3ns (\u00e1 s\u00faa vez divididos en quarks e lept\u00f3ns), mentres que as part\u00edculas que transmiten as catro forzas fundamentais da natureza (gravidade, interacci\u00f3n nuclear forte, interacci\u00f3n nuclear d\u00e9bil e electromagnetismo) entre as part\u00edculas materiais, son bos\u00f3ns. Posto que se postula que as catro forzas derivaron dunha soa que se manifestaba \u00f3 comezo do universo, a supersimetr\u00eda intenta explicar o porqu\u00e9 desa separaci\u00f3n e forma parte da Teor\u00eda do todo.\nSegundo esta teor\u00eda, a cada part\u00edcula corresp\u00f3ndelle unha compa\u00f1eira supersim\u00e9trica nas que interact\u00faan, de tal xeito que cada bos\u00f3n ten unha compa\u00f1eira fermi\u00f3n e viceversa. As compa\u00f1eiras supersim\u00e9tricas dos fermi\u00f3ns son bos\u00f3ns e reciben nomes que comezan coa letra \"s\". As\u00ed o electr\u00f3n ten como compa\u00f1eira o selectr\u00f3n, e os quarks, os squarks. As compa\u00f1eiras dos bos\u00f3ns son fermi\u00f3ns con nomes que terminan en \"-ino\", as\u00ed a do fot\u00f3n \u00e9 o fotino e a do gravit\u00f3n, o gravitino.\nDebido \u00e1 separaci\u00f3n das catro forzas, as compa\u00f1eiras supersim\u00e9tricas, se existen, ter\u00edan masas enormes, o que explica que non se observen facilmente na natureza. Algunhas part\u00edculas supersim\u00e9tricas, como o neutralino, poder\u00edan explicar o problema da materia escura do universo."}
{"id": "47730", "revid": "98629", "url": "https://gl.wikipedia.org/wiki?curid=47730", "title": "Artiod\u00e1ctilos", "text": "Os artiod\u00e1ctilos (Artiodactyla) son unha orde de mam\u00edferos ungulados caracterizados porque as s\u00faas extremidades rematan en catro dedos, e o peso do seu corpo recae nos dedos terceiro e cuarto (dos cales, polo menos apoian dous no chan) en contraste cos outros ungulados, os perisod\u00e1ctilos, nos que o peso do corpo recae no terceiro dedo, na maior parte deles, ou totalmente neste, como nos \u00e9quidos.\nUnha das caracter\u00edsticas m\u00e1is distintivas do grupo \u00e9 a forma do astr\u00e1galo, un \u00f3so do tornecelo, que ten unha estrutura de dupla polea, o que lle d\u00e1 unha maior flexibilidade aos p\u00e9s. Os aridod\u00e1cilos habitan en todos os continentes, excepto na Ant\u00e1rtida, a\u00ednda que os que se encontran en Australia foron introducidos polo ser humano.\nOs artiod\u00e1ctilos actuais (sen contar os taxons f\u00f3siles) incl\u00faen 10 familias con ao redor dunhas 235 especies, moitas delas de grande importancia alimenticia, econ\u00f3mica e cultural para os seres humanos, entre as que destacan camelos, llamas, porcos, hipop\u00f3tamos, vacas, ant\u00edlopes, cervos, xirafas, cabras etc.\nO grupo, tal como se condidera aqu\u00ed, excl\u00fae aos cet\u00e1ceos, a\u00ednda que recentes datos sobre as secuencias de ADN indican que comparten un antepasado com\u00fan con eles, polo que resulta que ser\u00eda un grupo parafil\u00e9tico. Segundo moitos autores o grupo filoxeneticamente correcto ser\u00eda o dos \"Cetartiodactyla\" (de \"Cetacea\" + \"Artiodactyla\").\nCaracter\u00edsticas.\nO dos artiod\u00e1ctilos \u00e9 un grupo moi variado, con cerca de 220 especies descritas, que incl\u00faen moitos animais con grande importancia econ\u00f3mica para o ser humano, como o boi, a cabra, o camelo, o hipop\u00f3tamo e o porco, entre moitos outros.\nHai especies nativas de todos os continentes, excepto da Australia e a Ant\u00e1rtida. A maior\u00eda vive en h\u00e1bitats terrestres, inclu\u00edndo sabanas, monta\u00f1as e bosques, pero tam\u00e9n hai un grupo semiacu\u00e1tico, o dos hipop\u00f3tamos.\nA maior\u00eda son fit\u00f3fagos \u2014e nesta orde enc\u00f3ntranse os ruminantes e os til\u00f3podos, cos seus aparellos dixestivos especializados\u2014, mais alg\u00fans son omn\u00edvoros, coma os porcos.\nEntre estes animais enc\u00f3ntranse alg\u00fans dos mam\u00edferos m\u00e1is r\u00e1pidos, como moitos ant\u00edlopes.\nPatas.\nNos artiod\u00e1ctilos, o eixe das patas pasa entre os dedos terceiro e cuarto, que son similares e m\u00e1is longos que os dedos segundo e quinto, que case sempre est\u00e1n reducidos ou incluso atrofiados.\nO n\u00famero de dedos nas especies actuais \u00e9 par (2 ou 4), excepto nos taias\u00faidos, cuxas patas posteriores te\u00f1en s\u00f3 tres dedos funcionais.\nOs dedos est\u00e1n cubertos por pezu\u00f1os. Na maior\u00eda dos casos, os metacarpianos e metatarsianos dos dedos longos s\u00f3ldanse entre si para formaren un s\u00f3 elemento, chamado \"\u00f3so de cana\".\nOs dedos segundo e quinto red\u00facense a delgadas estruturas \u00f3seas unidas aos anteriores, ou ben poden desaparecer totalmente.\nTanto o c\u00fabito como o peron\u00e9 est\u00e1n moi reducidos, mentres que o radio e a tibia adquiren gran desenvolvemento.\nCornos.\nUn car\u00e1cter moi t\u00edpico de numerosos artiod\u00e1ctilos (c\u00e9rvidos, antiloc\u00e1pridos, b\u00f3vidos e xir\u00e1fidos) \u00e9 a presenza de cornos situados de maneira sim\u00e9trica a ambos os lados da fronte, cerca das \u00f3rbitas oculares.\nEates cornos poden ser de catro tipos: cornos \"verdadeiros\", cornos con hastas, osiconos e estoxos c\u00f3rneos caducos.\nOs cornos \"verdadeiros\" te\u00f1en un n\u00facleo de \u00f3so cuberto por unha envoltura permanente de queratina. Son t\u00edpicos dos b\u00f3vidos. Estes cornos desenv\u00f3lvense sobre o peri\u00f3steo do \u00f3so frontal.\nAs hastas son estruturas \u00f3seas que caen e son substitu\u00eddas cada ano nos membros da familia dos c\u00e9rvidos. Medran cun crecemento permanente nunha estrutura do \u00f3so frontal denominada \"ped\u00edculo\".\nEstas cornamentas poden ser ramificadas, como no cervo (\"Cervus elaphus\") ou palmadas, como no alce (\"Alces alces\").\nOs osiconos son protuberancias permanentes de estrutura \u00f3sea que derivan de cartilaxea osificados que proceden do \u00f3so frontal ou dos parietais (fusionados) durante a vida do animal, e que est\u00e1n recubertos de pel e pelo. Pres\u00e9ntanos s\u00f3 os xir\u00e1fidos.\nEsre tipo de cornos son similares aos cornos \"verdadeiros\", con va\u00ed\u00f1s de queratina que cobren os n\u00facleos \u00f3seos permanentes; por\u00e9n, estas fundas son caducas, e caen como as cornamentas dos cervos. O \u00fanico animal que os presenta \u00e9 o ant\u00edlope americano (\"Antilocapra americana\").\nAparello dixestivo.\nDentici\u00f3n.\nA dentici\u00f3n dos artiod\u00e1ctilos est\u00e1 moi especializada; os incisivos superiores das especies actuales atrofi\u00e1ronse, os premolares non est\u00e1n molarizados e os molares presentan unha eficiente superficie trituradora formada por cristas lonxitudinais; \u00e9 un resultado similar ao dos perisod\u00e1ctilos (cabalos), pero que se conseguiu por v\u00edas moi diferentes, nun caso evidente de converxencia evolutiva.\nEst\u00f3mago.\nO est\u00f3mago \u00e9 complexo en todos os artiod\u00e1ctilos. \nNos casos m\u00e1is simples, como nos porcos e hipop\u00f3tamos, existe unha soa cavidae xunto \u00e1 abertura do es\u00f3fago.\nNo caso dos ruminantes hai catro c\u00e1maras: rume, ret\u00edculo, omaso e abomaso. T\u00e1ratase dunha adaptaci\u00f3n que lles permite descompo\u00f1er a celulosa presente nos vexetais grazas \u00e1 presenza de microorganismos simbiontes. O abomaso segrega poderosos \u00e1cidos, e \u00e9 como o est\u00f3mago de calquera outro mam\u00edfero.\nAlgo parecido \u00e9 o est\u00f3mago dos til\u00f3podos, pero \u00e1 didferenza dos ruminantes, est\u00e1 dividido s\u00f3 en tres cavidades, ademais de deberse a un proceso de converxencia evolutiva.\nGl\u00e1ndulas odor\u00edferas.\nOs artiod\u00e1ctilos te\u00f1en un complexo sistema de gl\u00e1ndulas odor\u00edferas na cabeza, entre os dedos, na rexi\u00f3n inguinal e, con menos frecuencia, ao redor do ano. Estas gl\u00e1ndulas interve\u00f1en na sinalizaci\u00f3n do territorio e na vida social e sexual, que \u00e9 a mi\u00fado complexa.\nTaxonom\u00eda.\nO taxon foi descrito en 1848 polo zo\u00f3logo, anatomista e paleont\u00f3logo \ningl\u00e9s Richard Owen; o nome que prouxo, \"Artiodactyla\" comp\u00faxoo cos elementos do grego antigo \u1f00\u03c1\u03c4\u03b9\u03bf- \"artio-\", derivado de \u1f04\u03c1\u03c4\u03b9\u03bf\u03c2 \"\u00e1rtios\" \"par\", e -\u03b4\u03ac\u03ba\u03c4\u03c5\u03bb\u03b1 \"-d\u00e1ktila\", plural de -\u03b4\u03ac\u03ba\u03c4\u03c5\u03bb\u03bf \"-d\u00e1ktilo\", de \u03b4\u03ac\u03ba\u03c4\u03c5\u03bb\u03bf\u03c2 \"d\u00e1ktilos\", \"dedo\".\nClasificaci\u00f3n.\nA clasificaci\u00f3n tradicional dos artiod\u00e1ctilos (segundo ADW, Catalogue of Life , SIIT e \ne MSW), \u00e9 a seguinte:\nOrde \"Artiodactyla\"\nEvoluci\u00f3n e filoxenia.\nHistoria evolutiva.\nO rexistro f\u00f3sil dos artiod\u00e1ctilos \u00e9 moi antigo, remont\u00e1ndose polo menos at\u00e9 o eoceno inferior. O grupo diversificouse moito (36 familias) alcanzando un aspecto m\u00e1is ou menos moderno no mioceno. A preponderancia dos artiod\u00e1ctilos correlaci\u00f3nase co declive dos perisod\u00e1ctilos, talvez causada pola competencia con aqueles.\nFiloxenia.\nF\u00f3siles encontrados recentemente en Paquist\u00e1n e asignados aos x\u00e9neros \"Pakicetus\" e \"Ambulocetus\", vi\u00f1eron a confirmar que os cet\u00e1ceos evolucionaron a partir de artiod\u00e1ctilos, cando estes xa se diferenciaran dos seus antepasados mesoniquios. A primeiras pegadas desta relaci\u00f3n xurdiron contra 1990, pola comparaci\u00f3n de mol\u00e9culas e xenes entre mam\u00edferos actuais. As probas dun parentesco espec\u00edfico cos hipop\u00f3tamos non son conclu\u00edntes; en calquera caso, os hipop\u00f3tamos ofrecen unha imaxe aproximada de como deberon ser as primeiras formas dos cet\u00e1ceos. Os cladogramas seguintes mostran estas supostas relaci\u00f3ns, o que implicar\u00eda que os artiod\u00e1ctilos non ser\u00edan monofil\u00e9ticos:)."}
{"id": "47731", "revid": "736", "url": "https://gl.wikipedia.org/wiki?curid=47731", "title": "Stan", "text": ""}
{"id": "47733", "revid": "98629", "url": "https://gl.wikipedia.org/wiki?curid=47733", "title": "Katharevousa", "text": "A kathar\u00e9vusa ou kathar\u00e9vousa (en grego \u03ba\u03b1\u03b8\u03b1\u03c1\u03b5\u03cd\u03bf\u03c5\u03c3\u03b1, literalmente, \"lingua purificada\") \u00e9 unha forma do idioma grego creada no inicio do s\u00e9culo XIX por Adam\u00e1ntios Kora\u00eds (1748-1833).\nHistoria.\nKorais rexeitaba a influencia bizantina na lingua grega e era un cr\u00edtico \u00e1cido da ignorancia do clero e da s\u00faa submisi\u00f3n ao Imperio Otom\u00e1n. A \"kathar\u00e9vusa\" foi concibida para expurgar do grego as achegas estranxeiras sen con iso pretender volver ao grego antigo.\nTras a segunda guerra mundial, un amplo e longo debate pol\u00edtico opu\u00f1a os defensores da forma popular, o grego dem\u00f3tico (en grego \"\u03b4\u03b7\u03bc\u03bf\u03c4\u03b9\u03ba\u03ae\"), aos partidarios da \"kathar\u00e9vusa\".\nA \"kathar\u00e9vusa\" recibiu estatuto de lingua oficial en 1830, pero nunca se tornou de uso corrente (non era de feito a lingua do pobo) e s\u00f3 en 1976 foi substitu\u00edda polo grego dem\u00f3tico."}
{"id": "47738", "revid": "1131", "url": "https://gl.wikipedia.org/wiki?curid=47738", "title": "William Lee Brant", "text": "William Lee Brant, nado en Franklin (Luisiana) en 1931 e finado na Habana o 4 de novembro de 2006, foi un membro dos Panteras Negras.\nTraxectoria.\nF\u00edxose famoso porque o 17 de xu\u00f1o de 1969 secuestrou un avi\u00f3n en San Francisco e empregouno para fuxir a Cuba.\nEn Cuba pasou 22 meses na cadea por causas relacionadas coa inmigraci\u00f3n ilegal, por\u00e9n foi liberado e chegou a obter a nacionalidade cubana e tam\u00e9n un t\u00edtulo de Literatura Hisp\u00e1nica pola Universidade da Habana, al\u00e9n de traballar como profesor de ingl\u00e9s en distintos centros educativos.\nNunha entrevista de 1996 declarou botar en falta os Estados Unidos e a comunidade afroamericana, pero que non pod\u00eda regresar sen enfrontarse a graves cargos por piratar\u00eda a\u00e9rea e secuestro. Na mesma data apareceron publicadas as s\u00faas memorias \"Long Time Gone\"."}
{"id": "47740", "revid": "23204", "url": "https://gl.wikipedia.org/wiki?curid=47740", "title": "Holodomor", "text": "Holodomor (en lingua ucra\u00edna: \"\u0413\u043e\u043b\u043e\u0434\u043e\u043c\u043e\u0440\"; pronunciado \"golodomor\", con gheada) \u00e9 o nome atribu\u00eddo \u00e1 fame de car\u00e1cter xenocida, que devastou principalmente o territorio da Rep\u00fablica Socialista Sovi\u00e9tica de Ucra\u00edna (integrada na URSS), durante os anos de 1932 a 1933. Este acontecemento, tam\u00e9n co\u00f1ecido por gran fame de Ucra\u00edna, representou un dos m\u00e1is tr\u00e1xicos cap\u00edtulos da Historia de Ucra\u00edna, debido \u00f3 enorme custo en vidas humanas.\nA pesar de que esta fame afectou igualmente a outras rexi\u00f3ns sovi\u00e9ticas, o termo \"Holodomor\" \u00e9 aplicado especificamente \u00f3s feitos ocorridos nos territorios con poboaci\u00f3n de etnia ucra\u00edna: Ucra\u00edna e a rexi\u00f3n de Kuban, no C\u00e1ucaso do Norte. Como tal, o Holodomor \u00e9 \u00e1s veces denominado \"Xenocidio Ucra\u00edno\" ou \"Holocausto Ucra\u00edno\", significando que esa traxedia resulta dunha acci\u00f3n deliberada de exterminio desencadeada polo r\u00e9xime sovi\u00e9tico contra o pobo ucra\u00edno, en canto entidade socio-\u00e9tnica.\nTendo como referencia o concepto de xenocidio e a s\u00faa definici\u00f3n xur\u00eddica, verif\u00edcase un crecente consenso da historiograf\u00eda, relativo \u00e1 natureza xenocida do Holodomor. Por outra banda, hai un n\u00famero cada vez maior de pa\u00edses que o reco\u00f1ecen oficialmente como un acto de xenocidio, como Espa\u00f1a.\n[[Ficheiro:HolodomorKyivSvichky.jpg|miniatura|dereita|250px|Imaxe da [[cerimonia]] dos cirios acesos, en homenaxe \u00e1s v\u00edtimas do Holodomor (K\u00ediv, [[22 de novembro]] de [[2003]]).]]\nA [[palabra]] Holodomor resulta da expresi\u00f3n ucra\u00edna '\u041c\u043e\u0440\u0438\u0442\u0438 \u0433\u043e\u043b\u043e\u0434\u043e\u043c' (\"mor\"yty g\"holodo\"m), que significa \"matar pola fame\". O termo foi empregado por vez primeira polo [[Escritor, escritora|escritor]] [[Oleksa Musienko]], nun relatorio.\nNo cuarto [[s\u00e1bado]] do [[mes]] de [[novembro]], Ucra\u00edna e as [[Comunidade (sociolox\u00eda)|comunidades]] ucra\u00ednas implantadas en diversos pa\u00edses de acollemento renden homenaxe \u00e1s v\u00edtimas do Holodomor.\n1929: a colectivizaci\u00f3n da agricultura e a deskulakizaci\u00f3n (Gran Viraxe).\nOs obxectivos da Gran Viraxe.\nA comezos da [[d\u00e9cada de 1930]], [[Iosif Stalin|Stalin]] decidiu aplicar unha nova pol\u00edtica para a URSS, a trav\u00e9s da transformaci\u00f3n radical e acelerada das s\u00faas estruturas [[econom\u00eda|econ\u00f3micas]] e sociais. Esa mudanza contemplaba os seguintes obxectivos:\nA \"guerra anticampesi\u00f1a\".\n[[Ficheiro:1935_genrich_jagoda_maxim_gorki.jpg|miniatura|dereita|300px|[[Genrikh Yagoda]] (dereita) na compa\u00f1a do escritor [[Maxim Gorki]] (esquerda). Como subxefe da [[Pol\u00edcia|pol\u00edcia pol\u00edtica]] ([[KGB]]), Yagoda foi un dos principais responsables da represi\u00f3n do campesi\u00f1ado, no \u00e1mbito da colectivizaci\u00f3n e da deskulakizaci\u00f3n]]\nO proceso de colectivizaci\u00f3n acelerada da agricultura e de \"liquidaci\u00f3n dos kulaks como clase\" (deskulakizaci\u00f3n), desencadeado por decisi\u00f3n do [[Comit\u00e9 central do partido Comunista|Comit\u00e9 Central]] do [[Partido Comunista da Uni\u00f3n Sovi\u00e9tica]], en [[decembro]] de [[1929]], tivo consecuencias tr\u00e1xicas para mill\u00f3ns de persoas.\nPara a s\u00faa execuci\u00f3n, o [[Funcionario, funcionaria|funcionariado]] e os membros do Partido Comunista que estaban presentes nos campos, foron apoiados por [[brigada]]s de [[Proletariado|obreiros]] e de \"[[Activismo|activistas]]\" chegados dos [[cidade|centros urbanos]]. Sendo a Uni\u00f3n Sovi\u00e9tica un pa\u00eds no que a fractura entre o mundo dominante das cidades e o mundo dominado das [[aldea]]s continuaba a ser profunda, a colectivizaci\u00f3n foi sentida como unha verdadeira [[guerra]] declarada polo Estado contra o modo de vida e a [[cultura]] labrega [[tradici\u00f3n|tradicionais]].\nO campesi\u00f1ado (82 % da poboaci\u00f3n sovi\u00e9tica), despois de ser obrigado, a trav\u00e9s de todo o tipo de [[Abuso de poder|abusos]] e [[violencia]]s , a entregar os bens, foi forzado a se adherir \u00e1s [[cooperativa|explotaci\u00f3ns]] agr\u00edcolas colectivas ([[kolkhoz]]es) ou estatais ([[sovkhoz]]es). Estas destin\u00e1banse a abastecer, de forma regular e case gratu\u00edta, \u00f3 Estado con produtos agr\u00edcolas e pecuarios, a trav\u00e9s de planos de colecta fixados polas autoridades centrais.\nCon base na acusaci\u00f3n arbitraria de pertenceren \u00e1 categor\u00eda dos kulaks (campesi\u00f1os ricos e host\u00eds \u00f3 poder sovi\u00e9tico), os \"socialmente estra\u00f1os\" \u00f3 novo sistema agr\u00edcola kolkhoziano,foron [[Exilio|desterrados]] a t\u00edtulo definitivo para outras rexi\u00f3ns, principalmente para [[Casaquist\u00e1n]] e [[Siberia]]. Por outro lado, as operaci\u00f3ns de deportaci\u00f3n pretend\u00edan fornecer os recursos humanos necesarios \u00e1 [[colonizaci\u00f3n]] e explotaci\u00f3n das inmensas riquezas naturais, existentes neses territorios deshabitados.\nEn total, son deportadas -frecuentemente de modo ca\u00f3tico e precipitado- cerca de 2\u00a0800\u00a0000 persoas:\nNo entanto, en moitos casos, as v\u00edtimas da represi\u00f3n foron abandonadas neses territorios distantes. En consecuencia diso, aproximadamente 500.000 deportados, entre os que se atopan moitos nenos, morreron debido o fr\u00edo, \u00e1 fame e \u00f3 traballo extenuante.\nOs sobreviventes, traballando como \"colonos de traballo\" nas empresas de explotaci\u00f3n dos recursos naturais -[[Silvicultura|explotaci\u00f3n forestal]], [[carb\u00f3n]], [[Mineral|minerais non ferrosos]], [[metalurxia]], agricultura e [[artesan\u00eda]]- ou nos [[estaleiro]]s de obras p\u00fablicas -[[construci\u00f3n]] e manutenci\u00f3n de [[estrada]]s e [[Ferrocarril|v\u00edas f\u00e9rreas]]- son tratados como verdadeiros [[parias]], sendo suxeitos a todo o tipo de privaci\u00f3ns e abusos.\nAdemais, cerca de 400.000 campesi\u00f1os foron enviados a unha rede de [[campo de concentraci\u00f3n|campos de traballos forzados]] ([[Gulag]]), dirixida polo KGB -na \u00e9poca, baixo a direcci\u00f3n de [[Viacheslav Menzhinski]]- e outros 30.000 foron castigados a [[Pena de morte|pena capital]].\nA resposta dos campesi\u00f1os foi desesperada e moitas veces violenta, habendo numerosas [[Protesta|manifestaci\u00f3ns]], revoltas e disturbios por todo o pa\u00eds (m\u00e1is de 14.000 casos rexistrados polo KGB).\nEsa resistencia mobilizou preto de tres mill\u00f3ns de persoas, en particular nas rexi\u00f3ns do r\u00edos [[r\u00edo Don|Don]] e [[r\u00edo Volga|Volga]], no C\u00e1ucaso do Norte, en Casaquist\u00e1n, e sobre todo, en Ucra\u00edna As motivaci\u00f3ns da sublevaci\u00f3n labrega foron m\u00faltiples, xurdindo de acordo cos novos desaf\u00edos suscitados pola intransixencia do Estado sovi\u00e9tico: recusa en se adherir \u00f3s kolkhozes; oposici\u00f3n \u00e1 pol\u00edtica [[ate\u00edsmo|antirrelixiosa]] das autoridades (peche das [[igrexa (arquitectura)|igrexas]], confiscaci\u00f3n dos [[Camp\u00e1|sinos]], [[vandalismo]] antirrelixioso dos activistas da [[Komsomol|Xuventude Comunista]]); solidariedade cos kulaks e outros \"elementos antisovi\u00e9ticos\", v\u00edtimas de persecuci\u00f3n; resistencia \u00e1 confiscaci\u00f3n, polos \u00f3rganos estatais de colecta, dunha crecente porcentaxe da produci\u00f3n agropecuaria, a trav\u00e9s de \"desv\u00edos\" e roubos da colleita \"colectiva\", nunha conxuntura econ\u00f3mica cada vez m\u00e1is degradada.\n1931: o inicio da fame sovi\u00e9tica.\nO \u00e1mbito xeogr\u00e1fico.\nA partir de [[1931]], co perfecto co\u00f1ecemento das autoridades, as crecentes dificultades alimenticias comezan a provocar a morte de centenas de millares de persoas en varias rexi\u00f3ns da Uni\u00f3n Sovi\u00e9tica. A situaci\u00f3n \u00e9 especialmente grave en Casaquist\u00e1n, como nas principais \u00e1reas [[cereal]]\u00edferas - Ucra\u00edna, C\u00e1ucaso do Norte e territorio do [[r\u00edo Volga]] - onde fora ofrecida maior [[resistencia]] \u00e1 pol\u00edtica de colectivizaci\u00f3n agr\u00edcola.\nAs causas iniciais da fame.\nExceptuando o caso particular de Casaquist\u00e1n, as causas iniciais desta traxedia devastadora foron globalmente id\u00e9nticas: \n[[Ficheiro:Holodomor6.jpg|miniatura|dereita|300px|Capa da [[revista]] sovi\u00e9tica\n\"Kolhospnytsia Ukrayiny\" (\"Muller Kolkhoziana de Ucra\u00edna\") de decembro de 1932]]\nPor conseguinte, a fame desencadeada en 1931 -a\u00ednda nunha escala reducida, en comparaci\u00f3n cos dous anos seguintes- \u00e9 na s\u00faa orixe, o resultado imprevisto e non programado dunha pol\u00edtica de inspiraci\u00f3n [[marxismo|marxista]] que pretend\u00eda eliminar as [[sociedade|bases sociais]] e o modo de funcionamento da [[econom\u00eda]] [[capitalismo|capitalista]].\nHab\u00eda, no entanto, a plena consciencia por parte das forzas en enfrontamento -Estado e campesi\u00f1os- de que se estaba a reeditar a situaci\u00f3n de violencia e de fame que caracterizara o per\u00edodo do [[Comunismo de guerra|\"Comunismo de Guerra\"]] ([[1918]]-[[1921]]).\n1932-1933: o Holodomor ucra\u00edno.\nA escalada da crise.\nEn 1931 -en consecuencia das maiores colleitas en Siberia Occidental e en Casaquist\u00e1n- millares de kolkhozes de Ucra\u00edna, do C\u00e1ucaso do Norte e da rexi\u00f3n do r\u00edo Don, foron obxectivo de esixencias acrecentadas. Dese xeito, os \u00f3rganos estatais de colecta, a pesar dunha colleita bastante mediocre (69 mill\u00f3ns de [[tonelada]]s), conseguiron obter preto de 23 mill\u00f3ns de toneladas.\nUcra\u00edna foi obrigada a contribu\u00edr co 42% da s\u00faa produci\u00f3n cereal\u00edfera, o que provocou o agravamento da desorganizaci\u00f3n do ciclo produtivo, iniciada coa colectivizaci\u00f3n forzada e a deskulakizaci\u00f3n.\nEn Ucra\u00edna e noutras rexi\u00f3ns, a partir da [[Primavera]] de 1932, asistiuse \u00f3 espallamento da fame e \u00f3 \u00e9xodo dos campesi\u00f1os en direcci\u00f3n \u00e1s cidades, suscitando a preocupaci\u00f3n das autoridades, especialmente dos dirixentes de varias [[Rep\u00fablicas da Uni\u00f3n Sovi\u00e9tica|rep\u00fablicas sovi\u00e9ticas]]. Pola s\u00faa banda, o goberno animado co \u00e9xito dos requirimentos, fixa o plano de colecta para 1932 en 29,5 mill\u00f3ns de toneladas, dos que 7 mill\u00f3ns deberon ser obtidos en Ucra\u00edna.\nEntre os campesi\u00f1os, determinados a usar todos os medios para conservar unha parte da colleita, e as autoridades locais, obrigadas a cumprir o plano de colecta, o conflito era inevitable.\nEn efecto, eses planos son de tal xeito elevados, que os obrigaron a tentar esconder a maior cantidade posible de cereais, para garantir as reservas alimentarias indispensables para a s\u00faa supervivencia.\nA campa\u00f1a de colecta de 1932 dep\u00e1rase, por iso, dende o comezo, con innumerables dificultades: manifestaci\u00f3ns dos campesi\u00f1os atinxidos pola fame; fuga dos kolkhozes dun crecente n\u00famero de traballadores; roubo dos bens pertencentes \u00f3s kolkhozes (gando, alfaias e sobre todo colleitas) e recusa de moitos funcionarios locais e rexionais do Partido ou dos [[soviet]]s en aplicar planos de colecta que condenar\u00edan \u00e1 fame a decenas de mill\u00f3ns de persoas.\nInicialmente, Stalin manifesta a s\u00faa crecente impaciencia cara o ritmo lento que caracteriza a campa\u00f1a de requirimentos en Ucra\u00edna, acusando \u00f3s dirixentes locais de seren os responsables pola situaci\u00f3n, debido \u00f3 seu laxismo e falta de firmeza perante os \"\"actos de [[sabotaxe]]\" e de \"[[terrorismo]]\".\nPara superar esas dificultades, o [[7 de agosto]] de 1932, entra en vigor a [[lei]] sobre o \"roubo e dilapidaci\u00f3n da [[Propiedade|propiedade social]]\" (m\u00e1is co\u00f1ecida por \"lei das cinco [[espiga]]s\"), castigable con dez anos de campo de traballos forzados, ou coa [[pena de morte|pena capital]].\nAs brigadas encargadas da colecta efectuaron aut\u00e9nticas expedici\u00f3ns punitivas, especialmente nas rexi\u00f3ns cereal\u00edferas. Estas apropiaci\u00f3ns son acompa\u00f1adas de innumerables abusos, violencias f\u00edsicas e detenci\u00f3ns de kolkhozianos.\nA pesar dunha lixeira diminuci\u00f3n nos obxectivos dos planos de colecta e dunha represi\u00f3n estremadamente dura (m\u00e1is de 100.000 persoas foron condenadas nos primeiros meses de aplicaci\u00f3n da lei), o [[25 de outubro]], [[Moscova]] s\u00f3 colectara o 39% da cantidade de cereais esixida a Ucra\u00edna.\nA \"interpretaci\u00f3n nacional\" de Stalin.\nEntre [[xullo]] e [[agosto]] de 1932, Stalin concibiu unha nova an\u00e1lise da situaci\u00f3n en Ucra\u00edna e das s\u00faas causas, expresada a [[11 de agosto]], nunha [[carta (mensaxe)|carta]] enderezada a Kaganovitch:\"\"[A Ucra\u00edna] \u00e9 hoxe en d\u00eda a \u00abprincipal cuesti\u00f3n\u00bb, estando o partido, o Estado e mesmo os \u00f3rganos da polic\u00eda pol\u00edtica da rep\u00fablica, infestados de axentes [[nacionalismo|nacionalistas]] e de [[espionaxe|esp\u00edas]] [[Polonia|polacos]], corr\u00e9ndose o risco \u00abde se perder a Ucra\u00edna\u00bb, unha Ucra\u00edna que, polo contrario, \u00e9 preciso transformar nunha \u00abfortaleza bolxevique\u00bb\".\"\nNa perspectiva do [[ditador]], o Partido Comunista e o [[Goberno]] ucra\u00ednos ti\u00f1an sido infiltrados por axentes nacionalistas ([[Petliura|\"\"Petliuristas\"]]) e esp\u00edas polacos (\"axentes de [[J\u00f3zef Pi\u0142sudski|Pilsudski]]\"), e as aldeas reticentes \u00e1 colectivizaci\u00f3n, estaban so influencia de axitadores contra-revolucionarios.\nA decisi\u00f3n de utilizar a fame -provocando artificialmente o seu espallamento- para \"dar unha lecci\u00f3n\"\" \u00f3s campesi\u00f1os, foi tomada no [[Outono]], nun contexto especialmente delicado para o [[ditador]], coa agudizaci\u00f3n da [[crise]] provocada polo 1.\u00ba Plano Quinquenal e o [[suicidio]] da s\u00faa esposa [[Nadezhda Alliluieva]].\nO [[22 de outubro]] de 1932, son enviadas para Ucra\u00edna e para o C\u00e1ucaso do Norte d\u00faas \"\"comisi\u00f3ns extraordinarias\" -dirixidas respectivamente por [[Viacheslav Molotov]] e Lazar Kaganovitch- co obxectivo de \"acelerar as colectas\"\" e tendo o apoio dos m\u00e1is altos responsables do KGB (inclu\u00edndo Genrikh Yagoda).\nSimultaneamente, millares de axentes da polic\u00eda pol\u00edtica e de \"plenipotenciarios\" do Partido foron transferidos, para tapar a ineficacia das estruturas comunistas locais e reprimir calquera indicio de \"sabotaxe\". Entre [[novembro]] e [[decembro]], m\u00e1is de 27.000 persoas son detidas (30% son dirixentes de kolkhozes e pequenos funcionarios rurais) con base na acusaci\u00f3n de \"sabotaxe dos planos de colecta\".\nO recurso \u00e1 \"arma da fame\" adquire unha [[l\u00f3xica]] e unha violencia particulares nos territorios esencialmente ucra\u00ednos. Stalin -en perfecta coherencia coa s\u00faa propia an\u00e1lise acerca das orixes e din\u00e1micas do fen\u00f3meno nacional- consideraba Ucra\u00edna un caso de especial gravidade, debido \u00e1 uni\u00f3n profunda entre o \"nacionalismo [[burgues\u00eda|burgu\u00e9s]]\" e o campesi\u00f1ado.\nEn conformidade con esta an\u00e1lise, o dirixente do KGB ucra\u00edno [[Vsevolod Balistski]] define, o [[5 de decembro]] de 1932, como principal misi\u00f3n a desempe\u00f1ar pola polic\u00eda pol\u00edtica da rep\u00fablica \"\u201co urxente desmantelamento, identificaci\u00f3n e esmagamento dos elementos contra-revolucionarios e kulak-petliuristas que est\u00e1n a sabotar as medidas aplicadas polo Goberno Sovi\u00e9tico e polo Partido nas aldeas\u201d.\"\nA represi\u00f3n do campesi\u00f1ado ucra\u00edno.\nAs medidas represivas.\nEn resultado da \"interpretaci\u00f3n nacional\" que Stalin fixo da situaci\u00f3n ucra\u00edna, a decisi\u00f3n de empregar a fame neses territorios adquire caracter\u00edsticas espec\u00edficas de natureza xenocida, confirmadas pola recente desclasificaci\u00f3n de millares de documentos provenientes dos arquivos ucra\u00ednos. \n[[Ficheiro:Molotov.jpg|miniatura|dereita|150px|Viacheslav Molotov. Membro do Politburo e responsable da campa\u00f1a de requirimentos en Ucra\u00edna]]\nAs\u00edstese a unha escalada de medidas represivas, en gran parte diferentes das aplicadas noutras rexi\u00f3ns da Uni\u00f3n Sovi\u00e9tica:\n[[Ficheiro:The Soviet Union 1969 CPA 3748 stamp (Stanislav Kosior).jpg|miniatura|dereita|170px|Stanislav Kossior. Secretario-Xeral do Partido Comunista de Ucra\u00edna]]\nA confirmaci\u00f3n de que a fame serv\u00eda para impor a total obediencia dos campesi\u00f1os \u00f3s ditames do r\u00e9xime sovi\u00e9tico e do seu xefe supremo, est\u00e1 presente na carta enviada polo [[Secretario-Xeral]] do [[Partido Comunista de Ucra\u00edna]], [[Stanislav Kossior]], o [[15 de marzo]] de 1933, para Moscova: \"a insatisfactoria evoluci\u00f3n das sementeiras en numerosas rexi\u00f3ns, proba que a fame a\u00ednda non levou \u00e1 raz\u00f3n a moitos kolkhozianos \".\nNo sentido de garantir as condici\u00f3ns necesarias \u00e1s futuras colleitas, entre xaneiro e [[xu\u00f1o]] de 1933, as autoridades centrais adoptaron, de forma tard\u00eda, selectiva e insuficiente, varias medidas de auxilio a algunhas das rexi\u00f3ns atinxidas polas \"calamidades alimentarias\".\nPara preto de 30 mill\u00f3ns de persoas atinxidas pola fame, son postas \u00f3 seu dispor 320.000 toneladas de cereais, ou sexa 10 quilos de cereais por persoa, representando tan s\u00f3 o 3% do consumo medio anual dun campesi\u00f1o.\nNo entanto, esta axuda, al\u00e9n de privilexiar o abastecemento das cidades, dest\u00ednase unicamente \u00f3s que a \"merecen\": os kolkhozianos con mellor rendemento, os brigadistas, os tractoristas etc.\nAs consecuencias.\n[[Ficheiro:GolodomorKharkiv.jpg|esquerda|miniatura|300px|Moitos campesi\u00f1os famentos conseguiron evitar as barreiras policiais e chegar \u00e1s cidades, acabando no entanto por morrer (Kh\u00e1rkiv, 1933)]]\nEn termos [[demograf\u00eda|demogr\u00e1ficos]], a [[mortandade]] en Ucra\u00edna, a semellanza dos outros territorios sovi\u00e9ticos atinxidos pola fame, incidiu fundamentalmente sobre a poboaci\u00f3n rural, independentemente da s\u00faa orixe \u00e9tnica. No entanto, o r\u00e9xime sovi\u00e9tico ti\u00f1a a perfecta consciencia de que esa poboaci\u00f3n rural continuaba a representar a \"espi\u00f1a dorsal\" da nacionalidade ucra\u00edna (75% a 85% dos ucra\u00ednos resid\u00edan en aldeas), en contraste coas cidades, etnicamente m\u00e1is \"cosmopolitas\" (rusos, xudeus, polacos etc.). Por conseguinte, a fame adquiriu caracter\u00edsticas e dimensi\u00f3ns ben distintas das que ter\u00eda evidenciado noutras circunstancias pol\u00edticas.\nA pesar de ser bastante menos intensa e xeneralizada do que a [[Fame de 1921 - 1922]] , en termos de [[seca]] e de rexi\u00f3ns afectadas (a colleita de [[1945]] foi inferior \u00e1 de 1932, mais non existiu fame xeneralizada), causou entre tres a catro veces m\u00e1is v\u00edtimas, en resultado de decisi\u00f3ns pol\u00edticas que procuraban salvar o r\u00e9xime da crise, que el mesmo provocara.\nA convicci\u00f3n de que se alcanzara unha vitoria definitiva sobre o campesi\u00f1ado, foi asumida en diversas ocasi\u00f3ns, polos m\u00e1is altos dignitarios do r\u00e9xime. Exemplo diso son as palabras de Lazar Kaganovitch - \"n\u00f3s ga\u00f1amos definitivamente a guerra, a vitoria \u00e9 nosa, unha vitoria fant\u00e1stica, total, a vitoria do estalinismo\" - de [[Sergo Ordjonikidze]] - \"os nosos cadros que enfrontaron a situaci\u00f3n de 1932-1933 e que aguantaron [...] ficaron temperados como o aceiro. Acredito que con eles se construir\u00e1 un Estado como a historia nunca viu\" - ou de [[Mendel Khataevich]] - \"\"est\u00e1 a decorrer unha loita feroz entre os campesi\u00f1os e o poder. \u00c9 un combate at\u00e9 a \u00faltima pinga de sangue. \u00c9 unha proba de forza entre o noso poder e a s\u00faa resistencia. A fame demostrou quen \u00e9 o m\u00e1is forte. Custou mill\u00f3ns de vidas, mais o sistema dos kolkhozes vivir\u00e1 para sempre. Vencemos a guerra!\".\nNo decorrer da traxedia, o Estado sovi\u00e9tico continuaba a exportar mill\u00f3ns de toneladas de cereais para o estranxeiro (en 1932, 1\u00a0730\u00a0000; en 1933, 1\u00a0680\u00a0000), en canto acumulaba enormes reservas estrat\u00e9xicas (en 1933, 1\u00a0800\u00a0000 toneladas).\nNun acto de represalia, o [[22 de outubro]] de 1933, o agregado consular da Uni\u00f3n Sovi\u00e9tica en [[Lviv]], [[Alexei Mailov]], foi asasinado por [[Mykola Lemyk]], militante do movemento independentista \"[[Organizaci\u00f3n dos Nacionalistas Ucra\u00ednos]]\".\nA represi\u00f3n das elites ucra\u00ednas.\n[[Ficheiro:MykolaHvylovyukraine.jpg|miniatura|dereita|150px|O escritor Mykola Khvylovy foi unha das v\u00edtimas da vaga de terror contra as elites ucra\u00ednas. Suicidouse o [[13 de maio]] de 1933]]\nDebido \u00e1 s\u00faa convicci\u00f3n de que, en Ucra\u00edna e en Kuban, a cuesti\u00f3n campesi\u00f1a era tam\u00e9n unha cuesti\u00f3n nacional, o r\u00e9xime sovi\u00e9tico sentiu necesidade de enfrontala e de \"resolvelas\" de forma conxunta. E para que esta resoluci\u00f3n fose duradeira, procedeu \u00e1 eliminaci\u00f3n das elites ucra\u00ednas e das s\u00faas pol\u00edticas, sospeitas de connivencia cos campesi\u00f1os.\nO [[14 de decembro|14]] e [[15 de decembro]] de 1932, o Politburo aprobou dous decretos especificamente destinados \u00f3s territorios de poboaci\u00f3ns ucra\u00edna, que revogaban a pol\u00edtica das nacionalidades, aplicada desde [[1923]]. Na s\u00faa perspectiva, a pol\u00edtica de indixenizaci\u00f3n (\"Korenizatsiya\") fora desenvolvida de forma errada en Ucra\u00edna e en Kuban, tendo estimulado o nacionalismo e os seus axentes, inclusivamente no interior do Partido e do Goberno. Por conseguinte, os campesi\u00f1os non eran os \u00fanicos culpados da crise, compartindo a responsabilidade coa elite pol\u00edtica e [[intelectual|cultural]] ucra\u00edna.\nEsta mudanza tam\u00e9n afectou as medidas de \"ucrainizaci\u00f3n\", da que se beneficiaran as comunidades implantadas en Rusia. \u00d3 contrario das outras minor\u00edas nacionais, os mill\u00f3ns de ucra\u00ednos que al\u00ed viv\u00edan, perderon o dereito \u00f3 sistema educativo e \u00e1 [[Peri\u00f3dico|prensa]] na s\u00faa [[lingua]], as\u00ed como \u00e1 autonom\u00eda pol\u00edtica.\nCoa chegada, en xaneiro de 1933, de [[Pavel Postichev]], acompa\u00f1ado de centenas de funcionarios rusos, na calidade de novo plenipotenciario de Moscova en Ucra\u00edna, desencad\u00e9ase unha vaga de [[terror]] antiucra\u00edno.\nA polic\u00eda pol\u00edtica perseguiu as \"organizaci\u00f3ns contra-revolucionarias nacionalistas [[burgues\u00eda|burguesas]]\" - alegadamente infiltradas nas instituci\u00f3ns pol\u00edticas e culturais - causando millares de v\u00edtimas.\nA t\u00edtulo de exemplo, no \u00e1mbito das purgas, son reprimidos o 70% dos secretarios de distrito e dos [[soviet]]s (entre xaneiro e outubro de 1933); 40.000 pequenos funcionarios dos soviets; a case totalidade dos funcionarios do [[Comisariado do Pobo para a Educaci\u00f3n]]; 4.000 mestres e 200 funcionarios dos institutos pedag\u00f3xicos.\nAdemais, individualidades importantes, como o dirixente partidario [[Mykola Skrypnyk]] - acusado de ser un \"instrumento de elementos nacionalistas burgueses\" - e o director teatral [[Les Kurbas]], son obxectivo de persecuci\u00f3n. O escritor [[Mykola Khvylovy]] \u00e9 igualmente v\u00edtima desta vaga represiva, sendo o seu suicidio interpretado como un acto de protesta contra o xenocidio en curso.\nNo seu discurso \u00f3 Partido Comunista ucra\u00edno, en novembro de 1933, Pavel Postychev exp\u00f3n de xeito elocuente a interpretaci\u00f3n conspiradora que o r\u00e9xime fac\u00eda da situaci\u00f3n na rep\u00fablica: \nEp\u00edlogo.\nRegresi\u00f3n, herdanza e xenocidio.\nCo seu cortexo de violencias, de [[tortura]]s e de mortes pola fame, o Holodomor constitu\u00edu unha enorme regresi\u00f3n civilizacional.\nAsistiuse \u00e1 proliferaci\u00f3n de d\u00e9spotas locais, dispostos a todo, para obter violentamente dos campesi\u00f1os as s\u00faas escasas reservas alimentarias e \u00e1 banalizaci\u00f3n da barbarie, que se traduciu en persecuci\u00f3ns, abusos de autoridade, abandono infantil, \"barracas da morte\", [[canibalismo]] e agravamento das tensi\u00f3ns entre a poboaci\u00f3n rural e a poboaci\u00f3n urbana.\nA pesar de que a [[herdanza]] do Holodomor presenta similitudes coas doutras rexi\u00f3ns da Uni\u00f3n Sovi\u00e9tica \u2013 a arma da fame esmagou a resistencia campesi\u00f1a, garantindo a vitoria de Stalin e do seu r\u00e9xime; abriu o cami\u00f1o para a vaga de terror de [[1937]]-[[1938]] (\"[[Gran Purga|Yejovschina]]\"); transformou o estado [[Federaci\u00f3n|federal]] sovi\u00e9tico nun [[imperio]] [[Despotismo|desp\u00f3tico]], a trav\u00e9s da submisi\u00f3n da segunda rep\u00fablica m\u00e1is importante; deixou un legado de dor en numerosas familias que nunca tiveron dereito a expresar o [[loito]], porque a fame se converteu en segredo de Estado \u2013 en Ucra\u00edna, as s\u00faas marcas f\u00edsicas e psicol\u00f3xicas foron bastante m\u00e1is profundas e traumatizantes.\n[[Ficheiro:Famine_Kharkov_1933.jpg|miniatura|dereita|250px|V\u00edtima do Holodomor nunha r\u00faa de Kh\u00e1rkiv.]]\nEsas marcas son a resulta da especificidade que caracterizou a evoluci\u00f3n dos acontecementos en Ucra\u00edna e no C\u00e1ucaso do Norte, e que confiren \u00f3 Holodomor o seu car\u00e1cter de xenocidio:\nDeste xeito, toda a sociedade ucra\u00edna foi suxeita a unha enorme violencia, comprometendo, por moitas [[d\u00e9cada]]s, o dif\u00edcil proceso de construci\u00f3n da [[Nacionalidade|identidade nacional]].\nN\u00famero de v\u00edtimas.\nRelativamente \u00e1 definici\u00f3n exacta do n\u00famero de v\u00edtimas, os historiadores te\u00f1en sentido serias dificultades, en resultado dos seguintes factores:\nA pesar da existencia de estimativas que van de 1,5 a 10 mill\u00f3ns de v\u00edtimas ucra\u00ednas, os c\u00e1lculos m\u00e1is recentes do historiador [[Stanislav Kulchitski]], con base en fontes dos arquivos sovi\u00e9ticos, indican un n\u00famero de entre 3 a 3,5 mill\u00f3ns de mortes\nPor outra banda, calc\u00falase que de 1,3 a 1,5 mill\u00f3ns morreron en [[Casaquist\u00e1n]] (exterminando do 33% \u00f3 38% dos casacos), al\u00e9n de centenas de millares no C\u00e1ucaso do Norte e nas rexi\u00f3ns dos r\u00edos Don e Volga, onde a \u00e1rea m\u00e1is duramente atinxida correspond\u00eda \u00f3 territorio da [[Rep\u00fablica Socialista Sovi\u00e9tica Aut\u00f3noma Alem\u00e1 do Volga]], totalizando aproximadamente de 5 a 6 mill\u00f3ns de v\u00edtimas, entre os anos de 1931 e 1933.\nDa negaci\u00f3n ao reco\u00f1ecemento.\nUnha \"p\u00e1xina en branco\".\nA fame na Uni\u00f3n Sovi\u00e9tica e en Ucra\u00edna constitu\u00edu dende o inicio, segredo de Estado, permanecendo durante medio s\u00e9culo como unha \"p\u00e1xina en branco\" da s\u00faa [[Historia]].\nEn xaneiro de 1933, o [[Ministro de Negocios Estranxeiros]], [[Maksim Litvinov]] - contrariando as informaci\u00f3ns emitidas por alg\u00fans xornais europeos e norte-americanos - negou a existencia de calquera problema, e en febreiro, o Politburo emitiu unha resoluci\u00f3n, no sentido de restrinxir as deslocalizaci\u00f3ns dos correspondentes estranxeiros.\nTam\u00e9n foron rexeitadas as ofertas de auxilio humanitario de varias entidades, como o Comit\u00e9 Central de Salvamento de Ucra\u00edna, o Cardeal de [[Viena]] [[Theodor Innitzer]], o [[metropolita]] [[Igrexa Greco-Cat\u00f3lica Ucra\u00edna|greco-cat\u00f3lico]] de [[Lviv]] [[Andrii Szeptycki]] e o [[Comit\u00e9 Internacional da Cruz Vermella]].\nReaccionando \u00e1s diversas iniciativas humanitarias, o [[Xefe de Estado]] sovi\u00e9tico, [[Mikail Kalinin|Mikhail Kalinin]], acusou os que pediron \"contribuci\u00f3ns para a \u00abfamenta\u00bb Ucra\u00edna\" de seren \"impostores pol\u00edticos\" e declarou: \"\"S\u00f3 clases degradadas e en desintegraci\u00f3n poden producir elementos tan c\u00ednicos\".\"\nPor outro lado, diversas personalidades estranxeiras, como [[\u00c9douard Herriot]], [[Walter Duranty]] ou [[George Bernard Shaw]], contribu\u00edron, de forma inconsciente ou deliberada, para a ocultaci\u00f3n dos feitos.\nStalin, \u00f3 recibir en decembro de 1932 o dirixente ucra\u00edno, [[Rodion Terekhov]], tam\u00e9n manifestou a s\u00faa posici\u00f3n negacionista: \nActualmente, a\u00ednda persiste a tese negacionista do Holodomor, non obstante a existencia de numerosa documentaci\u00f3n contempor\u00e1nea \u00f3s acontecementos, como por exemplo:\nO xornalista canadense [[Douglas Tottle]], autor do pol\u00e9mico \"Fraud, Famine and Fascism: The Ukrainian Genocide Myth from Hitler to Harvard\" ([[1987]]) \n e a historiadora francesa [[Annie Lacroix-Riz]], afirman tratarse, no esencial, dunha invenci\u00f3n propagand\u00edstica de car\u00e1cter anticomunista, envolvendo o [[Vaticano]], os [[imperialismo]]s [[nazismo|nazi]] e polaco e o [[magnate]] da [[Prensa escrita|prensa]] [[Estados Unidos de Am\u00e9rica|estadounidense]] [[William Randolph Hearst|Randolph Hearst]].\nA posici\u00f3n da comunidade acad\u00e9mica.\nEn [[1984]], despois dunha campa\u00f1a promovida pola comunidade ucra\u00edna dos [[Estados Unidos de Am\u00e9rica|EUA]], as d\u00faas c\u00e1maras do [[Congreso]] aprobaron a constituci\u00f3n da \"U.S. Comission on the Ukraine Famine\", so a direcci\u00f3n do profesor da [[Universidade Harvard]] [[James Mace]]. No seu relatorio presentado \u00f3 Congreso en [[1988]], a comisi\u00f3n reco\u00f1eceu como probado o car\u00e1cter xenocida da fame de 1932-1933.\nPor outra banda, grazas \u00f3s esforzos da m\u00e1is importante organizaci\u00f3n da [[di\u00e1spora]] - o Congreso Mundial dos Ucra\u00ednos Ceibes - foi creada, o [[14 de febreiro]] de [[1988]], a \"International Commission of Inquiry Into the 1923-33 Famine in Ukraine\". Esta comisi\u00f3n, presidida polo profesor da [[Universidade]] de [[Estocolmo]], [[Jacob Sundberg]], estaba formada por sete xuristas de diferentes pa\u00edses: o [[Reino Unido]], o [[Canad\u00e1]], [[Francia]], os [[Estados Unidos de Am\u00e9rica|Estados Unidos]], [[Suecia]], [[B\u00e9lxica]] e a [[Arxentina]].\nNo relatorio final, presentado en [[1990]] \u00f3 Subsecretario da [[Organizaci\u00f3n das Naci\u00f3ns Unidas]] para os [[Dereitos Humanos]] e \u00f3 [[Consello de Europa|Presidente da Asemblea Parlamentaria do Consello de Europa]], a Comisi\u00f3n anunciou as seguintes conclusi\u00f3ns:\nDespois do traballo pioneiro de [[Robert Conquest]] \"The Harvest of Sorrow: Soviet Collectivization and the Terror-Famine\" ([[1986]]) e da [[revoluci\u00f3n]] arquiv\u00edstica e historiogr\u00e1fica de [[1991]], os medios [[Academia (instituci\u00f3n)|acad\u00e9micos]] pasaron a dedicar unha crecente atenci\u00f3n a este acontecemento.\nDurante os anos noventa, en resultado da acumulaci\u00f3n de novos co\u00f1ecementos afondouse no debate sobre a natureza da fame. Ese debate - moitas veces influenciado por diverxencias de car\u00e1cter ideol\u00f3xico - estivo protagonizado por diferentes interpretaci\u00f3ns:\n[[Ficheiro:Jerzy_Kloczowski.jpg|dereita|miniatura|O Prof. [[Jerzy Kloczowski]] foi un dos participantes da conferencia de Vicenza]]\nNo entanto, as conmemoraci\u00f3ns dos 70 anos do Holodomor, no [[2003]], constitu\u00edron un punto de viraxe, en especial, coa realizaci\u00f3n dunha gran conferencia internacional, en [[Vicenza]] ([[Italia]]).\nDeste encontro cient\u00edfico patrocinado polo [[Presidente da Rep\u00fablica]] [[Carlo Ciampi]], resultou unha declaraci\u00f3n - subscrita por 28 personalidades acad\u00e9micas de Italia, [[Alema\u00f1a]], Ucra\u00edna, [[Polonia]], [[Canad\u00e1]] e EUA - apelando \u00f3 [[Parlamento]] italiano, ben como a [[Silvio Berlusconi]], que exerc\u00eda a presidencia rotativa da [[Uni\u00f3n Europea]], e a [[Romano Prodi]], [[Presidente da Comisi\u00f3n Europea]], no sentido de promoveren o reco\u00f1ecemento internacional do Holodomor como un acto de xenocidio.\nEn [[Par\u00eds]], na [[Sorbona|Universidade da Sorbona]], tam\u00e9n se realizou unha conferencia sobre o tema, coa participaci\u00f3n de historiadores de diversos pa\u00edses. Nesa ocasi\u00f3n, foi presentado un apelo, dirixido \u00e1 Asemblea Nacional francesa e \u00f3 [[Parlamento Europeo]], para o reco\u00f1ecemento da fame de 1932-1933 en Ucra\u00edna, como acto de xenocidio.\nEn [[K\u00ediv]], na secuencia do encontro acad\u00e9mico internacional titulado \"\u00c9 Tempo de Dicir a Verdade\", no que estiveron presentes especialistas deste per\u00edodo hist\u00f3rico, como deputados, representantes dos medios diplom\u00e1ticos e da comunicaci\u00f3n social, foi igualmente aprobada unha resoluci\u00f3n, apelando \u00f3 reco\u00f1ecemento internacional do xenocidio.\nUcra\u00edna e o Holodomor.\nDurante m\u00e1is de 50 anos a di\u00e1spora ucra\u00edna procurou divulgar os feitos relativos \u00f3 Holodomor, encontrando coa indiferenza da maior\u00eda da opini\u00f3n p\u00fablica mundial e coa oposici\u00f3n sistem\u00e1tica da Uni\u00f3n Sovi\u00e9tica.\nS\u00f3 despois da desagregaci\u00f3n da U.R.S.S. e da recuperaci\u00f3n da independencia nacional en [[1991]], \u00e9 que se tornou posible evocar publicamente o xenocidio.\nEn [[1998]], foi institu\u00eddo no cuarto [[s\u00e1bado]] do [[mes]] de [[novembro]], o \"D\u00eda da Memoria das V\u00edtimas da Fame e das Represi\u00f3ns Pol\u00edticas\" e no [[2006]], o [[Verkhovna Rada|Parlamento]] de Ucra\u00edna aprobou unha [[lei]] sobre o car\u00e1cter xenocida do Holodomor.\nO Holodomor e a comunidade internacional.\nA comunidade internacional ten, de forma gradual, vindo a asumir posici\u00f3ns favorables ao reco\u00f1ecemento do Holodomor como xenocidio, ou m\u00e1is xenericamente, como un [[crime contra a Humanidade]].\nNo \u00e1mbito das organizaci\u00f3ns internacionais, dest\u00e1canse as resoluci\u00f3ns aprobadas pola [[Assembleia B\u00e1ltica]]; [[Asemblea Xeral das Naci\u00f3ns Unidas]]; [[Consello de Europa|Asemblea Parlamentaria do Consello de Europa]]; [[Organizaci\u00f3n para a Seguridade e a Cooperaci\u00f3n en Europa|OSCE]] [[Parlamento Europeo]] e [[UNESCO]].\nMerece tam\u00e9n ser destacado o reco\u00f1ecemento expresado polos [[parlamento]]s, [[Xefe de Goberno|xefes de Goberno]] e [[Xefe de Estado|xefes de Estado]] dos pa\u00edses seguintes:\n[[Ficheiro:Holodomor World Recognition.svg|miniatura|centro|450px|Mapa dos pa\u00edses que reco\u00f1ecen o Holodomor como [[xenocidio]].]]\nImpacto cultural do Holodomor.\n\u00d3 longo de moitas [[d\u00e9cada]]s, a abordaxe [[cultura]]l do Holodomor estivo severamente condicionada pola [[censura]] imposta polo r\u00e9xime sovi\u00e9tico, coa natural excepci\u00f3n das comunidades de exiliados implantadas no estranxeiro, principalmente nos E.U.A. e no Canad\u00e1.\nCoa [[independencia]] de Ucra\u00edna, en [[1991]], a situaci\u00f3n experimentou unha fonda mudanza, permitindo a artistas e escritores a posibilidade evocalo nas s\u00faas creaci\u00f3ns.\nV\u00e9xase tam\u00e9n.\nLigaz\u00f3ns externas.\n![[Ficheiro:world recognized.png|70px|Mapa]]||align=\"center\" style=\"background:#ccccff\" width=\"200%\"|Pa\u00edses que reco\u00f1ecen o Holodomor como xenocidio||\n[[Categor\u00eda:Historia de Ucra\u00edna]]\n[[Categor\u00eda:Historia da Uni\u00f3n Sovi\u00e9tica]]\n[[Categor\u00eda:Xenocidio]]"}
{"id": "47742", "revid": "114", "url": "https://gl.wikipedia.org/wiki?curid=47742", "title": "Santa Mar\u00eda de Cospeito", "text": ""}
{"id": "47746", "revid": "5863", "url": "https://gl.wikipedia.org/wiki?curid=47746", "title": "Ameixa xaponesa", "text": "A ameixa xaponesa (\"Ruditapes philippinarum\", Adams et Reeve, 1850) \u00e9 unha variedade de ameixa de alto valor comercial e interese pesqueiro, procedente, habitualmente, de parques de cultivo.\nOutras formas coas que pode aparecer nomeada son: \"Tapes philippinarum\", \"Tapes semidecussata\", \"Venerupis philippinarum\", \"Venerupis semidecussata\", \"Venerupis japonica\", \"Venus japonica\" ou \"Amygdala semidecussata\".\nDenominaci\u00f3n.\nA denominaci\u00f3n comercial en Galicia \u00e9 a de ameixa xaponesa , sendo tam\u00e9n co\u00f1ecida como \"ameixa xap\u00f3nica\", \"ameixa italiana\" (polas importaci\u00f3ns que se produc\u00edan ata hai pouco dese pa\u00eds) ou \"ameixa de cultivo\".\nMorfolox\u00eda e anatom\u00eda.\nA cuncha presenta as estr\u00edas ben marcadas, m\u00e1is que na fina. A cuncha \u00e9 m\u00e1is rugosa. A cor \u00e9 normalmente gris escura (tam\u00e9n m\u00e1is escura c\u00e1 ameixa fina), con variaci\u00f3ns moi acusadas desde abrancazada ata gris mouro, dependendo do tipo e composici\u00f3n do substrato no que se cr\u00eda. Adoita presentar manchas escuras irregulares en disposici\u00f3n radial. As d\u00faas valvas poden presentar diferenzas de cor.\nOs sif\u00f3ns est\u00e1n soldados entre si ata m\u00e1is da metade da s\u00faa lonxitude.\nH\u00e1bitat.\nComo no caso da ameixa fina, o m\u00e9todo de pesca adoita ser a p\u00e9, cun sacho, durante a seca, pero tam\u00e9n se utiliza o rastro desde as barcas.\nO talle m\u00ednimo \u00e9 de 40\u00a0mm no seu eixo maior.\nCaracter\u00edzase por presentar un crecemento moi r\u00e1pido, o que explica que sexa a especie m\u00e1is apropiada para o cultivo.\nA especie \u00e9 de orixe asi\u00e1tica, de Indonesia, estend\u00e9ndose polas costas do Pac\u00edfico. Os franceses e ingleses foron quen introduciron o seu cultivo en Europa, e posteriormente estendeuse o cultivo a Italia, de onde vi\u00f1a a Espa\u00f1a en grandes cantidades (de a\u00ed o nome de \"ameixa\" / \"almeja italiana\") para ser comercializada directamente ou previo paso polas nosas depuradoras. Desde hai poucos anos cult\u00edvase con profusi\u00f3n en Galicia.\nNas nosas r\u00edas alcanza o tama\u00f1o comercial tras dous anos de cultivo.\nAspectos sanitarios.\nOs perigos sanitarios derivados dunha posible contaminaci\u00f3n bacteriana procedente de vertidos fecais son semellantes \u00f3s descritos para o resto dos moluscos bivalvos, artigo \u00f3 que remitimos \u00f3 lector.\nGastronom\u00eda.\nTr\u00e1tase da especie de ameixa m\u00e1is frecuente nos nosos mercados, cunhas capturas totais de 1\u00a0884\u00a0973\u00a0kg vendidos nas lonxas galegas en 2010 . De prezos accesibles e boa calidade de carne, resulta moi aprezada polos consumidores. Coc\u00ed\u00f1ase \u00e1 mari\u00f1eira, en sopa, con arroz, con fideos ou como guarnici\u00f3n de pratos de peixe (pescada ou robaliza).\nResulta desgraciadamente frecuente que se mesture coa ameixa fina, m\u00e1is cara, nun claro fraude \u00f3 consumidor."}
{"id": "47754", "revid": "98629", "url": "https://gl.wikipedia.org/wiki?curid=47754", "title": "Christopher Wren", "text": "Sir Christopher Wren (20 de outubro de 1632 \u2013 25 de febreiro de 1723), foi un astr\u00f3nomo, xe\u00f3metra e o m\u00e1is grande dos arquitectos ingleses da s\u00faa \u00e9poca. Wren proxectou 53 igrexas en Londres, inclu\u00edndo a catedral de San Paulo, as\u00ed como moitos edificios civ\u00eds. Xogou un papel decisivo na reconstruci\u00f3n da cidade londiniense logo do Grande Incendio do 1666, que arrasou a urbe. Foi un dos fundadores da Royal Society (presidente no per\u00edodo 1680\u201382), sendo a s\u00faa obra cient\u00edfica admirada por Isaac Newton e Blaise Pascal.\nTraxectoria.\nWren \u00e9 sobre todo co\u00f1ecido por proxectar a Catedral de San Paulo de Londres, unha das poucas catedrais inglesas constru\u00eddas desde a Idade Media, e a \u00fanica catedral de estilo barroco-clasicista no seu pa\u00eds. A pesar da forte oposici\u00f3n - inspirar\u00edase na Bas\u00edlica de San Pedro de Roma -, acertou a constru\u00edr un edificio de valor absoluto, que \u00e9 a segunda igrexa do mundo polas s\u00faa dimensi\u00f3ns.\nNado en 1632 en Wiltshire, Wren era fillo do Decano de Windsor, cargo de nomeamento real que trouxo problemas e persecuci\u00f3n \u00e1 s\u00faa familia durante o Commonwealth, o goberno puritano de Richard Cromwell (1649 - 1660). Durante a s\u00faa adolescencia co\u00f1eceu o pr\u00edncipe Carlos, que m\u00e1is tarde subiu ao trono como Carlos II, que o empregar\u00eda como arquitecto de confianza. Estudou na Westminster School (onde Dr. Busby, que a presid\u00eda, albergaba encubertamente xoves de familias realistas en dificultades), logo no Wadham College, en Oxford, e finalmente foi admitido no colexio All Souls (Colexio de Todos os Santos, Oxford). No 1657 pasa a ser profesor de astronom\u00eda no Gresham College e catro anos despois obt\u00e9n a c\u00e1tedra de astronom\u00eda da fundaci\u00f3n Savile de Oxford, que rexer\u00eda ata a s\u00faa dimisi\u00f3n en 1673. Newton, rara vez disposto a louvar os seus colegas, reco\u00f1eceuno como un brillante cient\u00edfico. Wren estivo entre os membros fundadores da Royal Society, que presidiu de 1680 a 1682.\nA s\u00faa primeira proba real como arquitecto foi o teatro Sheldonian, a\u00ednda vis\u00edbel en Oxford; logo proxectou varios edificios universitarios m\u00e1is, tanto en Oxford como en Cambridge, entre eles a capela do Pembroke College e a do Emmanuel College, en Cambridge.\nDespois do Grande Incendio de Londres de 1666, foi escollido como arquitecto da nova Catedral de San Paulo, que deb\u00eda ser ergueita sobre os restos da igrexa medieval. En consecuencia Wren dedicar\u00edase en corpo e alma \u00e1 arquitectura. O proxecto e a construci\u00f3n da nova catedral requiriu 35 anos, entre 1675 e 1710. Ao tempo Wren, xunto cos seus colegas Robert Hooke e Nicholas Hawksmoor, proxectou numerosos aoutros edificios, como 53 igrexas en Londres para substitu\u00edren as 87 destru\u00eddas no incendio. Moitas delas est\u00e1n a\u00ednda en p\u00e9, como St Bride's, St Mary le Bow, St Clement Danes, St Benet Paul's Wharf e St Stephen Walbrook (ver a lista de obras abaixo). Ademais colaborou no proxecto do Monumento do Grande Incendio de Londres, o Observatorio Real de Greenwich , o Chelsea Hospital, o hospital de Greenwich, Marlborough House, o Ashmolean Museum de Oxford, a Wren Library (Biblioteca Wren) no Trinity College de Cambridge, e outras destacadas edificaci\u00f3ns.\nChristopher Wren foi nomeado Cabaleiro en 1673, e foi membro do Parlamento nos anos 1685-1688 e 1702-1705.\nAubrey refire que Wren ingresou na masoner\u00eda en 1691, supo\u00f1\u00e9ndose que foi o Grande Mestre en 1717, mais faltan probas de tal aserto.\nWren morreu no 1723. Est\u00e1 sepultado na s\u00faa igrexa de San Paulo. A inscrici\u00f3n que lle foi dedicada no interior do edificio reza: \"Lector, si monumentum requiris, circumspice\" (\"O tu que les, se buscas o seu monumento, olla arredor\")."}
{"id": "47755", "revid": "15490", "url": "https://gl.wikipedia.org/wiki?curid=47755", "title": "James Petras", "text": "James Petras, nado en Boston o 17 de xaneiro de 1937, \u00e9 un soci\u00f3logo estadounidense, profesor em\u00e9rito de sociolox\u00eda na Universidade de Binghamton, Nova York. Autodef\u00ednese como un militante e escritor \u00abrevolucionario e anti-imperialista\u00bb.\nTraxectoria.\nIntelectual emblem\u00e1tico da esquerda americana, traballou co Movemento dos traballadores sen terra do Brasil e co Movemento dos parados da Arxentina. \u00c9 membro do Comit\u00e9 editorial de \"Canadian Dimension\" e nais da conferencia \u00abanti-imperialista\u00bb Axis for Peace. Partidario do goberno cubano, desenvolveu unha v\u00edvida pol\u00e9mica sobre a materia co escritor portugu\u00e9s Jos\u00e9 Saramago. \u00c9 autor de in\u00fameras obras.\nVarias das s\u00faas teses son abondo controvertidas dentro da esquerda alternativa mundial. Petras coida que os atentados do 11 setembro non son da autor\u00eda dun grupo isl\u00e1mico radical e que a imputaci\u00f3n dese atentado a Al Qaida est\u00e1 inxustificada.\nPetras reivindica a defensa do patriotismo nos Estados Unidos, cuxa soberan\u00eda estar\u00eda posta en perigo pola alianza entre o complexo militar-industrial, o AIPAC (American Israel Public Affairs Committee) (Comit\u00e9 Americano-Israel\u00ed de Asuntos P\u00fablicos) e m\u00e1is o JINSA (Jewish Institute for National Security Affairs) (Instituto Xudeu de Asuntos de Seguranza Nacional), estas d\u00faas \u00faltimas organizaci\u00f3ns que el presenta formando parte dun \"lobby sionista\". Segundo o pensador, a pol\u00edtica dos Estados Unidos no Oriente Medio non se corresponde cos intereses do seu pa\u00eds, sen\u00f3n que responde exclusivamente a intereses privados e m\u00e1is aos do Estado de Israel. Prop\u00f3n a constituci\u00f3n dunha alianza contra tal \"lobby\" que ir\u00eda m\u00e1is al\u00f3 das relaci\u00f3ns habituais entre a esquerda e a dereita. Varias correntes de esquerda son cr\u00edticas a respecto desta postura que cualifican de antisemita."}
{"id": "47756", "revid": "6", "url": "https://gl.wikipedia.org/wiki?curid=47756", "title": "IMC", "text": ""}
{"id": "47757", "revid": "89787", "url": "https://gl.wikipedia.org/wiki?curid=47757", "title": "\u00cdndice de masa corporal", "text": "O \u00cdndice de Masa Corporal (ou corp\u00f3rea, IMC, siglas en ingl\u00e9s: \"BMI\" -\"body mass index\"-), tam\u00e9n co\u00f1ecido como \u00edndice de Quetelet, \u00e9 un n\u00famero que pretende determinar, a partir da estatura e o peso, o rango m\u00e1is saudable do peso dunha persoa. Util\u00edzase como indicador nutricional desde principios de 1980. O IMC resulta da divisi\u00f3n da masa en quilogramos entre o cadrado da estatura expresada en metros.\nO IMC tam\u00e9n pode calcularse a partir de t\u00e1boas ou gr\u00e1ficas que mostran o IMC en funci\u00f3n da masa e a altura usando li\u00f1as de contorno para distintas categor\u00edas. O IMC \u00e9 un criterio amplamente aceptado pero non \u00e9 exacto. Clasifica as persoas en infrapeso, peso normal, sobrepeso e obesidade, base\u00e1ndose exclusivamente na masa do individuo e a s\u00faa altura. Non mira a idade, o sexo, a porcentaxe de graxa corporal ou a masa muscular. Incluso a categorizaci\u00f3n ten certo debate sobre onde est\u00e1n os l\u00edmites. Ac\u00e9ptase comunmente o seguinte: infrapeso por debaixo de 18,5\u00a0kg/m\u00b2, peso normal: 18,5 a 25, sobrepeso: 25 a 30, obesidade: m\u00e1is de 30. O IMC por debaixo de 20 e sobre 25 est\u00e1 asociado cunha maior probabilidade de mortalidade, diminu\u00edndo o risco entre 20-25. A prevalencia de sobrepeso e obesidade \u00e9 maior en Am\u00e9rica e menor no sueste asi\u00e1tico, e \u00e9 o dobre en pa\u00edses con ingresos medios e altos que en pa\u00edses con ingresos baixos ou moi baixos.\nPor exemplo, se algu\u00e9n ten unha masa ('pesa') 70\u00a0kg e mide 1.7 m, o IMC ser\u00e1:\nEn adultos acostuma establecerse un rango de 18-25 como saudable. O IMC en nenos \u00e9 espec\u00edfico para idade e sexo (ver t\u00e1boas CDC-2000). Un IMC por baixo de 18,5 indica desnutrici\u00f3n ou alg\u00fan problema de sa\u00fade, mentres que un IMC superior a 25 indica sobrepeso. M\u00e1is de 30 consid\u00e9rase obesidade leve, e por riba de 40 hai 'obesidade m\u00f3rbida' podendo requirir unha operaci\u00f3n cir\u00farxica.\nEstes rangos apl\u00edcanse a persoas entre 25 e 34 anos, e aumentan nun punto por cada dez anos por riba de 25. As\u00ed, un IMC de 28 \u00e9 normal para persoas de 55-65 anos.\nClasificaci\u00f3n da OMS do IMC.\nA\u00ednda que se recomenda un IMC entre 22,5 e 25, o valor obtido non \u00e9 constante, sen\u00f3n que var\u00eda coa idade, o sexo e as proporci\u00f3ns de tecidos muscular e adiposo, polo que ter un IMC de 30 non sempre significa ser obeso. No caso dos adultos utilizouse como un dos recursos para avaliar o seu estado nutricional, de acordo cos valores propostos pola Organizaci\u00f3n Mundial da Sa\u00fade.\nAs categor\u00edas por percent\u00eds do IMC axustado por idade e talle m\u00f3stranse na seguinte t\u00e1boa de acordo \u00e1 CDC.\nCorrecci\u00f3ns: idade e sexo.\nHai que destacar que non se deben aplicar os mesmos valores de IMC en nenos e adolescentes debido ao seu constante aumento de estatura e o seu desenvolvemento corporal, polo que se calcula un IMC respecto \u00e1 s\u00faa idade e ao seu sexo.\nPor isto, primeiro d\u00e9bese contar coa data de nacemento para obter a idade e as\u00ed ser m\u00e1is precisos ao categorizar o grupo de idade.\nDespois calc\u00falase o IMC coa mesma f\u00f3rmula que para o adulto, e despois de calcularse o IMC para este grupo de idade, o valor do IMC compar\u00e1rase en t\u00e1boas de crecemento do CDC para o IMC por idade tanto para nenos e nenas respectivamente para obter a categor\u00eda do percentil. Ditos percent\u00eds son unha medida de dispersi\u00f3n que se utiliza con m\u00e1is frecuencia para avaliar o tama\u00f1o e os padr\u00f3ns de crecemento de cada neno nos Estados Unidos, debido a que son menos susceptibles de presentar valores extremos e polo tanto erros nos rangos de valores. O percentil indica a posici\u00f3n relativa do n\u00famero do IMC do neno entre nenos do mesmo sexo e idade. As t\u00e1boas de crecemento mostran as categor\u00edas do nivel de peso que se usan con nenos e adolescentes (baixo peso, peso saudable, sobrepeso e obeso).\nEstat\u00edsticas segundo as retroestruturalidades.\nInvestigadores da Escola de Londres de Hixiene e Medicina Tropical analizaron a media do IMC de 177 pa\u00edses usando os datos da ONU sobre a poboaci\u00f3n. A Organizaci\u00f3n Mundial da Sa\u00fade estima a masa e a altura no mundo a trav\u00e9s dos exames de sa\u00fade nacionais.\nEstes datos poden ser consultados en \u00cdndice de masa corporal da poboaci\u00f3n por pa\u00eds.\nLimitaci\u00f3ns.\nO matem\u00e1tico Keith Devlin e o \"Center for Consumer Freedom\" (asociaci\u00f3n da industria da restauraci\u00f3n) defende que o erro no IMC \u00e9 significante e tan habitual que o fai in\u00fatil para a avaliaci\u00f3n da sa\u00fade. O profesor Eric Oliver da Universidade de Chicago dixo que o IMC era conveniente pero tam\u00e9n que era unha medida do peso inexacta, que forza certos grupos da poboaci\u00f3n e deber\u00eda ser revisado.\nEscala.\nO expo\u00f1ente no denominador da f\u00f3rmula para o IMC \u00e9 arbitrario. O IMC depende do peso e do \"cadrado\" da altura. Mentres que a masa se incrementa da orde da terceira potencia, ao ser unha medida que depende do volume tridimensional, implica que os individuos m\u00e1is altos coa mesma forma de corpo e composici\u00f3n relativa te\u00f1en un \u00edndice maior de BMI.\nIgnora variaci\u00f3ns nas caracter\u00edsticas f\u00edsicas.\nO IMC engade aproximadamente un 10% para os individuos m\u00e1is altos e baixa aproximadamente outro 10% para os m\u00e1is pequenos. Noutras palabras, unha persoa cun talle pequeno poder\u00eda ter m\u00e1is graxa que o \u00f3ptimo, pero o seu BMI reflectir que \u00e9 \"normal\". Pola contra, unha persoa de talle grande (ou alto) poder\u00eda ser un individuo saudable cun \u00edndice de graxa baixo, pero ser clasificado con \"sobrepeso\"\nNon diferencia entre masa muscular e masa graxa.\nO IMC asume unha distribuci\u00f3n entre a masa muscular e a masa graxa que non son certas. O IMC xeralmente sobreestima o tecido adiposo naqueles con maior masa corporal (por exemplo atletas) e subestima o exceso de graxa naqueles con menor masa corporal. Un estudo en xu\u00f1o de 2008 por Romero-Corral examinou a 13601 suxeitos dos Estados Unidos e encontrou que a obesidade (IMC&gt;30) se encontraba presente no 21% dos homes e o 31% das mulleres. Mais usando a porcentaxe de graxa corporal encontrouse que a obesidade se encontraba no 50% dos homes e o 62% das mulleres. A pesar da subcontaxe que estimou o IMC, os valores do IMC si se encontraban nun rango asociado con porcentaxes de graxa corporal grandes.\nVariaci\u00f3n na relaci\u00f3n coa sa\u00fade.\nUn estudo publicado polo \"Journal of the American Medical Association\" en 2005 demostrou que as persoas con sobrepeso te\u00f1en unha probabilidade de morrer similar \u00e1s persoas con peso normal tal e como o define o IMC, mentres aquelas \"obesas\" ou \"por debaixo do normal\" te\u00f1en unha probabilidade maior de morrer.\nUn estudo de 2010 que seguiron a 11.000 suxeitos durante 8 anos conclu\u00edu que o IMC non \u00e9 unha boa medida para considerar o risco de ataque ao coraz\u00f3n, infarto de miocardio ou morte. Unha medida mellor poder\u00eda ser o \u00edndice cintura-altura.\nUn estudo GWAS publicado en 2015 (realizado en poboaci\u00f3n europea), conseguiu identificar loci (Locus) relacionados co IMC e que exerc\u00edan diferentes efectos dependendo da idade do grupo de poboaci\u00f3n. Grazas a isto, puid\u00e9ronse establecer co-relaci\u00f3ns con trazos cardiometab\u00f3licos ou obesidade. Mais a\u00ednda \u00e9 necesario investigar m\u00e1is en profundidade estas relaci\u00f3ns con mostras de poboaci\u00f3n m\u00e1is amplas, co fin de obter unha mellor significaci\u00f3n e obxectivizaci\u00f3n dos par\u00e1metros.\nIMC e diabetes.\nSaber se o \u00edndice de masa corporal pode correlacionarse con enfermidades como a diabetes tipo 2 foi debate na comunidade cient\u00edfica. Mais as investigaci\u00f3ns non confirmaron unha relaci\u00f3n directa entre estes dous par\u00e1metros.\nO interese apareceu a partir de datos extra\u00eddos de dous servizos de medicina nos Estados Unidos. A maior\u00eda dos pacientes con \u00edndice de masa corporal alto, ti\u00f1an tendencia a trastornos no metabolismo cr\u00f3nicos como a diabetes. Con todo, os resultados obtidos nas investigaci\u00f3ns non o confirmaron. Ditos estudos deixan en claro que o IMC non \u00e9 o mellor m\u00e9todo para estimar se unha persoa pode ter diabetes ou non."}
{"id": "47759", "revid": "23204", "url": "https://gl.wikipedia.org/wiki?curid=47759", "title": "Ameixa asi\u00e1tica", "text": "A ameixa asi\u00e1tica \u00e9 unha variedade de molusco, semellante a unha ameixa, propia de augas doces. Identif\u00edcase como \"Corbicula fluminea\" e consid\u00e9rase como especie invasora dos ecosistemas nos que se instala.\n\u00c1rea de distribuci\u00f3n.\nFoi detectada no r\u00edo Mi\u00f1o por vez primeira na Pen\u00ednsula Ib\u00e9rica, a finais dos anos oitenta, e bautizada como ameixa xaponesa de auga doce ou ameixa asi\u00e1tica.\nA \u00e1rea natural de distribuci\u00f3n \u00e9 o sueste asi\u00e1tico, onde se utiliza para consumo. De a\u00ed pasou \u00f3s Estados Unidos en 1924, onde fora introducida por inmigrantes chineses. A chegada a Espa\u00f1a pode explicarse por importaci\u00f3ns de ameixa xaponesa desde Portugal, pero tam\u00e9n cabe a posibilidade de que vi\u00f1ese adherida \u00f3s cascos dos barcos, como aconteceu con outras especies invasoras, como foi o caso do mexill\u00f3n cebra (\"Dreissena polymorpha\").\nEn Espa\u00f1a xa foi atopada en Catalu\u00f1a, Arag\u00f3n, Andaluc\u00eda e Estremadura. En Galicia pode atoparse con preocupante frecuencia nos fondos areosos do curso do Mi\u00f1o desde Salvaterra a Tui (Xurxo P\u00e9rez Pintos e Xos\u00e9 Bouz\u00f3 Fern\u00e1ndez, 2004) e tam\u00e9n noutros r\u00edos galegos, as\u00ed como na lagoa de Antela no Vilar de Santos ou no regato Ponti\u00f1as, en Lal\u00edn.\nMorfolox\u00eda.\nA cuncha \u00e9 de cor marr\u00f3n. Presenta unhas estr\u00edas conc\u00e9ntricas moi apertadas e marcadas, alcanzando tama\u00f1os de ata 4\u20135\u00a0cm de lonxitude, normalmente menores (\u00f3 redor dos 2\u00a0cm). Resulta caracter\u00edstico o desgaste do umbo (v\u00e9rtice apical que sobresae da articulaci\u00f3n ou charnela)\nImpacto ambiental.\nPos\u00fae unha elevada capacidade reprodutora, polo que alcanza alt\u00edsimas densidades, de ata 20.000 individuos por metro cadrado, e pode causar importantes danos nas infraestruturas hidr\u00e1ulicas, as\u00ed como en centrais hidroel\u00e9ctricas. Provoca tam\u00e9n importantes alteraci\u00f3ns na cadea tr\u00f3fica e chega a desprazar \u00f3s bivalvos aut\u00f3ctonos."}
{"id": "47762", "revid": "98629", "url": "https://gl.wikipedia.org/wiki?curid=47762", "title": "Nefertiti", "text": "Nefertiti foi unha ra\u00ed\u00f1a de Exipto polo seu matrimonio co fara\u00f3n Akhenat\u00f3n (Amenofis IV ou Amenhotep IV), monarca da dinast\u00eda XVIII de Exipto. Durante un certo tempo trocou o seu nome Nefertiti (\"A beleza que ven\") polo de \"Neferneferuaton\" (\"Fermosa \u00e9 a beleza de Aton\").\nHistoria.\nDe Nefertiti chegaron ata n\u00f3s numerosas representaci\u00f3ns co seu esposo e fillas (unha novidade, xa que con anterioridade non se adoitaba representar a vida familiar do fara\u00f3n), e a\u00ednda nalgunhas ela soa, como no famoso busto que se conserva na actualidade no Museo de Berl\u00edn.\nAlgunhas teor\u00edas sup\u00f3n que, \u00e1 morte do seu esposo, accedeu ao trono co nome de Semenkhare, mais tense indicado en contra que este nome corresponde a un fillo de Akhenat\u00f3n.\nD\u00e1selle como filla de Ay, irm\u00e1 da ra\u00ed\u00f1a Tiy. Casar\u00eda con Akhenat\u00f3n probablemente a inicios do reinado deste, con quen ter\u00eda seis fillos:\nNefertiti acompa\u00f1ou a seu marido \u00e1 nova capital Akhetaton, mantendo a\u00ednda alg\u00fans que foi ela a instigadora dos cambios sociais, relixiosos, econ\u00f3micos e culturais, cos que aquel se vai a atopar ao substitu\u00edr o polite\u00edsmo tradicional exipcio por un culto de tendencia monote\u00edsta ao deus solar Aton; mais, por contra, outros vena como a ra\u00ed\u00f1a que tentaba salvar o que Akhenaton estaba a destru\u00edr. O grao co que vai compartir o poder co seu marido var\u00eda segundo as opini\u00f3ns de cada historiador; nas representaci\u00f3ns figuradas aparece a mi\u00fado en condici\u00f3ns de igualdade e, mesmo, nalgunha estela aparece coa falsa barba, a dobre coroa e dous cartuchos reais.\nPouco se sabe de Nefertiti, salvo que debeu ser unha muller de extraordinaria beleza, segundo mostran as referencias escritas (inclu\u00eddo o seu mesmo nome) e consonte aos retratos realizados conforme o realismo propio da arte daquel per\u00edodo, excepcional na historia exipcia (especialmente o busto policromado do Museo de Berl\u00edn).\nSubitamente a ra\u00ed\u00f1a desaparece no 14\u00ba ano do reinado de Akhenaton. As hip\u00f3teses para explicalo son moi variadas, desde que foi correxente de Semenkhare, ata a morte, natural ou violenta. Faltan, por\u00e9n, datos para definir con claridade a situaci\u00f3n. A s\u00faa desaparici\u00f3n coincide co ascenso da esposa Merytaton e a aparici\u00f3n de Semenkhare como correxente. A s\u00faa filla Ankhesenamon casar\u00eda con Tutankhamon, fillo de Akhenaton (probabelmente cunha esposa secundaria, Kiya).\nA s\u00faa momia non se ten atopado. O 9 de xu\u00f1o de 2003 Johann Fletcher, especialista en an\u00e1lise capilar da Universidade de York, en Inglaterra, anunciou o achado da momia na tumba KV35 no Val dos Reis, unha momia xa atopada fac\u00eda cen anos mais non identificada. Emitiuse un documental televisivo que en esencia non demostraba nada definitivo: a tumba fora saqueada e a \u00e8poca da momificaci\u00f3n semellaba ser a da dinast\u00eda XVIII, e a\u00ednda a postura do cad\u00e1ver indicar\u00eda a s\u00faa realeza. Mais o 12 de xu\u00f1o do 2003 Zahi Hawass, director do Consello Exipcio de Antig\u00fcidades, alertou sobre a falta de probas, rexeitando a identificaci\u00f3n proposta por Fletcher."}
{"id": "47763", "revid": "72012", "url": "https://gl.wikipedia.org/wiki?curid=47763", "title": "Lili\u02bbuokalani", "text": " \nLili\u02bbuokalani, nada o 2 de setembro de 1838 en Honolulu e finada o 11 de novembro de 1917 na mesma cidade, foi a derradeira monarca e a \u00fanica ra\u00ed\u00f1a do Reino de Hawai. Naceu co nome de Lydia Lili\u02bbu Loloku Walania Wewehi Kamaka\u02bbeha pero era co\u00f1ecida polo nome Lydia Kamaka\u02bbeha P\u0101k\u012b. Cando casou pasou chamarse Lydia K. Dominis e como ra\u00ed\u00f1a Lili\u02bbuokalani.\nInfancia.\nSeguindo a tradici\u00f3n hawaiana Lili\u02bbuokalani foi adoptada por Abner Paki e a s\u00faa muller, Konia (unha filla adoptiva do rei Kamehameha I). Pasou a infancia entre os estudos e os xogos con Bernice Pauahi, filla natural da s\u00faa familia adoptiva. Neste per\u00edodo no que acudiu \u00e1 Escola Real aprendeu un bo ingl\u00e9s.\nReinado.\nO 16 de setembro de 1862 casou con John Owen Dominis, que ser\u00eda Gobernador Real de O\u02bbahu e Maui. A parella non tivo fillos, polo que o herdeiro de Lili\u02bbuokalani foi, durante moitos anos, a s\u00faa sobri\u00f1a Victoria Ka\u02bbiulani (1875-1899), que faleceu antes que ela.\nLili\u02bbuokalani herdou o trono do seu irm\u00e1n Kal\u0101kaua o 17 de xaneiro de 1891. Ao pouco tempo de alcanzar o poder tentou abolir a constituci\u00f3n ent\u00f3n vixente para preparar unha nova que renovase o poder da monarqu\u00eda. Sent\u00edndose ameazados pola proposta real de abolici\u00f3n da constituci\u00f3n (e os dereitos que al\u00ed se conti\u00f1an), os numerosos norteamericanos e europeos residentes no Reino de Hawai, conseguiron que a soberana abdicase de feito por atentar contra as garant\u00edas constitucionais.\nA tales turbaci\u00f3ns un\u00edronse outras: o comercio sufriu fortes repercusi\u00f3ns negativas, en especial cando os Estados Unidos bloquearon as tarifas da importaci\u00f3n do azucre hawaiano, e cando se lanzou a idea de anexionar as Illas Hawai por parte daqueles. Esta \u00faltima manobra sinalou o inicio do fin da monarqu\u00eda: o ministro americano John L. Stevens ordenou ao \"USS Boston\" que se mantivese amarrado nas Hawai para protexer os intereses comerciais americanos, sendo a ra\u00ed\u00f1a forzada a aceptar a abdicaci\u00f3n, que tivo lugar o 17 de xaneiro de 1893, e que foi seguida pola instauraci\u00f3n dun goberno provisional.\n\u00c1 vista dos acontecementos internos e a crecente presi\u00f3n externa, o 16 de novembro o mesmo goberno provisorio propuxo a Lili\u02bbuokalani que subise de novo ao trono a cambio dunha amnist\u00eda para os respons\u00e1beis da revolta, mais como resposta a exra\u00ed\u00f1a declarou que haber\u00eda condenar a morte a todos os respons\u00e1beis. O 18 de decembro Lili\u02bbuokalani retirou tales afirmaci\u00f3ns, de xeito que o presidente norteamericano Grover Cleveland, presentou unha relaci\u00f3n do sucedido ao Congreso dos Estados Unidos na que ped\u00eda ao goberno provisorio das Hawai que aceptase a reasunci\u00f3n do trono pola exra\u00ed\u00f1a, mais nese punto foi o propio goberno hawaiano o que refugou a oferta.\nO 16 de xaneiro de 1895 foi proclamada a Rep\u00fablica das Hawai que, como era de prever, en 1898 foi anexada aos Estados Unidos.\nLili\u02bbuokalani viviu como cidad\u00e1 particular en Washington Place (Hawai) ata 1917, ano da s\u00faa morte."}
{"id": "47764", "revid": "89787", "url": "https://gl.wikipedia.org/wiki?curid=47764", "title": "Ameixa babosa", "text": "A ameixa babosa, \"Venerupis corrugata\" (Gmelin, 1791), sin\u00f3nimos \u2014entre outros\u2014 \"Venenerupis pullastra\" (Montagu, 1803) e \"Venerupis senegalensis\" (Gmelin, 1791), \u00e9 unha especie de molusco bivalvo heterodonte da orde dos veneroides e familia dos ven\u00e9ridos, que vive enterrada nos sedimentos de area lamacenta das costas do Atl\u00e1ntico oriental, desde Noruega ata Sur\u00e1frica, sendo apa\u00f1ada e consumida en Espa\u00f1a e outros pa\u00edses da Europa occidental.\nTr\u00e1tase dunha ameixa semellante \u00e1 fina pero de menor calidade e valor comercial. No mercado \u00e9, habitualmente, de menor tama\u00f1o ca fina e a xaponesa. Capt\u00farase e cr\u00edase en abundancia en toda a costa galega.\nNomenclatura.\nNome cient\u00edfico.\nA especie foi descrita por primeira vez en 1791 polo naturalista alem\u00e1n Johann Friedrich Gmelin, e publicada en: Gmelin, J. F., 1788-1793. In: Linn\u00e9, C., \"Systema naturae\", Edit. 13 aucta et reformata cura J. F. Gmelin. 10 vols, Lipsiae. 1788-1793 et Lugduni, 1789-1796, co nome de \"Venus corrugata\".\nPosteriormente foi identificada como especie doutros x\u00e9neros, sendo clasificada por George Montagu no x\u00e9nero \"Venerupis\", co\u00f1ec\u00e9ndose durante moitos anos como \"Venerupis pullastra\" (Montagu, 1803) e, despois, como \"Venerupis senegalensis\" (Gmelin, 1791).\nBowden e Heppell, en 1968, demostraron que o nome moi utlizado \"Venerupis pullastra\" (Montagu, 1803) deber\u00eda substituirse polo m\u00e1is antigo \"V. senegalensis\" (Gmelin, 1791). Pero segundo Fischer-Piette e Metivier (1971), o nome correcto \u00e9 \"V. corrugata\" (Gmelin, 1791), a\u00ednda que sobre a base do principio do 'primeiro revisor', o nome \"V. senegalensis\" tam\u00e9n se utiliza.\nMorfolox\u00eda e anatom\u00eda.\nMorfoloxicamente resulta bastante similar \u00e1s outras ameixas, quizais m\u00e1is alongada. A cor da cuncha adoita ser gris p\u00e1lida ou acasta\u00f1ada, con manchas irregulares m\u00e1is escuras e da mesma cor marr\u00f3n ou p\u00farpura. As estr\u00edas lonxitudinais son moi visibles, pero como as radiais son m\u00e1is tenues, non mostran a cuadr\u00edcula t\u00edpica da ameixa fina ou da xaponesa.\nOs dous sif\u00f3ns est\u00e1n unidos en toda a s\u00faa lonxitude, ag\u00e1s no extremo, onde se separan. Esta caracter\u00edstica permite diferenciala das outras especies de ameixa. \u00d3 ser m\u00e1is curtos c\u00f3s das outras ameixas, a babosa non pode enterrarse a tanta profundidade como aquelas e resiste mal a baixamar.\nH\u00e1bitat.\nA ameixa babosa est\u00e1 presente tanto no Mediterr\u00e1neo como na costa atl\u00e1ntica europea, chegando ata Marrocos. Medra en bancos de area fina, cascallo ou limos, desde o l\u00edmite da baixamar ata profundidades de 40 m de fondo.\nEn comparaci\u00f3n coas outras ameixas, a babosa \u00e9 moito m\u00e1is sensible \u00f3s cambios de temperatura e, sobre todo, de salinidade da auga, polo que sofre grandes mortandades a consecuencia das riadas producidas en \u00e9pocas de temporais e chuvias abundantes. Tam\u00e9n resiste menos c\u00e1s outras f\u00f3ra da auga, o que explica que en tempos non fose frecuente comerciala f\u00f3ra de Galicia. Hoxe, este feito xa non representa ningunha dificultade comercial.\nPesca e comercializaci\u00f3n.\nNormalmente, a captura desta especie faise co rastro ou vara, desde embarcaci\u00f3ns, modalidade denominada marisqueo a flote, pero tam\u00e9n se colle co sacho, na seca. O talle comercial m\u00ednimo \u00e9 de 38\u00a0mm de lonxitude no seu eixo maior.\nAs capturas totais desta especie durante o ano 2010 ascenderon a 1\u00a0187\u00a0111\u00a0kg, segundo datos de vendas nas lonxas galegas.\nAspectos sanitarios.\nOs perigos sanitarios derivados dunha posible contaminaci\u00f3n bacteriana procedente de vertidos fecais son semellantes \u00f3s descritos para o resto dos moluscos bivalvos, artigo \u00f3 que remitimos \u00f3 lector.\nGastronom\u00eda.\nP\u00f3dese consumir en cru ou coci\u00f1ada, a\u00ednda que normalmente se desaconsella a primeira forma porque disque solta moita baba (e de a\u00ed o nome). Claro que outros din que a s\u00faa carne \u00e9 m\u00e1is tenra c\u00e1s outras e, polo tanto, \u00e9 a m\u00e1is apta para comer cr\u00faa.\nEn calquera caso, o m\u00e1is com\u00fan \u00e9 comelas coci\u00f1adas. Admite con \u00e9xito diferentes tratamentos culinarios, desde unha breve cocci\u00f3n (\"ameixas \u00f3 vapor\", con ou sen loureiro), ata tratamentos m\u00e1is elaborados (guisadas con arroz, con cachelos, con pescada ou robaliza, con fideos ou en empanada). \u00c9 a especie m\u00e1is apropiada para elaborar as ameixas \u00e1 mari\u00f1eira.\nFestas gastron\u00f3micas.\nCel\u00e9branse festas gastron\u00f3micas de exaltaci\u00f3n da ameixa babosa nas seguintes localidades:"}
{"id": "47766", "revid": "54336", "url": "https://gl.wikipedia.org/wiki?curid=47766", "title": "Francisco Castro Canseco", "text": "Francisco Castro Canseco, nado en Valderas (Le\u00f3n) en 1655 e finado en 1724, foi un escultor destacado pola s\u00faa produci\u00f3n en Galicia. Hai quen opina que se formou en contacto con Domingo de Andrade. Residiu en Melide e Ourense.\nVida.\nFrancisco de Castro Canseco naceu en Valderas, na provincia de Le\u00f3n, arredor de 1655, onde casou con Isabel Montero Ribera, a\u00ednda que o seu pai parece proceder de Galicia. En 1693, cando contrata a obra do coro do Real Monasterio de Sobrado dos Monxes, s\u00e1bese que Castro Canseco xa vive en Melide, onde parece ter antecedentes familiares. \nDespois dunha prol\u00edfica obra enchendo de retablos moitas das igrexas do sur de Galicia, finou na cidade de Ourense o 20 de setembro de 1724. Foi sepultado diante do retablo de San Xacinto, un dos derradeiros que fixera para a igrexa de San Domingos de Ourense, tam\u00e9n co\u00f1ecida como parroquia de Santa Eufemia do Norte.\nTraxectoria.\nTraballou en lugares diversos: Melide, Ourense, Celanova, Catedral de Tui, Ribadavia... Algunhas xa desapareceron, coma o retablo maior da igrexa do mosteiro de San Domingos de Ribadavia, pentagonal, de seis columnas salom\u00f3nicas, acorde coa grandeza da igrexa, pero que foi desmontado para \u201cdarlle m\u00e1is luz \u00e1 \u00e1bsida\u201d.\nDas primeiras obras que realiza en Galicia destaca o cadeirado do coro do mosteiro de Santa Mar\u00eda de Sobrado.\nO 18 de marzo de 1696 firma o contrato para a continuaci\u00f3n da decoraci\u00f3n da capela do Santo Cristo da Catedral de Ourense. A partir desta data quedar\u00e1 a vivir e ter\u00e1 taller nesa cidade. Na capela do Santo Cristo destacan os relevos da Asunci\u00f3n da Virxe, os Desposorios e a Cruz no d\u00eda do Xu\u00edzo Final. Tam\u00e9n son salientables as escenas do Descendemento, a Oraci\u00f3n da Horta e as dez Sibilas do corredor. Pero na catedral auriense realizou outras moitas e importantes obras, algunhas delas desaparecidas. Quedan a\u00ednda os retablos de San Miguel, de Santa Eufemia, da Resurrecci\u00f3n e dos Santos Facundo e Primitivo, realizados en datas diversas dos primeiros anos do s\u00e9culo XVIII.\nEn 1699 est\u00e1 en Tui realizando un cadeirado do coro para a catedral, \"en nogal y casta\u00f1o\".\nMoitas das obras de Castro Canseco fican, en verbas de Concepci\u00f3n Caram\u00e9s, a\u00ednda hoxe \u201cdesperdigadas por varias igrexas do centro e do sur de Galicia\u201d. Unha destas afortunadas parroquiais \u00e9 a igrexa de Santa Ux\u00eda de Eiras, no concello de San Amaro, cun retablo maior de sinxelo trazo pero de abundante \u2013a\u00ednda que ordenada- decoraci\u00f3n que chega a t\u00f3dolos recunchos. Consta de dous corpos, o inferior ten tres r\u00faas separadas polas inconfundibles columnas salom\u00f3nicas de cinco voltas e ramallos de vides, e abundante decoraci\u00f3n con ramallos de palma e flores. Foi realizado en 1704, polos anos nos que se remataban as obras da capela do Cristo da Catedral auriense.\nPor esas datas tam\u00e9n firma un contrato cos monxes do mosteiro de Oseira, onde se compromete a realizar a portada principal do mosteiro, en pedra, que fai \u00e1ngulo coa fachada da igrexa monacal. \nCara a 1710 traballa no mosteiro de San Salvador de Celanova, onde executa con magnificencia o retablo maior (estruturado en catro grandes columnas salom\u00f3nicas) e o coro da nave central. Tam\u00e9n traballa na caixa do \u00f3rgano da Abad\u00eda.\nEn 1714 traballa na cidade de Santiago, onde contrata a obra do altar maior do convento de San Paio de Antealtares, de monxas beneditinas. No contrato desta grande obra tam\u00e9n se estipula que os materiais empregados han de ser o casti\u00f1eiro e a nogueira.\nCaracter\u00edsticas da s\u00faa obra.\nSon patentes en Castro Canseco as influencias art\u00edsticas dos mestres compostel\u00e1ns Domingo de Andrade e Mateo de Prado, ademais das do arquitecto castel\u00e1n Jos\u00e9 de Churriguera, raz\u00f3n pola que alg\u00fans autores denominaron a Castro Canseco como \"o Churriguera galego\". Da relaci\u00f3n con Domingo de Andrade dan proba a continuaci\u00f3n da Capela do Cristo de Ourense e os traballos na igrexa de San Paio de Antealtares.\nComo caracter\u00edsticas sobresa\u00edntes da obra de Castro Canseco destacar a utilizaci\u00f3n das columnas salom\u00f3nicas cargadas de vides con acios de uvas e os ramallos de palmas que forman volutas sobre fornelas e relevos. Nas s\u00faas imaxes destacan as roupas amplas, quebradas e angulosas, que lle conceden graza e movemento \u00e1s figuras. O seu l\u00e9xico ornamental \u00e9 debedor de Andrade, e na s\u00faa iconograf\u00eda est\u00e1 presente a cristiandade galaica (San Rosendo) e hispana (San Isidoro de Sevilla) as\u00ed como a orde beneditina. Soubo interpretar o cristianismo galego nas figuras de San Froil\u00e1n, Froitoso de Braga e San Pedro de Mezonzo. O seu estilo deixou unha fonda pegada en Galicia, sendo asumido polo barroco rural e popular.\nCastro Canseco \u00e9, ante todo, un mestre do barroco galego de finais do s\u00e9culo XVII e principios do XVIII, representante dun movemento galaico paralelo \u00f3 \"churrigueresco\" castel\u00e1n."}
{"id": "47767", "revid": "5863", "url": "https://gl.wikipedia.org/wiki?curid=47767", "title": "Sim\u00f3n Rodr\u00edguez", "text": "Sim\u00f3n Rodr\u00edguez, nado en Santiago de Compostela en 1679 e finado na mesma cidade en novembro de 1751, foi un dos m\u00e1is prestixiosos arquitectos barrocos e m\u00e1ximo expo\u00f1ente do barroco de placas. \u00c1s veces asinou como Sim\u00f3n Rodr\u00edguez de Castroverde. \nTraxectoria.\nNos seus inicios debeu ser carpinteiro, figurando como tal nas listaxes de artistas que traballan na construci\u00f3n do baldaquino no altar maior da catedral compostel\u00e1, baixo a direcci\u00f3n de Domingo de Andrade. Al\u00ed puido atoparse con Fernando de Casas Novoa, co que manter\u00eda unha estreita amizade, como o demostra o feito de que Sim\u00f3n Rodr\u00edguez asine como testemu\u00f1a na voda de Casas.\nO seu primeiro contrato como mestre arquitecto foi para arranxar a igrexa de San Fiz de Solovio (1703-1713), que remata cun campanario (un s\u00f3 corpo, pequeno baseamento e grandes placas con sensaci\u00f3n de inestabilidade), que ser\u00e1 posteriormente imitado en numerosos templos galegos. No intermedio dese labor, Rodr\u00edguez pasa a dirixir as obras dos Cuarteis do Barrio da Cerca, hoxe desaparecidos, cando un desgraciado accidente, que provocou un derrubamento, supuxo o seu encarceramento por case un ano. A\u00ednda que logo sa\u00edu absolvido, o sucedido sup\u00faxolle un amargo transo.\nEn 1719 proxecta a igrexa de Santa Mar\u00eda de Dodro con gran sinxeleza de formas exteriores, pero non as\u00ed no retablo onde se manifesta o seu estilo inconfundible de placas e cortes fondos.\nEntre 1721 e 1726 foi chamado polas monxas clarisas para facerse cargo da renovaci\u00f3n do seu convento santiagu\u00e9s, iniciada no s\u00e9culo anterior. Realiza al\u00ed a que posiblemente \u00e9 a s\u00faa obra mestra, onde as s\u00faas maneiras acadan a madureza e o esplendor: a fachada da Porter\u00eda, comunmente co\u00f1ecida como fachada de Santa Clara ou, simplemente Santa Clara. En realidade levantou unha falsa fachada na entrada do mosteiro, pero as soluci\u00f3ns adoptadas, especialmente os cilindros no remate, suxiren un feliz e ins\u00f3lito uso do principios de inestabilidade e chamada de atenci\u00f3n tan propios do Barroco. Cun sentido escenogr\u00e1fico insuperable adm\u00edrase nela o seu prodixio creativo tanto no estrutural como no decorativo. Os colosais cilindros levan a sensaci\u00f3n de inestabilidade ao paroxismo.\nPola mesma d\u00e9cada realizar\u00e1 alg\u00fans dos mellores retablos compostel\u00e1ns. En 1721 o da capela da Prima na mesma catedral, o altar da virxe de Covadonga. Mais superar\u00e1 o realizado ata ent\u00f3n co retablo do altar maior da igrexa da Compa\u00f1\u00eda de Xes\u00fas (1726), actualmente igrexa da Universidade de Santiago. Vemos aqu\u00ed grandes esferas, planos superpostos e unha prodixiosa sensaci\u00f3n de desequilibrio. O audaz tipo de columna co capitel que crea, cun pequeno cilindro, far\u00eda que se chegase a designar como orde compostel\u00e1 (Ram\u00f3n Otero T\u00fa\u00f1ez). Os dous altares laterais, o de San Francisco de Borxa e o de San Lu\u00eds Gonzaga, ser\u00e1n executados posteriormente (1735).\nM\u00e1is adiante os mercedarios enc\u00e1rganlle traballos no seu convento de Santa Mar\u00eda de Conxo. Comezar\u00eda a capela do Santo Cristo no convento mercedario de Santa Mar\u00eda de Conxo, en 1729, no arrabalde compostel\u00e1n. O labor ocupouno ata 1729.\nEn 1734, o arcebispo Jos\u00e9 de Yermo y Santib\u00e1\u00f1ez encargoulle a Sim\u00f3n Rodr\u00edguez a Casa de Exercitantes (1734-1737), actual Facultade de Filosof\u00eda, pero o falecemento do prelado e as subsecuentes discrepancias sobre os pagos, levaron a que o edificio fose acabado por outro arquitecto: Pedro de Lubiate.\nEn 1743 trasl\u00e1dase \u00e1 Coru\u00f1a para a execuci\u00f3n da capela da Orde Terceira, traballando tam\u00e9n no convento de Santa Clara de Allariz e o retablo da capela compostel\u00e1 de San Roque. Volve, enfermo, a Santiago, sendo ingresado durante alg\u00fan tempo no Hospital Real (1744).\nMais desde 1743 estaba xa inmerso, na s\u00faa cidade natal, na que deber\u00eda ser a s\u00faa obra cimeira. Os frades franciscanos enc\u00e1rgano das novas trazas e o erguemento da igrexa do Convento de San Francisco do Val de Deus. No que se co\u00f1ece do proxecto, Rodr\u00edguez ti\u00f1a en mente levantar unha fachada tal que poder\u00eda facerlle sombra \u00e1 mesma catedral, na que por eses anos Fernando de Casas Novoa estaba a levantar a nova fachada occidental, logo co\u00f1ecida como o Obradoiro. Os frades beneditinos do pr\u00f3ximo mosteiro de San Marti\u00f1o Pinario, iniciaron preitos contra as obras dos franciscanos, que as paralizaban. Por \u00faltimo interveu a madrile\u00f1a Real Academia de Belas Artes de San Fernando que acabou por modificar o proxecto impondo as directrices neocl\u00e1sicas. A\u00ednda que as modificaci\u00f3ns parece que non foron excesivas, si foron as suficientes para suprimir a decoraci\u00f3n e reformar o remate superior, afectando front\u00f3n e torres.\nSim\u00f3n Rodr\u00edguez xa non ver\u00eda os resultados. Falece en novembro de 1751, na s\u00faa casa do barrio da Torre da Atalaia, preto da igrexa de San Miguel dos Agros, sendo sepultado o d\u00eda 19 na igrexa de San Xo\u00e1n o Evanxelista."}
{"id": "47768", "revid": "65337", "url": "https://gl.wikipedia.org/wiki?curid=47768", "title": "Reino de Hawai", "text": "O Reino de Hawai foi estabelecido entre 1795 - 1810 co sometemento do pequenos territorios independentes de Oahu, Maui, Molokai, Lanai e Kaua'i por parte dos xefes de Hawai (ou \"Grande Illa\"), que crearon un goberno unificado para o arquip\u00e9lago enteiro. Esta monarqu\u00eda perdurou ata 1893.\nFormaci\u00f3n e fases.\nA unificaci\u00f3n das diversas illas hawaianas debeuse ao guerreiro Kamehameha o Grande, axudado por mari\u00f1eiros brit\u00e1nicos e armas de fogo. O proceso acabou coa organizaci\u00f3n feudal da sociedade, para \"modernizala\" como unha monarqu\u00eda constitucional, que imitaba modelos imperiais europeos.\nDiversas fases conduciron \u00e1 transformaci\u00f3n, marcada polas constituci\u00f3ns de 1840, 1852, 1864 e 1887. Cada unha, pode dicirse de modo resumido, significou a perda de poderes en mans do monarca en favor dun goberno representativo por elecci\u00f3n popular. Foi creado tam\u00e9n un poder xudicial independente (1840). As illas foron divididas en administraci\u00f3ns menores, baixo direcci\u00f3n dun gobernador designado polo rei.\nDinast\u00edas.\nDe 1810 a 1893, o Reino de Hawai estivo gobernado por d\u00faas dinast\u00edas familiares: a Dinast\u00eda Kamehameha e a Dinast\u00eda Kal\u0101kaua. O goberno da familia Kamehameha finalizou coa morte, en 1872, de Lot Kamehameha V, que nomeou como sucesora a princesa Bernice Pauhai Bishop, pero esta renunciou ao trono, falecendo sen designar un sucesor.\nMonarqu\u00eda electiva.\nA renuncia da princesa Bernice Pauahi Bishop forzou ao lexislativo hawaiano a convocar elecci\u00f3ns para un rei que ocupase a vacante. Foron nomeados diversos membros afastados da familia Kamehameha, como candidatos, ao longo de 1872-73. Nese \u00faltimo ano en cerimonioso voto popular e con aprobaci\u00f3n un\u00e1nime da c\u00e1mara de representantes foi escollido William C. Lunalilo (1873-1874) como novo rei.\nO rei Lunalilo faleceu sen ter designado sucesor. O lexislativo viuse forzado a convocar novas elecci\u00f3ns, na que se proclamaron candidatos a Ra\u00ed\u00f1a Emma, vi\u00fava de Kamehameha IV, e David Kal\u0101kaua. Nas elecci\u00f3ns de 1874, David Kal\u0101kaua converteuse no segundo monarca electivo de Hawai. Por\u00e9n tropas dos EUA foron chamadas para dominar os tumultos formados polos partidarios de Emma. Kal\u0101kaua designou varios sucesores a fin de eliminar os problemas que creara a falta dun claro herdeiro ao trono.\nA Constituci\u00f3n de 1887 ou \"Constituci\u00f3n da baioneta\".\nEn 1887, unha nova constituci\u00f3n, dese\u00f1ada polo ministro do Interior, Lorrin A. Thurston, foi proclamada por Kal\u0101kaua, perante unha masa de 3.000 residentes de orixe alleo a Hawai, inclu\u00edndo a milicia armada, que demandou que a asinase ou ser\u00eda deposto. Creaba unha monarqu\u00eda constitucional en aparencia, e, ao estilo brit\u00e1nico, cunha \"C\u00e1mara de Nobres\" (previamente designados polo rei). Incrementaba o valor da propiedade que se deb\u00eda posu\u00edr para ser elix\u00edbel e para votar, de xeito que se privaba de dereitos electivos aos hawaianos m\u00e1is pobres e cauc\u00e1sicos, que ata ent\u00f3n puideran votar; denegaba ademais o voto \u00e1s persoas de orixe asi\u00e1tica, nesa altura unha parte importante da poboaci\u00f3n (inclu\u00eddos os escasos xaponeses e chineses de orixe que se puideran nacionalizar con anterioridade). Por contra outorgaba dereito de voto a europeos e norteamericanos, mesmo sen necesidade de estar nacionalizados hawaianos. A constituci\u00f3n foi denominada \"da baioneta\" polos seus opo\u00f1entes a causa da forza que se utilizara para impo\u00f1ela. Para alg\u00fans a Constituci\u00f3n de 1887 marca o principio da fin do Reino de Hawai.\nO derrocamento.\nEn 1891 David Kal\u0101kaua faleceu sendo sucedido por Lili\u02bbuokalani. A nova ra\u00ed\u00f1a tentou abolir a Constituci\u00f3n de 1887. En resposta negociantes e pol\u00edticos (na s\u00faa maior\u00eda de orixe europea ou norteamericana) responderon, de xeito que 1.500 persoas armadas, dirixidas por un \"Comit\u00e9 de Seguranza\", tomaron o Pazo Real, desarmaron a Garda Real, e proclamaron un Goberno Provisorio. Adicionalmente, cidad\u00e1ns norteamericanos residentes en Honolulu clamaron pola s\u00faa seguridade e a das s\u00faas pertenzas. De maneira que tropas dos Estados Unidos desembarcaron do buque \"USS Boston\". En 1895, logo dun rexistro no Pazo Real, a ex-ra\u00ed\u00f1a Lili\u02bbuokalani foi detida, presentada perante un tribunal da, xa ent\u00f3n, Rep\u00fablica de Hawai, e sometida a arresto domiciliario.\nA Rep\u00fablica foi proclamada o 4 de xullo de 1894, co insurrecto Sanford B. Dole como primeiro presidente, que se dedicar\u00eda nos anos sucesivos a facer campa\u00f1a a prol da anexi\u00f3n de Hawai aos Estados Unidos de Am\u00e9rica. Como se prev\u00eda, en 1898 o Congreso dos Estados Unidos aprobou o ingreso de Hawai como territorio. O \u00ednclito Dole foi designado como primeiro gobernador do novo Territorio de Hawai."}
{"id": "47769", "revid": "23204", "url": "https://gl.wikipedia.org/wiki?curid=47769", "title": "Betty Van Patter", "text": "Betty Van Patter (1932-1974) foi contadora do Partido Pantera Negra durante o liderado de Elaine Brown, ademais de axudante desta.\nEntrou no partido introducida David Horowitz. Tras un ano no cargo prod\u00facese un conflito entre ela e Brown relacionado con irregularidades financeiras. Tras esta liorta, o 13 de decembro de 1974, Betty desaparece e semanas m\u00e1is tarde o seu corpo \u00e9 atopado con fortes sinais de violencia nunha praia de San Francisco.\nA pesar de que as autoridades declararon o caso como irresolto, o militante David Horowitz mantivo dende ent\u00f3n que a respons\u00e1bel da morte de Betty era Elaine Brown e que persegu\u00eda silenciar o apropiamento indebido de parte dos fondos da organizaci\u00f3n.\nElaine Brown declarou nas s\u00faa memorias de 1992 (A Taste of Power) que Van Patter ti\u00f1a un pasado criminal e fora detida por tr\u00e1fico de drogas. Ante as protestas da familia da finada e \u00e1 imposibilidade de demostrar tales afirmaci\u00f3ns, as mesmas foron eliminadas en posteriores edici\u00f3ns do libro."}
{"id": "47771", "revid": "98629", "url": "https://gl.wikipedia.org/wiki?curid=47771", "title": "Mitose", "text": "A mitose ou divisi\u00f3n do n\u00facleo \u00e9 o proceso polo cal os cromosomas duplicados se distrib\u00faen equitativamente entre as c\u00e9lulas fillas. \u00c9 un proceso continuo que, para facilitar o seu estudo, se divide en cinco fases: profase, prometafase, metafase, anafase e telofase.\nProfase.\nComeza no momento do ciclo celular no que os cromosomas condensados empezan a ser vis\u00edbeis nun xeito de filamentos no interior do n\u00facleo. Ao longo da profase segue a condensaci\u00f3n dos cromosomas, que se fan cada vez m\u00e1is curtos e grosos.\nCada cromosoma aparece constitu\u00eddo por d\u00faas crom\u00e1tides irm\u00e1s id\u00e9nticas, que est\u00e1n unidas polos seus centr\u00f3meros; en cada un deles desenv\u00f3lvese un \"cinetocoro\".\nAo mesmo tempo que os cromosomas se condensan, o nucl\u00e9olo comeza a se descondensar e desaparece progresivamente.\nMentres que no n\u00facleo te\u00f1en lugar estes cambios, no citoplasma comeza a se formar o \"fuso mit\u00f3tico\", que \u00e9 unha estrutura bipolar composta de \"microt\u00fabulos\".\nNas c\u00e9lulas animais, a formaci\u00f3n do fuso est\u00e1 relacionada co centrosoma, que consta de dous pares de centr\u00edolos, que se duplicaron durante o \"per\u00edodo S\" da interfase. Durante a profase o centrosoma div\u00eddese e cada centrosoma fillo dir\u00edxese cara a un p\u00f3lo da c\u00e9lula, organiz\u00e1ndose entre eles un feixe de microt\u00fabulos que constit\u00faen o fuso mit\u00f3tico. Os microt\u00fabulos do fuso denom\u00ednanse \"polares\" e os exteriores ao fuso, microt\u00fabulos \"astrais\" ou \u00e1ster.\nNas c\u00e9lulas dos vexetais superiores, que non te\u00f1en centriolos, o fuso mit\u00f3tico f\u00f3rmase a partir dunha zona difusa, desprovista de org\u00e1nulos, situada arredor do n\u00facleo; os microt\u00fabulos aparecen nesa zona, e despois se converte nos p\u00f3los do fuso.\nPrometafase.\nComeza cando se rompe a envoltura nuclear en pequenas ves\u00edculas ou fragmentos de membrana. Ditas ves\u00edculas fican durante a mitose nas proximidades do fuso e a partir delas formaranse as novas envolturas nucleares das c\u00e9lulas fillas.\nA rotura da envoltura nuclear permite que os microt\u00fabulos do fuso interaccionen cos cromosomas grazas ao cinetocoro. Os microt\u00fabulos polares capturados polos cinetocoros pasan a se chamar \"cinetoc\u00f3ricos\". En cada cromosoma os microt\u00fabulos cinetoc\u00f3ricos est\u00e9ndense en direcci\u00f3ns opostas dende cada crom\u00e1tide a un p\u00f3lo do fuso, e orientan aos cromosomas facendo que se vaian concentrando no plano ecuatorial da c\u00e9lula.\nMetafase.\nTodos os cromosomas sit\u00faanse no plano ecuatorial do fuso, constitu\u00edndo a placa metaf\u00e1sica. Cada cromosoma mantense nesa posici\u00f3n grazas \u00e1s forzas xeradas polos seus microt\u00fabulos cinetoc\u00f3ricos, que est\u00e1n ancorados aos p\u00f3los opostos da c\u00e9lula.\n\u00c9 nesta fase cando os cromosomas est\u00e1n m\u00e1is condensados e por iso son m\u00e1is vis\u00edbeis.\nAnafase.\nComeza coa separaci\u00f3n simult\u00e1nea de cada cromosoma nas s\u00faas crom\u00e1tides irm\u00e1s, que se desprazan cara aos p\u00f3los opostos do fuso.\nO desprazamento das crom\u00e1tides prod\u00facese pola desensamblaxe e acurtamento dos \"microt\u00fabulos cinetoc\u00f3ricos\". Ademais, ao mesmo tempo os dous p\u00f3los do fuso mit\u00f3tico se separan entre si, debido a que os microt\u00fabulos polares se alongan pola ensamblaxe de mol\u00e9culas de \"tubulina\" entre os seus extremos.\nCara ao final da anafase, os cromosomas separ\u00e1ronse en dous grupos iguais, cada un dos cales se atopa nun dos p\u00f3los do fuso e far\u00e1 parte do n\u00facleo dunha nova c\u00e9lula.\nTelofase.\nCaracter\u00edzase pola reconstruci\u00f3n dos n\u00facleos das c\u00e9lulas fillas. Para isto, f\u00f3rmase unha nova envoltura nuclear arredor de cada grupo de cromosomas separados. Os cromosomas descond\u00e9nsanse e os n\u00facleos voltan a aparecer. Unha vez formado o n\u00facleo v\u00f3ltase \u00e1 s\u00edntese de ARN.\nA nova envoltura nuclear de cada c\u00e9lula filla f\u00f3rmase grazas \u00e1 fusi\u00f3n das ves\u00edculas ou fragmentos de membrana, que se sit\u00faan sobre a superficie dos cromosomas agrupados. A l\u00e1mina nuclear xoga un papel moi importante neste fen\u00f3meno.\nVariaci\u00f3ns.\nFormas de mitose.\nO proceso da mitose nas c\u00e9lulas dos organismos eucariotas segue un esquema similar, pero existen variaci\u00f3ns en tres importants detalles. Pode distinguirse a mitose \"pechada\" da \"aberta\" dependendo de se a envoltura nuclear permanece intacta ou se desfai. Unha forma intermdia con degradaci\u00f3n parcial da envoltura nuclear ch\u00e1mase mitose \"semiaberta\". Con respecto \u00e1 simetr\u00eda do aparato do fuso durante a metafase, se o fuso ten unha forma aproximadamente sim\u00e9trica axialmente (centrada) denom\u00ednase \"ortomitose\", o que se distingue dos fusos exc\u00e9ntricos propios da \"pleuromitose\", na cal o aparato mit\u00f3tico ten unha simetr\u00eda bilateral. Finalmente, un terceiro criterio \u00e9 a localizaci\u00f3n do fuso central no caso da pleuromitose pechada, que pode ser: \"extranuclear\" (fuso localizado no citoplasma) ou \"intranuclear\" (no n\u00facleo).\nA divisi\u00f3n nuclear mit\u00f3tica ten lugar s\u00f3 en c\u00e9lulas de organismos do dominio eucariota, xa que as bacterias e arqueas non te\u00f1en n\u00facleo e div\u00eddense doutra maneira. Dentro de cada supergrupo de eucariotas, pode encontrarse a mitose de tipo aberto, pero tam\u00e9n a mitose pechada, excepto nos Excavata, que presentan exclusivamente mitose pechada. Velaqu\u00ed as formas de mitose e a s\u00faa distribuci\u00f3n entre os eucariotas:\nErros e outras variaci\u00f3ns.\nDurante a mitose poden ocorrer erros, especialmente durante o desenvolvemento embrionario inicial humano. Durante cada etapa da mitose, hai normalmente puntos de control que controlan o resultado normal da mitose. Pero de cando en vez poden producirse erros. Os erros mit\u00f3ticos poden crear c\u00e9lulas aneuploides que te\u00f1en menos ou m\u00e1is cromosomas do normal, o cal afecta a un par cromos\u00f3mico ou a varios, unha condici\u00f3n asociada co cancro.\n As c\u00e9lulas dos embri\u00f3ns humanos temper\u00e1ns, as c\u00e9lulas cancerosas e as c\u00e9lulas infectadas ou intoxicadas poden tam\u00e9n sufrir unha divisi\u00f3n patol\u00f3xica dando tres ou m\u00e1is c\u00e9lulas fillas (mitose tripolar ou multipolar), o que ten como resultado graves erros nos seus complementos cromos\u00f3micos normais.\nNa \"non disxunci\u00f3n\", as crom\u00e1tides irm\u00e1s non conseguen separarse durante a anafase. Unha c\u00e9lula filla recibe ambas as crom\u00e1tides irm\u00e1s do cromosoma non disxunto e a outra c\u00e9lula non recibe ningunha. Como resultado, a primeira c\u00e9lula vai ter tres copias do cromosoma, unha condici\u00f3n chamada \"trisom\u00eda\", e a segunda c\u00e9lula ter\u00e1 s\u00f3 unha copia, unha condici\u00f3n chamada \"monosom\u00eda\". En ocasi\u00f3ns, cando as c\u00e9lulas experimentan non disxunci\u00f3n, non conseguen completar a citocinese e rete\u00f1en ambos os n\u00facleos na mesma c\u00e9lula, resultando c\u00e9lulas binucleadas.\n\"Retardo da anafase\" (\"anaphase lag\"). Ocorre cando est\u00e1 impedido o movemento dunha crom\u00e1tide durante a anafase. Isto pode ser causado por un fallo no fuso mit\u00f3tico \u00e1 hora de adherirse correctamente ao cromosoma. A crom\u00e1tida afectada \u00e9 exclu\u00edda de ambos os n\u00facleos e p\u00e9rdese. Por tanto, unha das c\u00e9lulas fillas ser\u00e1 monos\u00f3mica para ese cromosoma.\nA \"endorreplicaci\u00f3n\" ocore cando os cromosomas se duplican pero a c\u00e9lula non se divide seguidamente. Isto orixina c\u00e9lulas poliploides ou, se o cromosoma se duplica repetidamente, cromosomas polit\u00e9nicos. A endorreplicaci\u00f3n at\u00f3pase en moitas especies e parece ser unha parte normal do seu desenvolvemento. A endomitose \u00e9 unha variante de endorreplicaci\u00f3n na cal as c\u00e9lulas replican os seus cromosomas durante a fase S e entran na mitose, pero term\u00ednana prematuramente. En vez de repart\u00edrense nos dous novos n\u00facleos fillos, os cromosomas replicados son retidos dento do n\u00facleo orixinal. Ent\u00f3n, as c\u00e9lulas volven entrar nas fases G1 e S e replican os seus cromosomas de novo. Isto pode acontecer moitas veces, incrementando o n\u00famero de cromosomas en cada rolda de replicaci\u00f3n e endomitose. Os megacariocitos produtores de plaquetas experimentan endomitose durante a diferenciaci\u00f3n celular.\nA \"amitose\" en ciliados e en tecidos placentarios animais d\u00e1 lugar a unha distribuci\u00f3n aleatoria dos alelos parentais.\nA \"cariocinese sen citocinese\" orixina c\u00e9lulas multinucleadas chamadas cenocitos."}
{"id": "47772", "revid": "22570", "url": "https://gl.wikipedia.org/wiki?curid=47772", "title": "Tayvallich", "text": "Tayvallich \u00e9 unha pequena aldea tur\u00edstica de Knapdale (Argyll and Bute), en Escocia.\nO lugar, dunhas cen casas e unha poboaci\u00f3n de menos de 250 persoas, est\u00e1 constru\u00eddo ao redor dun pequeno porto de lecer no Loch A Bhealaich, unha ba\u00eda do Loch Sween. Ten a s\u00faa escola, a s\u00faa tenda e un parque de caravanas e casas de madeira, posto que o turismo de ver\u00e1n \u00e9, co marisqueo (lagosti\u00f1o, vieira, lumbrigante...), a s\u00faa principal fonte de recursos. Nas s\u00faas proximidades, seguindo a corredoira que avanza cara ao sur, est\u00e1 a pen\u00ednsula Taynish, unha reserva natural que conserva unha das maiores carballeiras de Gran Breta\u00f1a e un reservoiro de m\u00e1is de vinte especies distintas de bolboretas."}
{"id": "47774", "revid": "111586", "url": "https://gl.wikipedia.org/wiki?curid=47774", "title": "Canle", "text": "O termo canle pode referise a:\nAmais, como top\u00f3nimo pode referirse a:"}
{"id": "47776", "revid": "23204", "url": "https://gl.wikipedia.org/wiki?curid=47776", "title": "Mateo de Prado", "text": "Mateo de Prado, nado en Cumbraos (Sobrado) cara a 1614 e finado en Santiago de Compostela o 27 de agosto de 1677, foi unha das meirandes figuras da escultura barroca galega.\nTraxectoria.\nTraballou no relicario de Villagarc\u00eda de Campos (Reino de Castela) e m\u00e1is tarde traballou no santuario de Arantzazu (Guip\u00fascoa). En 1639 encarg\u00e1ronlle facer o cadeirado do mosteiro de San Marti\u00f1o Pinario, en Santiago de Compostela. No coro baixo preside a iconograf\u00eda a figura da Inmaculada, eixo do desenvolvemento da vida da Virxe. Salienta o naturalismo das texturas e a expresividade das emoci\u00f3ns, nunhas escenas, e os fondos arquitect\u00f3nicos das figuras, noutras. No coro alto San Bieito, cunha figura de corpo enteiro, preside a iconograf\u00eda onde non faltan santos venerados popularmente en Galicia. Perc\u00edbese a influencia de Gregorio Fern\u00e1ndez.\nRealizou varias figuras para a igrexa de Santa Mar\u00eda de Frades (A Estrada) e para a igrexa de Santo Andr\u00e9 de Barrantes (Ribadumia). O mosteiro de Sobrado dos Monxes tam\u00e9n reclamou os seus servizos, onde realizou unha talla de San Bernaldo. No ano 1643 estaba traballando na catedral de Santiago. M\u00e1is adiante realizou esculturas para o convento de San Domingos da Coru\u00f1a e para o Hostal dos Reis Cat\u00f3licos, estas perdidas.\nCons\u00e9rvanse tam\u00e9n varias realizaci\u00f3ns para a catedral de Ourense. Salientan senllas inmaculadas conservadas no museo diocesano e unha Asunci\u00f3n no retablo da capela do mesmo nome. En terras ourens\u00e1s, semella que traballou tam\u00e9n para o mosteiro de Oseira (Oseira) e con certeza para o de Montederramo, deixando testemu\u00f1o da s\u00faa mestr\u00eda no retablo do mosteiro."}
{"id": "47777", "revid": "23204", "url": "https://gl.wikipedia.org/wiki?curid=47777", "title": "Canle (enxe\u00f1ar\u00eda)", "text": "Unha canle ou canal en enxe\u00f1ar\u00eda \u00e9 unha v\u00eda artificial feita polo ser humano para o paso de auga ou outros l\u00edquidos. Util\u00edzanse para o transporte de mercador\u00edas, co\u00f1ecidas co nome de canles de navegaci\u00f3n, entre lagos, r\u00edos ou oc\u00e9anos, mediante barcos, pero tam\u00e9n para a conduci\u00f3n de auga, tanto para a subministraci\u00f3n como para o desecamento.\nOs canais interiores precederon ao desenvolvemento do ferrocarril durante a Revoluci\u00f3n Industrial e alg\u00fans deles foron posteriormente secados e empregados como pasos libres para constru\u00edr v\u00edas f\u00e9rreas.\nO estudo da utilizaci\u00f3n das canles desenvolveuse ao longo dos s\u00e9culos e moitos xenios, como Leonardo da Vinci, dedicaron moita enerx\u00eda para a s\u00faa mellora. Entre outras, achegaron ideas para o desenvolvemento das canles que circundan Mil\u00e1n, chamados \"navigli\", totalmente artificiais e que conectan a cidade cos r\u00edos Tesino e Adda. A trav\u00e9s destes pod\u00edase chegar indirectamente por v\u00edas fluviais cara ao norte ata o lago Maggiore e cara ao leste, utilizando o r\u00edo Po ata o mar Adri\u00e1tico. Por medio destas v\u00edas fluviais, relativamente pequenas e pouco profundas, fac\u00edase o transporte de mercador\u00edas mediante barcazas de fondo case plano e as\u00ed conseguiuse levar os materiais que se usaron para a construci\u00f3n da cidade.\nEntre os exemplos de grandes canles que cambiaron en gran medida a econom\u00eda de continentes completos est\u00e1n a canle de Suez e a canle de Panam\u00e1. Coa apertura destas grandes obras de enxe\u00f1ar\u00eda, os tempos dos transportes intercontinentais reduc\u00edronse drasticamente e marcaron un crecemento exponencial do comercio de occidente co Extremo Oriente.\nOutro tipo de canles moi caracter\u00edstico \u00e9 o que permite a navegaci\u00f3n no interior das cidades. Un exemplo de canles navegables internos son os de Tarento, onde as canles permiten o acceso dos buques de guerra ata o arsenal militar da cidade. Con todo, o mellor exemplo \u00e9 Venecia; a\u00ednda que outras cidades como Amsterdam pos\u00faen varios quil\u00f3metros de v\u00edas navegables no seu interior, Venecia \u00e9 o \u00fanico exemplo no mundo dunha cidade na que o modo de moverse, ademais de a p\u00e9, \u00e9 a trav\u00e9s da s\u00faa intricada rede de canles.\nHistoria.\nPosiblemente no comezo da XII dinast\u00eda, o fara\u00f3n Sesostris III (1878 a.C. - 1839 a.C.) constru\u00edu unha canle oeste-leste escavada a trav\u00e9s o Wadi Tumilat, unindo o r\u00edo Nilo ao mar Vermello, para o comercio direto con Punt. Algunhas evidencias indican a s\u00faa existencia polo menos no s\u00e9culo XIII a.C. durante o reinado de Rams\u00e9s II. M\u00e1is tarde, entrou en decadencia e segundo conta o historiador grego Her\u00f3doto, a canle foi reescavada arredor de 600 a.C. por Necho II, que non chegou a completar o proxecto. A canle foi completada finalmente preto de 500 a.C. polo rei Dar\u00edo I, conquistador persa de Exipto. Este canal foi reconstru\u00eddo modernamente, vindo a constitu\u00edr o canal de Suez.\nNa China, o primeiro canal foi o Gran Canal da China, no s\u00e9culo VI, mandado constru\u00edr polo emperador Yang Guang da dinast\u00eda Sui, ligando Pequ\u00edn e Hancheu. Levou seis anos rematalo, unindo todas as canles que se encontraban no seu curso e ligando o r\u00edo Amarelo ao Haihe, ao Huai, ao Yangzi e ao Qiantangjiang.\nEn Europa, o Naviglio Grande ligou Mil\u00e1n co mar Adri\u00e1tico, no s\u00e9culo XI. En Francia, a canle de Briare abriuse en 1642. En Suecia, a canle de G\u00f6ta foi aberta ao p\u00fablico en 1832, proxectada polo arquitecto Baltzar von Platen; na s\u00faa construci\u00f3n participaron 58\u00a0000 soldados.\nNa segunda metade do s\u00e9culo XVIII, nos Estados Unidos, xurdiron os primeiros planos e proxectos para a construci\u00f3n de canles artificiais a grande escala, unindo r\u00edos navegables coas \u00e1reas produtivas e coas principais cidades do nordeste, nun per\u00edodo que se denominou \"Febre dos Canais\"; constru\u00edronse a canle de Erie, a Cayuga-Seneca e a canle de San Lourenzo. En Europa ocorreu algo similar, at\u00e9 a invenci\u00f3n dos ferrocarr\u00eds en 1825, que substitu\u00edron en gran medida a navegaci\u00f3n fluvial e que canalizou os recursos de investimento.\nA canle de Corinto, que une o golfo de Corinto co mar Exeo, foi unha das primeiras tentativas de canal, realizada no ano 67 por orde do emperador romano Ner\u00f3n, que ordenou que seis mil escravos escavasen a rexi\u00f3n usando pas. No ano seguinte, Ner\u00f3n morreu, e o seu sucesor, Galba, abandonou o proxecto, por ser demasiado caro. Foi rematado entre 1881 e 1893.\nXunto coa canle de Suez, outro canal de importancia actual \u00e9 a canle de Panam\u00e1, que comezou a ser constru\u00eddo en 1880 e foi rematado en 1914, con 81 quil\u00f3metros de lonxitude e de 12 a 30 metros de profundidade, que corta o istmo de Panam\u00e1, conectando os oc\u00e9anos Atl\u00e1ntico e o Pac\u00edfico, diminu\u00edndo en gran medida a duraci\u00f3n dos percorridos realizados polos nav\u00edos pola ruta alternativa que arrodea o cabo de Fornos.\nCanles de navegaci\u00f3n.\nAs canles de navegaci\u00f3n poden atoparse nos accesos a diversas instalaci\u00f3ns portuarias dentro dun porto ou estuario, as\u00ed como en zonas onde se cruzan ou encontran zonas de navegaci\u00f3n, como na \u00e1rea do cabo de S\u00e3o Vicente, no Algarve (Portugal). Neste \u00faltimo caso a navegaci\u00f3n mercante est\u00e1 obrigada a seguir dentro dunha canle que, debido \u00e1 s\u00faa distancia \u00e1 terra, non ten balizamento, sen\u00f3n que est\u00e1 delimitado por coordenadas xeogr\u00e1ficas.\nAs canles de navegaci\u00f3n son a\u00ednda m\u00e1is necesarias nas canles artificiais, onde dado o espazo m\u00e1is limitado para a manobra das embarcaci\u00f3ns, \u00e9 necesario garantir que a navegaci\u00f3n te\u00f1a lugar forma constante e flu\u00edda e resguardada de perigos.\nAs canles poden ser abertas ou fechadas."}
{"id": "47778", "revid": "1131", "url": "https://gl.wikipedia.org/wiki?curid=47778", "title": "Monteagudo", "text": "O top\u00f3nimo galego Monteagudo pode referirse a:\nAmais, como apelido pode referirse a:"}
{"id": "47780", "revid": "15490", "url": "https://gl.wikipedia.org/wiki?curid=47780", "title": "Joaqu\u00edn Jovellar Soler", "text": "Joaqu\u00edn Jovellar Soler ou Jover, nado en Palma o 28 de decembro de 1819 e finado en Madrid o 6 de abril de 1892, foi un militar balear. Foi presidente do goberno de Espa\u00f1a en 1875, capit\u00e1n xeneral de Cuba entre os per\u00edodos de 1872 a 1874 e de 1876 a 1878, e capit\u00e1n xeneral de Filipinas entre 1883 e 1885.\nTraxectoria.\nComezou a s\u00faa carreira militar durante a Primeira Guerra Carlista. Durante case toda a d\u00e9cada dos anos 1840 estivo destinado en Cuba. En 1859 foi secretario de campa\u00f1a do xeneral Leopoldo O'Donnell na guerra de Marrocos, participando nalgunhas operaci\u00f3ns militares, entre elas na batalla de Wad-Ras, onde foi ferido o 23 de marzo de 1860. En 1863 foi ascendido a brigadier, sendo no ano seguinte nomeado subsecretario do Ministerio da Guerra. En xu\u00f1o de 1866 resultou ferido de novo combatendo a sublevaci\u00f3n progresista dos sarxentos do cuartel madrile\u00f1o de San Xil, promovida polo xeneral Joan Prim. Por\u00e9n, o feito de ser relegado polo goberno a continuaci\u00f3n incidiu notabelmente no seu estado de \u00e1nimo, adher\u00edndose \u00e1 Revoluci\u00f3n de 1868, que destronou a Isabel II.\nAlg\u00fans anos m\u00e1is tarde foi ascendido a tenente xeneral e en 1873 o presidente da I Rep\u00fablica, Emilio Castelar, nomeouno capit\u00e1n xeneral de Cuba. Desde ese posto tivo que facer fronte \u00e1 delicada crise do denominado asunto do Virginius. \u00c1 s\u00faa volta a Espa\u00f1a, en 1874, foi designado xeneral-xefe do Ex\u00e9rcito do Centro, co cal se sumou aos preparativos do pronunciamento encabezado polo xeneral Arsenio Mart\u00ednez Campos en Sagunto, que tentaba restabelecer no trono espa\u00f1ol a Casa de Borb\u00f3n.\nDesempe\u00f1ou por vez primeira o cargo de Ministro da Guerra no primeiro goberno presidido polo conservador Antonio C\u00e1novas del Castillo, entre decembro de 1874 e setembro de 1875, recibindo ademais o ascenso a capit\u00e1n xeneral. Posteriormente foi designado presidente do goberno que, desde setembro ata decembro de 1875, deb\u00eda xestionar a celebraci\u00f3n das elecci\u00f3ns para formar as Cortes Constitu\u00edntes da Restauraci\u00f3n borb\u00f3nica, no cal de novo ostentou o cargo de ministro da Guerra. C\u00e1novas conservouno como ministro do mesmo ramo no seguinte goberno e poucos d\u00edas despois foi nomeado outra vez capit\u00e1n xeneral de Cuba, posto no que permaneceu entre 1876 e 1878. Anos despois foi designado capit\u00e1n xeneral de Filipinas (1883). Retornado \u00e1 pen\u00ednsula en 1885, ocupou unha vez m\u00e1is a carteira de Guerra (1885-1886), no primeiro goberno da rexencia de Mar\u00eda Cristina de Habsburgo-Lorena, encabezado polo liberal Pr\u00e1xedes Mateo Sagasta."}
{"id": "47781", "revid": "85894", "url": "https://gl.wikipedia.org/wiki?curid=47781", "title": "Palma", "text": "Palma, tam\u00e9n co\u00f1ecida como Palma de Mallorca ou localmente como Ciutat, \u00e9 unha cidade e concello insular espa\u00f1ol, capital da comunidade aut\u00f3noma das Illas Baleares e da illa de Mallorca.\nOcupa unha superficie de 208,63\u00a0km\u00b2, situada a beiras do mar Mediterr\u00e1neo, na costa suroeste da illa, no centro da ba\u00eda de Palma. Cunha poboaci\u00f3n de 416.065 habitantes en 2019, \u00e9 a oitava cidade de Espa\u00f1a en n\u00famero de habitantes e a primeira das Illas Baleares. A s\u00faa \u00e1rea metropolitana engloba nove concellos que abranguen 560.240 habitantes repartidos nunha superficie de 1.015,88\u00a0km\u00b2.\nHistoria.\nA cidade foi fundada polo c\u00f3nsul romano Quinto Cecilio Metelo o ano 123 aC. Durante o per\u00edodo isl\u00e1mico denom\u00ednase \"Madina Mayurqa\". Co rei Xaime I ch\u00e1mase \"Mallorca\". Co Decreto de Nova Planta recuperou oficialmente o nome romano, que, tam\u00e9n oficialmente, no s\u00e9culo XIX, se transformou en \"Palma de Mallorca\"; desde 1998 \u00e9 oficialmente s\u00f3 Palma. Por antonomasia tradicionalmente os mallorquinos denom\u00ednana simplemente \"La Ciutat\" (\"A Cidade\").\nXeograf\u00eda.\nO termo municipal de Palma ten unha superficie de 208,63\u00a0km\u00b2 e limita cos termos de Calvi\u00e0, Puigpunyent, Esporles, Valldemossa, Bunyola, Marratx\u00ed, Santa Eug\u00e8nia, Algaida, Llucmajor e o Mar Mediterr\u00e1neo.\nCorresponde ao termo municipal de Palma o arquip\u00e9lago de Cabrera, formado polas illas de Cabrera, Conillera, els Estells, l'Imperial, Na Rodona, Na Foradada, Na Plana, Na Pobla e outros illotes menores.\nAt\u00f3pase situada no sector occidental da illa de Mallorca, quedando situada entre as comarcas naturais da Serra de Tramuntana, a cal presenta un relevo accidentado definido por ali\u00f1aci\u00f3ns de direcci\u00f3n nord\u00e9s-suroeste e polo Pla de Mallorca.\nDistritos.\nA causa da aplicaci\u00f3n da Lei de grandes cidades, desde marzo de 2005 Palma est\u00e1 dividida en cinco distritos:\nClima.\nPalma goza de clima mediterr\u00e1neo cunha temperatura media anual de 17\u00a0\u00b0C e unha media anual de precipitaci\u00f3ns de 450 l/m\u00b2.\nDemograf\u00eda.\nCunha poboaci\u00f3n de 400.578 habitantes (INE 2015), \u00e9 a cidade m\u00e1is poboada de Mallorca e das Illas Baleares, as\u00ed como a oitava cidade en poboaci\u00f3n de Espa\u00f1a.\nEconom\u00eda.\nOs dous principais motores da econom\u00eda son o turismo e a construci\u00f3n, que relegaron a un segundo plano \u00e1 industria e ao sector primario (agricultura, gander\u00eda, pesca, miner\u00eda). As industrias de hoteler\u00eda at\u00f3panse entre as primeiras de Espa\u00f1a e ata do mundo enteiro. As zonas que concentran maior n\u00famero de turistas son a praia de Palma e o centro da cidade."}
{"id": "47782", "revid": "56817", "url": "https://gl.wikipedia.org/wiki?curid=47782", "title": "Loracepam", "text": "O loracepam (tam\u00e9n denominado coas marcas comerciais Ativan\u00ae e Temesta\u00ae) \u00e9 unha droga do tipo das benzodiacepinas. Como estas, o loracepam cumpre as cinco principais acci\u00f3ns destes f\u00e1rmacos: (sedativa/hipn\u00f3tica, relaxante muscular, ansiol\u00edtica, amn\u00e9sica e anticonvulsionante."}
{"id": "47783", "revid": "11611", "url": "https://gl.wikipedia.org/wiki?curid=47783", "title": "Ativ\u00e1n", "text": ""}
{"id": "47784", "revid": "11611", "url": "https://gl.wikipedia.org/wiki?curid=47784", "title": "Ativan", "text": ""}
{"id": "47785", "revid": "56817", "url": "https://gl.wikipedia.org/wiki?curid=47785", "title": "Alprazolam", "text": "O alprazolam \u00e9 unha droga das benzodiacepinas ansiol\u00edticas empregada para tratar os problemas da ansiedade e como tratamento adxunto para a depresi\u00f3n. O seu nome comercial \u00e9, entre outros, o de Trankimazin\u00ae."}
{"id": "47786", "revid": "1833", "url": "https://gl.wikipedia.org/wiki?curid=47786", "title": "Trankimazin", "text": ""}
{"id": "47788", "revid": "56817", "url": "https://gl.wikipedia.org/wiki?curid=47788", "title": "Temacepam", "text": "O temacepam (que tam\u00e9n leva os nomes das marcas comerciais Restoril\u00ae, Normison\u00ae, e Euhypnos\u00ae) \u00e9 unha potente droga hipn\u00f3tica, derivada das benzodiacepinas . Pos\u00fae propiedades ansiol\u00edticas, hipn\u00f3ticas, anticonvulsionantes, amn\u00e9sicas, sedativas e tam\u00e9n \u00e9 un relaxante muscular.\nO diacepam \u00e9 usado para tratar estados de ansiedade e tensi\u00f3n, e \u00e9 a benzodiacepina m\u00e1is efectiva para o tratamento de espasmos musculares. \u00c9 unha das benzodiacepinas est\u00e1ndar m\u00e1is frecuentemente administradas tanto a pacientes internados en cl\u00ednicas como ambulatorios. Foi englobado na \"Lista de drogas esenciais\" da OMS.\nAcci\u00f3n terap\u00e9utica.\nComo todas as drogas da s\u00faa clase, act\u00faa deprimindo a conduci\u00f3n nerviosa nas neuronas do sistema nervioso central, producindo dende unha leve sedaci\u00f3n ata hipnose ou coma en funci\u00f3n da dose administrada.\nPres\u00famese que o seu mecanismo de acci\u00f3n consiste en potenciar ou facilitar a acci\u00f3n inhibitoria do neurotransmisor \u00e1cido gamma-aminobut\u00edrico (GABA), mediador qu\u00edmico da inhibici\u00f3n tanto en nivel presin\u00e1ptico como postsin\u00e1ptico, en todas as rexi\u00f3ns do sistema nervioso central.\nFarmacocin\u00e9tica.\nAdministrado por v\u00eda oral, abs\u00f3rbese ben no tracto gastrointestinal. Por v\u00eda IM, en xeral a absorci\u00f3n \u00e9 r\u00e1pida e completa. O estado de equilibrio da concentraci\u00f3n no plasma sangu\u00edneo prod\u00facese entre os 5 d\u00edas e 2 semanas. A eliminaci\u00f3n da substancia \u00e9 lenta xa que os metabolitos activos poden permanecer no sangue varios d\u00edas ou semanas producindo posiblemente efectos residuais. O inicio de acci\u00f3n \u00e9 evidente aos 15-45 minutos despois da s\u00faa administraci\u00f3n oral; por v\u00eda IM, antes dos 20 minutos; e por v\u00eda IV, entre 1 e 3 minutos. Eliminase por v\u00eda renal.\nIndicaci\u00f3ns.\nO diacepam ind\u00edcase (por v\u00eda oral) para tratar a ansiedade, trastornos psicosom\u00e1ticos, cabaleiro, espasmos musculares. Por v\u00eda IM ou IV, en sedaci\u00f3n previa a intervenci\u00f3ns (endoscopias, biopsias, fracturas); estados de excitaci\u00f3n motora, delirium tremens, convulsi\u00f3ns."}
{"id": "47789", "revid": "11611", "url": "https://gl.wikipedia.org/wiki?curid=47789", "title": "Restoril", "text": ""}
{"id": "47790", "revid": "11611", "url": "https://gl.wikipedia.org/wiki?curid=47790", "title": "Normison", "text": ""}
{"id": "47791", "revid": "11611", "url": "https://gl.wikipedia.org/wiki?curid=47791", "title": "Euhypnos", "text": ""}
{"id": "47794", "revid": "25871", "url": "https://gl.wikipedia.org/wiki?curid=47794", "title": "S\u00e1ndor Pet\u0151fi", "text": "S\u00e1ndor Pet\u0151fi, nado en Kisk\u0151r\u00f6s o 1 de xaneiro de 1823 e finado posibelmente en Segesv\u00e1r (hoxe Sighi\u015foara, Roman\u00eda) o 31 de xullo de 1849, \u00e9 o poeta nacional h\u00fangaro. Foi ademais unha figura chave na Revoluci\u00f3n h\u00fangara de 1848, contra os Habsburgo. O seu verdadeiro nome era Alexander Petrovics, e a orde, segundo o costume h\u00fangaro, do seu nome \u00e9 \"Pet\u0151fi S\u00e1ndor\".\nTraxectoria.\nO seu pai Stevan Petrovi\u0107 (en h\u00fangaro Istv\u00e1n Petrovics) era de lingua materna h\u00fangara (a\u00ednda que era de ascendencia serbia), e a s\u00faa nai M\u00e1ria Hr\u00fazov\u00e1 era de lingua materna eslovaca.\nPet\u00f6fi adquiriu unha forte e saliente consciencia h\u00fangara, convert\u00e9ndose no xefe espiritual de grupos radicais revolucionarios que arelaban unha Hungr\u00eda libre con total independencia da monarqu\u00eda dos Habsburgo. Xuntouse ao \"Ex\u00e9rcito transilvano\" do xeneral revolucionario polaco J\u00f3zef Bem, combatendo en sucesivas campa\u00f1as contra as tropas dos Habsburgo en Roman\u00eda e Transilvania, mais o ex\u00e9rcito ser\u00eda derrotado sucesivamente cando tropas imperiais rusas interviron a prol dos austr\u00edacos. Foi visto vivo por \u00faltima vez na batalla de Segesv\u00e1r (Sighi\u015foara), librada o 31 de xullo de 1849. C\u00f3idase que morreu ese mesmo d\u00eda.\nEscribiu unha parte da m\u00e1is grande poes\u00eda nacional maxiar.\nVela\u00ed unha mostra do seu poema \"Nemzeti Dal\" (\"Canto nacional\"), titulado \"En p\u00e9 h\u00fangaros\" en traduci\u00f3n literal:\nPet\u0151fi en Galiza.\nO poeta h\u00fangaro foi recordado por Aquilino Iglesia Alvari\u00f1o nun dos poemas de \"Nen\u00edas\", evocando ao tempo o seu lugar de nacemento e morte:\nTam\u00e9n \u00c1lvaro Cunqueiro lle adicou o poema \"Na v\u00e9spera\", centrado no momento da s\u00faa morte e que remata cos versos:"}
{"id": "47795", "revid": "25871", "url": "https://gl.wikipedia.org/wiki?curid=47795", "title": "Flunitracepam", "text": "O flunitracepam (que tam\u00e9n presenta entre outros os nomes comerciais de Rohypnol\u00ae, Fluscand\u00ae, Flunipam\u00ae, Ronalin\u00ae ) \u00e9 unha droga da familia dos derivados da benzodiacepina. \u00c9 un potente hipn\u00f3tico, sedante, ansiol\u00edtico e relaxante muscular.\nO \"Rohypnol\" (flunitracepam) \u00e9 un hipn\u00f3tico de Hoffman-La Roche. \u00c9 da familia da benzodiacepina, como \"Librium\", \"Xanax\" e \"Valium\". O \"Rohypnol\" \u00e9 10 veces m\u00e1is t\u00f3xico c\u00f3 diacepam \"Valium\".\nNos Estados Unidos nunca se aprobou para uso m\u00e9dico porque hai outros hipn\u00f3ticos m\u00e1is seguros.\nHistoria.\nO Flunitracepam sintetizouse en 1970 por Roche e era usado hospitalariamente cando se necesitaba unha profunda sedaci\u00f3n. Entrou no mercado europeo en 1975 e, a partir dos 80, comezou a estar dispo\u00f1ible noutros pa\u00edses.\nPresentaci\u00f3ns.\nVi\u00f1a en doses de 1\u00a0mg, 2\u00a0mg e 5\u00a0mg pero, debido \u00e1 s\u00faa extrema potencia e perigo, actualmente s\u00f3 est\u00e1 dispo\u00f1ible en 1\u00a0mg. Cada tableta ten cu\u00f1ado \"Roche\" dun lado, e o n\u00famero 1 encerrado nun c\u00edrculo indicando as doses de 1\u00a0mg.\nPosolox\u00eda e farmacolox\u00eda.\nComo outras benzodiacepinas, o flunitracepam produce sedaci\u00f3n, relaxaci\u00f3n muscular, reduci\u00f3n da ansiedade, prevenci\u00f3n de convulsi\u00f3ns. Os efectos son aproximadamente 10 veces m\u00e1is potentes c\u00f3 diacepam. Aparecen \u00f3s 15 a 20 min despois da administraci\u00f3n oral, e duran de catro a seis horas. Alg\u00fans efectos residuais persisten 12 h ou m\u00e1is. Por v\u00eda oral abs\u00f3rbese o 80% de flunitracepam; en supositorios, o 50%."}
{"id": "47796", "revid": "11611", "url": "https://gl.wikipedia.org/wiki?curid=47796", "title": "Rohypnol", "text": ""}
{"id": "47797", "revid": "11611", "url": "https://gl.wikipedia.org/wiki?curid=47797", "title": "Fluscand", "text": ""}
{"id": "47798", "revid": "11611", "url": "https://gl.wikipedia.org/wiki?curid=47798", "title": "Flunipam", "text": ""}
{"id": "47799", "revid": "11611", "url": "https://gl.wikipedia.org/wiki?curid=47799", "title": "Ronalin", "text": ""}
{"id": "47803", "revid": "98629", "url": "https://gl.wikipedia.org/wiki?curid=47803", "title": "Clorazepate", "text": "O clorazepate (tam\u00e9n co\u00f1ecido polas marcas comerciais Tranxene\u00ae e Tranxilium\u00ae entre outras) \u00e9 unha droga derivada da benzodiazepina. Pos\u00fae propiedades ansiol\u00edticas, anticonvulsionantes, sedativas e tam\u00e9n \u00e9 un relaxante muscular do esqueleto.\nPropiedades.\nMecanismo de acci\u00f3n.\nAs benzodiazepinas act\u00faan como depresores do SNC, producindo todos os seus \nniveis de depresi\u00f3n, dende unha leve sedaci\u00f3n ata hipnosis, dependendo\nda dose. Estimulan os receptores de GABA (\u00e1cido gammaaminobut\u00edrico) no sistema reticular activador ascendente. Dado que o GABA \u00e9 inhibidor, a estimulaci\u00f3n dos receptores aumenta a inhibici\u00f3n e bloquea a excitaci\u00f3n cortical e l\u00edmbica, despois de estimular a formaci\u00f3n \nreticular do talo cerebral.\nFarmacocin\u00e9tica.\nAbs\u00f3rbese no tracto gastrointestinal. A eliminaci\u00f3n do f\u00e1rmaco \u00e9 lenta xa que os metabolitos activos poden permanecer no sangue varios d\u00edas e incluso semanas, con efectos persistentes. O clorazepam \u00e9 de vida media intermedia, flutuando entre as 30 e as 40 horas. A s\u00faa uni\u00f3n as prote\u00ednas \u00e9 alta; metabol\u00edzase no f\u00edgado e excr\u00e9tase por v\u00eda renal.\nIndicaci\u00f3ns.\nO clorazepam est\u00e1 indicado para o tratamento de: crises miocl\u00f3nicas; ausencias de tipo epil\u00e9ptico (refractarias a succinimidas o \u00e1cido valproico); crises convulsivas tonicocl\u00f3nicas \n(xeralmente asociado con outro anticonvulsivo); trastornos de p\u00e1nico.\nReacci\u00f3ns adversas.\nAs m\u00e1is frecuentes son somnolencia, mareos, dificultades na coordinaci\u00f3n psicomotora (ataxia) e na funci\u00f3n motriz, deterioraci\u00f3n nas funci\u00f3ns cognitivas, e depresi\u00f3n.\nTam\u00e9n poden presentarse nerviosismo, alteraci\u00f3ns do comportamento, cansazo e debilidade non habituais, perda do equilibrio, e amnesia anter\u00f3grada (especialmente con doses altas).\nOs pacientes xeri\u00e1tricos e debilitados, nenos e pacientes con trastornos hep\u00e1ticos, son m\u00e1is sensibles aos efectos das benzodiazepinas sobre o SNC."}
{"id": "47804", "revid": "1833", "url": "https://gl.wikipedia.org/wiki?curid=47804", "title": "Tranxene", "text": ""}
{"id": "47805", "revid": "1833", "url": "https://gl.wikipedia.org/wiki?curid=47805", "title": "Tranxilium", "text": ""}
{"id": "47807", "revid": "132", "url": "https://gl.wikipedia.org/wiki?curid=47807", "title": "San Mamede de Pedrafita, Guitiriz", "text": ""}
{"id": "47808", "revid": "23204", "url": "https://gl.wikipedia.org/wiki?curid=47808", "title": "Catulo", "text": "Caius Valerius Catullus, nado en Verona ou en Sirmio no 87 a.C. ou 84 a.C e finado en Roma no 54 a.C., foi un poeta latino, m\u00e1is co\u00f1ecido como Catulo.\nTraxectoria.\nS\u00e1bese pouco sobre a vida de Catulo. Tanto Suetonio (\"Vida dos doce c\u00e9sares\") como Ovidio (\"Amores\" III.XV) sinalan a cidade de Verona como a s\u00faa patria natal, a\u00ednda que vivir\u00eda case sempre en Roma. Proced\u00eda dunha familia da orde ecuestre.\nOs amigos de Catulo eran, entre outros, os poetas C. Licinio Macer e Marco Furio Bib\u00e1culo e C. Helvio Cinna, o orador Q. Hortensio (rival de Cicer\u00f3n) e o bi\u00f3grafo Cornelio Nepote, a quen Catulo dedicou un libro de poemas.\nNo ano 61 a.C Catulo marchou para Roma, onde se namorou da \"Lesbia\" dos seus poemas, que polo xeral se cre que era Clodia Metelo, irm\u00e1 do infame Publio Clodio P\u00falquer. Esta rebiricocada muller, 10 anos m\u00e1is vella que Catulo, pertenc\u00eda \u00e1 aristocr\u00e1tica familia Claudia. O asunto finou cando Clodia preferiu a Celio Rufo, que era membro do c\u00edrculo social de Catulo e socio de Cicer\u00f3n. \nNo 57 a.C. acompa\u00f1ou o seu amigo Gaio Memmio para Bitinia, onde este serv\u00eda como propretor. Catulo traballou na camarilla do gobernador de Bitinia, \u00fanico oficio pol\u00edtico que se lle co\u00f1ece. Desde a\u00ed Catulo viaxou a Tr\u00f3ade para recoller ritos para a tumba de seu irm\u00e1n, acontecemento que lembra nun axitado poema. Regresar\u00eda a Roma, onde permanecer\u00eda os poucos anos restantes da s\u00faa vida. A\u00ednda que nos seus poemas se queixa de pobreza, a verdade \u00e9 que posu\u00eda unha \"villa\" preto de \"Tibur\" (a moderna Tivoli).\nNon \u00e9 moi seguro cando morreu. Algunhas fontes indican que morreu de esgotamento \u00e1 idade de 30 anos. Xerome de Estrid\u00f3n di que nacera no 87 a.C e que viviu trinta anos, mais alg\u00fans poemas aluden a sucesos do 55 a.C., mais en ning\u00fan hai algo dat\u00e1bel no 54 a.C; por\u00e9n, os estudosos tradicionalmente datan a s\u00faa vida entre o 84 a.C e o 54 a.C.\nObra.\nCatulo l\u00edgase a un c\u00edrculo de poetas de ideais est\u00e9ticos com\u00fans, aos que Cicer\u00f3n chama poetas novos (modernos), termo para el cargado de sentido pexorativo. Ese grupo de poetas cortaba co pasado literario romano (mitol\u00f3xico), pasando, entre outras caracter\u00edsticas, a utilizar unha tem\u00e1tica considerada \u201cmenor\u201d polos seus cr\u00edticos.\nAcrec\u00e9ntase \u00e1s caracter\u00edsticas da poes\u00eda de Catulo, a linguaxe coloquial (p.ex. Ineptire, no canto VIII), a simulaci\u00f3n frecuente de improvisaci\u00f3n na sintaxe (frases interrompidas por oraci\u00f3ns parat\u00e9ticas, repetici\u00f3n de palabras e expresi\u00f3ns, movemento circular da elocuci\u00f3ns), versos lixeiros e a simulaci\u00f3n do accesso aos recantos m\u00e1is \u00edntimos do ser humano.\nA s\u00faa obra perpetuouse a trav\u00e9s dos s\u00e9culos que seguiran, foi exemplo para grandes nomes que vi\u00f1eron despois, como Propercio e Tibulo. Tam\u00e9n foi moi lido por poetas como T. S. Eliot e Charles Baudelaire.\nEdici\u00f3ns.\nAs s\u00faas poes\u00edas (116 poemas, so o t\u00edtulo de \"Carmina\"), perdidas longo tempo, foron recuperadas no s\u00e9culo XIV. Entre as numerosas edici\u00f3ns que desde ent\u00f3n se fixeran cabe destacar:\nEn galego.\n\u00c9 pos\u00edbel tam\u00e9n consultar poemas soltos en Aurora L\u00f3pez e Andr\u00e9s Poci\u00f1a, \"Escolma de textos er\u00f3ticos latinos\"."}
{"id": "47809", "revid": "102241", "url": "https://gl.wikipedia.org/wiki?curid=47809", "title": "Lingua leonesa", "text": "O leon\u00e9s (\"llion\u00e9s\" ou \"ll\u00efon\u00e9s\") \u00e9 unha lingua rom\u00e1nica desenvolvida a partir do lat\u00edn vulgar e que forma parte do subgrupo ling\u00fc\u00edstico asturleon\u00e9s xunto co mirand\u00e9s e o asturiano. Tradicionalmente designouse co nome 'leon\u00e9s' o dominio ling\u00fc\u00edstico todo. Non hai conciencia entre os falantes das tres modalidades ling\u00fc\u00edsticas de constitu\u00edren unha \u00fanica lingua, as\u00ed e todo a Academia de la Llingua Asturiana procura fomentar unha converxencia entre os diferentes est\u00e1ndares do dominio, e tam\u00e9n unha parte importante dos escritores leoneses que escriben nos seus dialectos propios adaptando as normas ortogr\u00e1ficas da lingua asturiana, as\u00ed o fan Eva Gonz\u00e1lez, Roberto Gonz\u00e1lez-Quevedo, H\u00e9ctor Xil ou Xosepe Vega pero non existe unha norma com\u00fan leonesa. O leon\u00e9s \u00e9 a lingua patrimonial de gran parte da rexi\u00f3n leonesa, que comprende as provincias de Le\u00f3n, Zamora e Salamanca.\nSituaci\u00f3n actual.\nA situaci\u00f3n do leon\u00e9s como lingua minorizada levouno ao bordo da extinci\u00f3n, polo que est\u00e1 considerada como unha lingua en perigo pola UNESCO. Estanse a facer alg\u00fans esforzos para ga\u00f1ar aceptaci\u00f3n entre a poboaci\u00f3n urbana, as\u00ed o concello de Le\u00f3n e outros como Zamora, Coyanza, Mansilla de las Mulas ou La Ba\u00f1eza fan ou fixeron campa\u00f1as para o ensino do leon\u00e9s, pero non forma parte do curr\u00edculo escolar regrado nin se utiliza na administraci\u00f3n. Malia que no ano 2007 a reforma do Estatuto de Autonom\u00eda de Castela e Le\u00f3n recolleu no artigo 5.2 a protecci\u00f3n espec\u00edfica do leon\u00e9s por parte das instituci\u00f3ns, a regulaci\u00f3n da s\u00faa protecci\u00f3n, uso e promoci\u00f3n a\u00ednda non se realizou. Hoxe mantense viva no norte da provincia de Le\u00f3n, na serra da Cabreira, e tam\u00e9n \u00e9 falada pola xente maior do oeste de Zamora.\nA pesar das dificultades, o n\u00famero de xente nova que aprende e o usa (na s\u00faa maior\u00eda na escrita) rexistrou un incremento nos \u00faltimos anos, na s\u00faa meirande parte en grupos intelectuais e pol\u00edticos orgullosos da s\u00faa identidade rexional/nacional, como por exemplo a \"Asociaci\u00f3n Cultural de la Llingua Ll\u00efonesa El Fueyu\" en Le\u00f3n e Zamora, a \"Asociacion Berciana en Defensa de la Llingua Ll\u00efonesa El Toral\u00edn\" no Bierzo.\nHai tam\u00e9n diversas asociaci\u00f3ns culturais en Le\u00f3n, que traballan para o reco\u00f1ecemento e dignidade da lingua leonesa, \u00e9 o caso de El Teixu, Faceira, Furmientu, Facendera pola Llengua e La Caleya.\nA modalidade leonesa mirandesa goza do reco\u00f1ecemento de lingua oficial en Portugal.\nPresenza social.\nEn varios concellos da provincia leonesa e de Zamora comeza a empregarse o leon\u00e9s nalgunhas das s\u00faas comunicaci\u00f3ns; e organizaci\u00f3ns, colectivos e asociaci\u00f3ns de distinto tipo, como Conceyu Xoven, ou o Conseyu da Moced\u00e1 de la Ciud\u00e1 de Lli\u00f3n (Consello Local da Mocidade) utilizan o leon\u00e9s na s\u00faa denominaci\u00f3n e actividades. Hai varias asociaci\u00f3ns que defenden esta lingua, como Furmientu, Facendera pola Llengua, La Caleya, Faceira,El Teixu, El Fueyu en Le\u00f3n e Zamora, El Toral\u00edn na Comarca do Bierzo.\nReco\u00f1ecemento legal.\nA \u00fanica referencia legal que existe actualmente aparece na reforma do Estatuto de Castela e Le\u00f3n, que marca no artigo 5\u00aa do T\u00edtulo Preliminar:\n\u00abo leon\u00e9s ser\u00e1 obxecto de protecci\u00f3n espec\u00edfica por parte das instituci\u00f3ns polo seu particular valor dentro do patrimonio ling\u00fc\u00edstico da Comunidade. A s\u00faa protecci\u00f3n, uso e promoci\u00f3n ser\u00e1n obxecto de regulaci\u00f3n\u00bb.\nA Deputaci\u00f3n provincial de Le\u00f3n promoveu o leon\u00e9s coa sinatura dun convenio coa Asociaci\u00f3n Cultural da Lingua Leonesa \"El Fueyu\" para o ensino do leon\u00e9s, as\u00ed como os concellos de Le\u00f3n, Mansiella (Mansilla de las Mulas), Coyanza (Valencia de Don Juan), La Ba\u00f1eza e Zamora.\nLeon\u00e9s/asturiano/mirand\u00e9s.\nO leon\u00e9s, asturiano e mirand\u00e9s son os tres glot\u00f3nimos pertencentes ao dominio ling\u00fc\u00edstico leon\u00e9s ou astur-leon\u00e9s. Para a codificaci\u00f3n do asturiano sustentouse a base no dialecto central falado en Asturias, base do asturiano normativo. O leon\u00e9s que se escribe na actualidade est\u00e1 formado maioritariamente por variedades do leon\u00e9s occidental, o que conta con diferenza con m\u00e1is falantes patrimoniais. O mirand\u00e9s deu maior preponderancia ao propio mirand\u00e9s que ao sendin\u00e9s, servindo o primeiro de modelo normativo.\nSocioling\u00fc\u00edstica\nAsturianos e leoneses consideran os dous idiomas como \"linguas diferentes\": mentres un 82,6% dos asturianos consideran que non existe asturiano m\u00e1is al\u00f3 das fronteiras da comunidade aut\u00f3noma (\"II Estudo Socioling\u00fc\u00edstico de Asturias\". Llera Ramo e San Mart\u00edn Antu\u00f1a, 2002), no I Estudiu Sociolling\u00fc\u00edsticu de Lle\u00f3n (Gonz\u00e1lez Ria\u00f1o e Garc\u00eda Arias, 2006) case o 70% dos leoneses do norte da provincia de Le\u00f3n dic\u00edan que leon\u00e9s e asturiano non eran a mesma lingua. Os mirandeses, xa desde a Conven\u00e7\u00e3o Ortogr\u00e1fica da L\u00edngua Mirandesa de 1999, a\u00ednda que falan de \"Zonas leonesas en Portugal\" identifican o mirand\u00e9s como un idioma diferenciado.\nExemplo.\nTomouse o artigo 1\u00ba, da Declaraci\u00f3n Universal dos Dereitos Humanos:\n\"T\u00f3dolos seres humanos \u00f1acen llibres y iguales en dignid\u00e1 y dreitos y, dotaos cumo est\u00e1n de raz\u00f3n y conc\u00e9ncia, han portase fraternalmente los unos pa co\u00f1os outros.\""}
{"id": "47811", "revid": "54334", "url": "https://gl.wikipedia.org/wiki?curid=47811", "title": "Ant\u00eda Cal", "text": "Ant\u00eda Cal V\u00e1zquez, nada na Habana o 18 de abril de 1923 e finada en Meira (Moa\u00f1a) o 30 de marzo de 2022, foi unha pedagoga galega. Co seu home, Ant\u00f3n Beiras Garc\u00eda, fundou na d\u00e9cada dos 60, en Vigo, a Escola Rosal\u00eda de Castro, dirixida por ela, onde puxo en pr\u00e1ctica as novas t\u00e9cnicas recomendadas pola Organizaci\u00f3n das Naci\u00f3ns Unidas para a Educaci\u00f3n, a Ciencia e a Cultura (UNESCO), os m\u00e9todos do su\u00edzo Johann Heinrich Pestalozzi e outros recursos propios do movemento contempor\u00e1neo da Escola Nova europea. Na escola Rosal\u00eda de Castro ded\u00edcaselle unha atenci\u00f3n especial \u00e1 lingua e cultura galegas.\nTraxectoria.\nAnt\u00eda naceu na emigraci\u00f3n cubana. Foi unha dos tres fillos (con Armando e Pepe) de Vicenta V\u00e1zquez e Xos\u00e9 Cal Reigosa, naturais de Muras (Provincia de Lugo). A s\u00faa familia era a do Mes\u00f3n, e a ela co\u00f1ec\u00edana como Tita do Mes\u00f3n. Na Habana asistiu ao Plantel Concepci\u00f3n Arenal do Centro Galego.\nAos nove anos de idade (en 1932), regresou a Galiza, no buque \"Crist\u00f3bal Col\u00f3n\", coa nai e irm\u00e1ns, \u00e1 casa dos av\u00f3s maternos, n\u00f3 lugar mures\u00e1n das Aguias. O pai quedou a traballar na Habana, nunha casa de empe\u00f1os da s\u00faa propiedade. Os rapaces foron estudar o bacharelato ao colexio mixto Dequidt da Coru\u00f1a.\nEn 1939 traslad\u00e1ronse a Santiago de Compostela, al\u00ed estudou comercio, que era a vontade do proxenitor. Fixo tam\u00e9n maxisterio e despois matriculouse na Universidade, onde fixo Filosof\u00eda e Letras. Nese tempo coincidiu en Muras co ling\u00fcista Anibal Otero. Licenciouse en 1945.\nO d\u00eda de San Pedro de 1947 casou co oftalm\u00f3logo Ant\u00f3n Beiras Garc\u00eda, galeguista, ao que co\u00f1ecera en 1944 nunha librer\u00eda, irm\u00e1n de Manuel Beiras. Foron a vivir a Vigo, ao Edificio Sanch\u00f3n, onde Ant\u00f3n ti\u00f1a a consulta. Tiveron catro fillos entre 1949 e 1957: Hixinio, Ant\u00eda, Ant\u00f3n e Bea.\nA ra\u00edz do estrabismo dunha das fillas do matrimonio, a partir de 1954 decidiron facer viaxes por Europa, para buscar unha soluci\u00f3n e facer investigaci\u00f3n sobre esta enfermidade ocular. Nunha desas viaxes pararon en Xenebra, al\u00ed leu no xornal que nun edificio estaban ordenando o legado do pedagogo Johann Heinrich Pestalozzi, por quen Ant\u00eda ti\u00f1a especial admiraci\u00f3n grazas \u00e1 s\u00faa loita a prol da educaci\u00f3n das mulleres, e al\u00ed acudiu durante dez d\u00edas. Un profesor dese centro p\u00faxoa en contacto cunha alumna s\u00faa que estaba en Par\u00eds, na UNESCO.\nFixeron gran amizade con Roderick Price Mann, xefe do Cable Ingl\u00e9s en Vigo, que os axudou nos novos proxectos profesionais. Desde ese momento comezaron a facerse m\u00e1is intensos os seus contactos cos c\u00edrculos da pedagox\u00eda europea. Mandaron \u00f3s seus fillos a estudar a educaci\u00f3n primaria ao Reino Unido. Estas visi\u00f3ns e experiencias impulsaron a Ant\u00eda Cal a fundar a Escola Rosal\u00eda de Castro.\nEscola Rosal\u00eda de Castro.\nEn 1961 fundou en Vigo a Escola Rosal\u00eda de Castro, onde puxo en pr\u00e1ctica as novas t\u00e9cnicas pedag\u00f3xicas recomendadas pola UNESCO, cun ensino completamente biling\u00fce castel\u00e1n-ingl\u00e9s e con aulas que levaban os nomes de Rosal\u00eda de Castro, Bertrand Russell, Alexandre B\u00f3veda, Marie Curie, Carlos Maside, Maria Montessori, Castelao, Eduardo Pondal, Lu\u00eds de Cam\u00f5es, mari\u00f1eiros ou labregos. En setembro, que foi cando comezou o curso, a escola ti\u00f1a tres profesores e 38 alumnos e localiz\u00e1base na c\u00e9ntrica r\u00faa Pizarro. Ao ano trasladar\u00edase \u00e1 Gran V\u00eda e en 1976 \u00e1 parroquia de Bembrive.\nO seu proxecto educativo base\u00e1base nas seguintes premisas: coeducaci\u00f3n; dispo\u00f1ibilidade ling\u00fc\u00edstica na idade cero co establecemento dunha segunda lingua; psicolox\u00eda evolutiva; intervenci\u00f3n e participaci\u00f3n de alumnado-profesorado-sociedade; coxesti\u00f3n e responsabilidade compartida; sumo tacto respecto das uniformidades; a escola como f\u00e1brica de pensamentos, razoamentos, creaci\u00f3n e flexibilidade; \u00e1reas interdisciplinarias no estudo da ciencia e traballo en equipo.\nO 1 de abril de 1968 Ant\u00eda Cal enviuvou. Desde 1969 foi periodicamente a Barcelona e entrou en contacto coas Escolas de Ver\u00e1n Rosa Sensat, creadas por Rosa Sensat i Vila (1873-1961), n\u00facleo de renovaci\u00f3n pedag\u00f3xica, traballando coa pedagoga Pilar Benejam. O aprendido al\u00ed e a relaci\u00f3n establecida con ese centro axudoulle a mellorar a preparaci\u00f3n dos mestres e mestras do seu propio colexio. A Escola Rosal\u00eda de Castro foi pioneira na introduci\u00f3n da lingua galega no ensino.\nObra escrita.\nEscribiu en 1955 \"O libro dos nenos. Enciclopedia pro neno galego\" que ga\u00f1ou o Premio do Lar Gallego de Caracas en 1958 e permaneceu in\u00e9dito ata 2018, cando o publicou a Deputaci\u00f3n de Lugo. As\u00ed mesmo, foi coautora de \"O arte para os nenos\", in\u00e9dito, tam\u00e9n, durante anos, ata que o publicou Laiovento en 2017. En 1973 dirixiu un libro escrito polos alumnos da s\u00faa escola: \"Os nosos poemas\"."}
{"id": "47812", "revid": "98629", "url": "https://gl.wikipedia.org/wiki?curid=47812", "title": "Gosho Aoyama", "text": "Gosho Aoyama (\u9752\u5c71\u525b\u660c, \u3042\u304a\u3084\u307e \u3054\u3046\u3057\u3087\u3046, \"Aoyama G\u014dsh\u014d\") naceu o 21 de xu\u00f1o de 1963 na prefectura de Tottori no Xap\u00f3n e \u00e9 debuxante de manga co\u00f1ecido por ser o creador de \"O detective Conan\".\nBiograf\u00eda.\nAoyama comezou a debuxar cando a\u00ednda era un estudante de Belas Artes na Universidade de Nihon, onde entrou a formar parte do club de manga. Al\u00ed co\u00f1eceu a Yutaka Abe, un afeccionado \u00f3 manga, que lle animou a seguir debuxando. Nun primeiro intre a intenci\u00f3n de Aoyama era entrar na facultade como profesor de Arte pero tralos eloxios de Abe tomouse en serio a idea de ser debuxante de manga.\nTras rematar a carreira debutou coa obra \"Chotto Mattete\", que foi publicada na revista Shonen Sunday en inverno de 1987. M\u00e1is tarde publicar\u00eda, tam\u00e9n na mesma revista, \"Magic Kaito\"."}
{"id": "47813", "revid": "72012", "url": "https://gl.wikipedia.org/wiki?curid=47813", "title": "Ant\u00f3n Beiras Garc\u00eda", "text": "Ant\u00f3n Beiras Garc\u00eda, nado en Santiago de Compostela o 8 de outubro de 1915 e finado en Vigo o 1 de abril de 1968, foi un oftalm\u00f3logo, humanista e poeta galeguista.\nTraxectoria.\nIrm\u00e1n de Manuel Beiras Garc\u00eda e t\u00edo de Xos\u00e9 Manuel Beiras Torrado, Ant\u00f3n Beiras licenciouse en Medicina en 1942 na USC e en 1946 asentouse definitivamente en Vigo. Casou en 1947 coa pedagoga Ant\u00eda Cal. A mediados dos anos cincuenta det\u00e9ctanlle estrabismo \u00e1 s\u00faa filla Ant\u00eda, polo que decide comezar a facer investigaci\u00f3n nesta enfermidade ocular e a visitar centros de pescuda en Europa. Como consecuencia diso, ademais de sandar a filla, converteuse nunha referencia da oftalmolox\u00eda nese campo e en 1958 publica a que est\u00e1 considerada a primeira publicaci\u00f3n cient\u00edfica en galego dende a guerra civil: \"Ensaios para mellorar os resultados terap\u00e9uticos do estrabismo\", en \"Referatas\", a revista da Academia M\u00e9dico Cir\u00farxica Provincial de Pontevedra, que recoll\u00eda o texto dunha conferencia.\nNeste campo, tam\u00e9n foi o inventor do vigoscopio, un aparello que permit\u00eda o exame do fondo do ollo, e que nunca se chegou a desenvolver plenamente. En 1962 conc\u00e9denlle o premio da Sociedade Espa\u00f1ola de Oftalmolox\u00eda.\nMilitou activamente nas Mocedades Galeguistas, foi membro fundador e conselleiro da Editorial Galaxia e mantivo unha fonda amizade con Otero Pedrayo e outros intelectuais.\nFalecido de cancro en abril de 1968, recibiu a homenaxe da comunidade m\u00e9dica e intelectual da \u00e9poca (Dar\u00edo \u00c1lvarez Bl\u00e1zquez, Celso Emilio Ferreiro...). Oficiou o seu funeral o xesu\u00edta padre Seixas, na que foi a primeira homil\u00eda pronunciada en galego en Vigo logo da guerra.\nO concello de Vigo adicoulle unha r\u00faa."}
{"id": "47814", "revid": "1093", "url": "https://gl.wikipedia.org/wiki?curid=47814", "title": "Manuel Beiras Garc\u00eda", "text": ""}
{"id": "47815", "revid": "96271", "url": "https://gl.wikipedia.org/wiki?curid=47815", "title": "Xaime Seixas", "text": "Xaime Seixas Subir\u00e1, m\u00e1is co\u00f1ecido por padre Seixas, nado en Santiago de Compostela o 26 de xu\u00f1o de 1915 e finado en Villagarc\u00eda de Campos (Valladolid) en novembro de 1994, foi un co\u00f1ecido crego xesu\u00edta, esquerdista e galeguista.\nTraxectoria.\nEstudou Maxisterio na Universidade de Santiago de Compostela, e Linguas Cl\u00e1sicas, Filosof\u00eda e Teolox\u00eda cos xesu\u00edtas en Comillas, onde foi ordenado sacerdote en 1948. Dun forte ideario democr\u00e1tico e esquerdista, o seu primeiro destino foi Francia, onde estudou Teolox\u00eda Moderna. M\u00e1is adiante trasladouse a Salamanca, onde fundou as organizaci\u00f3ns \"Vanguardia Obrera Juvenil\" e \"Vanguardia Obrera y Social\".\nEn 1961 marchou de misioneiro \u00e1 Rep\u00fablica Dominicana. De volta a Galiza en 1965 artella un grupo semellante aos que xa formara en Salamanca, a Asociaci\u00f3n O Castro de Vigo. Tam\u00e9n fundou nesa cidade a Comunidade de Vida Cristi\u00e1 Nosa Se\u00f1ora da Gu\u00eda e Santiago Ap\u00f3stolo.\nO 25 de xullo de 1965 o padre Seixas oficiou na igrexa compostel\u00e1 de San Domingos de Bonaval, a primeira misa integramente en lingua galega dende a Guerra civil espa\u00f1ola. Tam\u00e9n foi o primeiro en pronunciar unha homil\u00eda en galego en Vigo durante o funeral do oftalm\u00f3logo Ant\u00f3n Beiras Garc\u00eda, a quen d\u00edas antes administrara a extrema unci\u00f3n por vez primeira nesta mesma lingua. Foi un promotor da traduci\u00f3n da liturxia ao galego e de diversas publicaci\u00f3ns relixiosas.\nA Xunta de Galicia outorgoulle a Medalla Castelao en 1985."}
{"id": "47816", "revid": "1131", "url": "https://gl.wikipedia.org/wiki?curid=47816", "title": "Pedra Cuberta", "text": "O top\u00f3nimo galego Pedra Cuberta pode referirse a:"}
{"id": "47818", "revid": "23204", "url": "https://gl.wikipedia.org/wiki?curid=47818", "title": "Condado de V\u00e4sterbotten", "text": "O Condado de V\u00e4sterbotten, ou \"V\u00e4sterbottens l\u00e4n\" \u00e9 un condado ou \"l\u00e4n\" situado no norte de Suecia. O condado fai fronteira cos condados de V\u00e4sternorrland, J\u00e4mtland, e Norrbotten, o condado noruegu\u00e9s de Nordland e o Golfo de Botnia.\nO condado est\u00e1 formado polo landskap de V\u00e4sterbotten, o norte do de \u00c5ngermanland e o sur do de Lappland, as\u00ed como por unha pequena parte despoboada do norte de J\u00e4mtland. O condado de V\u00e4sterbotten \u00e9 o segundo m\u00e1is grande de Suecia e ocupa unha oitava parte da superficie do pa\u00eds.\nConcello.\n\"Na provincia de V\u00e4sterbotten:\"\n\"Na Laponia Sueca:\"\n\"Na \u00c5ngermanland:\""}
{"id": "47819", "revid": "98629", "url": "https://gl.wikipedia.org/wiki?curid=47819", "title": "Ivan Goncharov", "text": "Ivan Aleksandrovich Goncharov (en ), nado en Simbirsk (actualmente Ulianovsk) o 6 de xullo de 1812 e finado en San Petersburgo o 15 de setembro de 1891, foi un escritor ruso co\u00f1ecido sobre todo pola s\u00faa novela \"Obl\u00f3mov\", que relata a historia dun home que decide voluntariamente non erguerse da cama, e que foi tomada como s\u00edmbolo da decadencia dunha parte da sociedade rusa.\nTraxectoria.\nIv\u00e1n Goncharov era fillo dun rico comerciante de cereais, que tivo responsabilidades pol\u00edticas na cidade e morreu cando Goncharov ti\u00f1a s\u00f3 sete anos. Foi Avdotia Matveevna, s\u00faa mai, quen se ocupou da educaci\u00f3n primaria do fillo. Estudou franc\u00e9s e alem\u00e1n e, xa de neno, era un lector apaixonado, que l\u00eda a Mikhail Lomonosov, Vasili Zhukovski, Voltaire e Rousseau. En 1822 entrou na escola de comercio en Moscova, e en 1831, ingresou na facultade de filolox\u00eda da Universidade de Moscova na que foi testemu\u00f1a dunha conferencia de Alexander Pushkin, que o encheu de admiraci\u00f3n. Na universidade estaban naquel tempo tam\u00e9n Vissarion Belinski e Mikhail L\u00e9rmontov, cos que non tivo ningunha relaci\u00f3n. Durante os anos de universitario publ\u00edcanse as s\u00faas primeiras experiencias literarias: algunhas traduci\u00f3ns do franc\u00e9s.\nO funcionario.\nAcabada a universidade, marcha a Simbirsk para servir na chanceler\u00eda do gobernador entre os anos 1834 e 1835. No ver\u00e1n de 1835 viaxa a San Petersburgo, onde traballou dez anos como pequeno funcionario no ministerio de finanzas. Estes anos serv\u00edronlle para co\u00f1ecer de cerca o mundo da burocracia e dos comerciantes, experiencia que lle \u00eda servir como material literario. Confesaba dedicar t\u00f3dalas horas mortas do traballo \u00e1 literatura.\nNos anos 1838 e 1839 aparecen publicados alg\u00fans poemas seus de ton rom\u00e1ntico e os seus primeiros relatos humor\u00edsticos como \"\u0421\u0447\u0430\u0441\u0442\u043b\u0438\u0432\u0430\u044f \u043e\u0448\u0438\u0431\u043a\u0430 (Schastlivaia oshibka. Un erro feliz)\". Traballar de profesor particular nunha familia peterburguesa permitiulle entrar en contacto con xente do mundo literario. Co\u00f1ece a Vissarion Belinski, que \u00eda influ\u00edr moito no seu desenvolvemento persoal. A s\u00faa primeira novela \"\u041e\u0431\u044b\u043a\u043d\u043e\u0432\u0435\u043d\u043d\u0430\u044f \u0438\u0441\u0442\u043e\u0440\u0438\u044f\" (\"Obyknobennaia istoria. Unha historia corrente)\", de 1847, foi moi ben recibida pola cr\u00edtica, valeulle o reco\u00f1ecemento p\u00fablico e permitiulle deixar atr\u00e1s as d\u00fabidas sobre a s\u00faa capacidade para ser escritor. A obra trata do conflito entre a nobreza e a emerxente clase dos comerciantes, e foi valorada como un intelixente ataque \u00f3 romanticismo e o sentimentalismo. A seguinte novela que publicou foi \"Ivan Savitch Podzhabrin\" (1848, un estudo filos\u00f3fico-naturalista).\nA fragata Palada.\nGoncharov, amante desde a infancia da literatura de viaxes, manifestara sempre o seu desexo de viaxar \u00f3 estranxeiro, mais a decisi\u00f3n de envialo en 1852 \u00f3 Xap\u00f3n en barco co cargo de secretario do almirante da expedici\u00f3n, provocoulle certa inquedanza. Durante os dous anos seguintes estivo en Inglaterra, Sur\u00e1frica, Singapur, China e finalmente en Nagasaki, o \u00fanico porto xapon\u00e9s aberto \u00f3s estranxeiros. Esta viaxe e o accidentado retorno a Petersburgo por terra (a guerra con Inglaterra fixo imposible a v\u00eda mar\u00edtima) atravesando Siberia foron a base para o libro de impresi\u00f3ns da viaxe editado co t\u00edtulo de \"\u0424\u0440\u0435\u0433\u0430\u0442 \u041f\u0430\u043b\u043b\u0430\u0434\u0430 (Fregat Pallada)\" en 1858.\nO censor.\nEn 1856 conced\u00e9ronlle o cargo de censor literario, o que se engad\u00eda \u00e1 tarefa de ensinar literatura rusa \u00f3 pr\u00edncipe herdeiro, o que provocou o desprezo dos seus antigos co\u00f1ecidos de ideas liberais. Permitiu a edici\u00f3n das daquela prohibidas \"Zapiski oxhotnika (Notas dun cazador)\" de Ivan Turguenev, dun libro de poemas de Nikolai Nekrasov e da novela de Aleksei Pisemski \"Tysacha dush (Mil almas)\", pero foi moi estrito coas publicaci\u00f3ns de ton radical, polo que as relaci\u00f3ns cos seus colegas literarios empeoraron. Goncharov rexeitaba que o considerasen un liberal e era totalmente contrario \u00f3s socialistas democr\u00e1ticos. Aborrecido co endurecemento das normas de censura, deixa \u00f3 ano seguinte o seu cargo de censor, se ben posteriormente foi de novo chamado a un posto de moita responsabilidade no departamento de censura, que non deixou definitivamente ata 1867.\nNovela \"Oblomov\".\nA s\u00faa obra m\u00e1is importante e co\u00f1ecida \"Obl\u00f3mov\" apareceu o ano 1859 e tivo un \u00e9xito enorme, proporcion\u00e1ndolle \u00f3 autor uns ingresos de 10.000 rublos. A sona da novela espallouse polos c\u00edrculos cultivados rusos e a obra provocou un intenso debate. As interpretaci\u00f3ns da obra son m\u00faltiples. A inacci\u00f3n e indolencia do protagonista foron vistas por alg\u00fans como s\u00edmbolo da situaci\u00f3n de estancamento da sociedade rusa da \u00e9poca e foi con este sentido que a palabra \u201coblomovismo\u201d se incorporou \u00e1 lingua rusa. Oblomov transformouse axi\u00f1a nun dos mitos da literatura rusa.\nA s\u00faa derradeira novela \"\u041e\u0431\u0440\u044b\u0432 (Obryv. O precipicio)\" que escribira durante case vinte anos, apareceu en 1868. Nela op\u00f3\u00f1ense a ideolox\u00eda nihilista revolucionaria dun personaxe c\u00ednico e os valores tradicionais e relixiosos dunha bondadosa anci\u00e1, polos que ao final se acaba decantando Vera, a moza protagonista. Antes da publicaci\u00f3n lera xa fragmentos dela a Ivan Turguenev, a quen despois acusou de plaxialo na s\u00faa novela \"\u041e\u0442\u0446\u044b \u0438 \u0434\u0463\u0442\u0438 (Otsy i Dieti. Pais e fillos)\". As continuas sospeitas de ser plaxiado de Goncharov (que acusou mesmo a Gustave Flaubert de aproveitar informaci\u00f3ns sobre a s\u00faa obra que ter\u00eda recollidas de Turgenev) son se cadra unha proba dos problemas psicol\u00f3xicos de Goncharov nos seus \u00faltimos anos, que pasou enfermo e en total retiro. Morreu \u00f3s 79 anos de idade en San Petersburgo, onde est\u00e1 enterrado."}
{"id": "47820", "revid": "98629", "url": "https://gl.wikipedia.org/wiki?curid=47820", "title": "Tibulo", "text": "Tibulo (\"Albius Tibullus\" en lat\u00edn), nado cara ao 54 a.C. e morto no 19 a.C., foi un poeta romano elex\u00edaco, un dos fundadores da poes\u00eda buc\u00f3lica xunto con Virxilio e Horacio.\nBiograf\u00eda.\nSon escasas as noticias da s\u00faa vida. Naceu probablemente no Lacio, talvez en \"Gabii\", entre o 55 a.C. e o 50 a.C. nunha familia de orde ecuestre. No 44 a.C. a s\u00faa familia puido sufrir confiscaci\u00f3ns de terras, logo da batalla de Filipos. Formou parte do c\u00edrculo de Marco Valerio Messala Corvino, a quen seguiu nun expedici\u00f3n militar a Aquitania, e m\u00e1is tarde no 22 a.C. a Siria. Estivo retirado na illa de Corf\u00fa a causa dunha enfermidade (Elex\u00eda, I, 3). No 27 a.C. asiste en Roma ao triunfo de Messala, celebrado o 27 de setembro. Acabados viaxes e expedici\u00f3ns b\u00e9licas, Tibulo dividiu a s\u00faa vida entre a cidade e o campo. Mantivo estreita amizade con Horacio, que lle dedicou d\u00faas das s\u00faas composici\u00f3ns: unha oda (Odas I, 33) e a unha ep\u00edstola (Ep\u00edstolas I, 4). Tibulo faleceu pouco despois de Virxilio, no ano 19 a.C., posibelmente en Roma.\nObra.\nO \"Corpus Tibullianum\" chegou ata nos con catro libros de elex\u00edas, das que s\u00f3 os dous primeiros se consideran hoxe aut\u00e9nticos. O primeiro libro foi publicado no 26 ou 25 a.C., mentres o segundo semella ser p\u00f3stumo. O poeta canta os amores por d\u00faas mulleres, Delia e N\u00e9mese, as\u00ed como por un xove rapaz, Marathus.\nLingua e estilo.\nO estilo de Tibulo, \"tersus atque elegans\" (claro e elegante), como o definira Quintiliano (X, 1, 93), \u00e9 un dos modelos do clasicismo latino. Tibulo opera cun l\u00e9xico limitado e cun n\u00famero restrinxido de temas, sen que iso lle impida crear efectos sempre diversos, oscilando do doce ao melanc\u00f3lico, e a\u00ednda ao furioso. Non abusa, por contra, da erudici\u00f3n mitol\u00f3xica que caracteriza o estilo dos seus contempor\u00e1neos, como Propercio.\nA lingua de Tibulo est\u00e1 libre de arca\u00edsmos, helenismos e neoloxismos, e tam\u00e9n de anomal\u00edas morfol\u00f3xicas.\nTradici\u00f3n e cr\u00edtica textual.\nPese a ser moi prezado na Antig\u00fcidade, a obra de Tibulo tivo escasa circulaci\u00f3n na Idade Media, e case sempre en antolox\u00edas. S\u00f3 a fins do s\u00e9culo XIV comezou a ter unha circulaci\u00f3n maior e na s\u00faa integridade.\nManuscritos.\nNon sobreviviron ata n\u00f3s manuscritos antigos ou medievais. Dun arquetipo 0, perdido, derivan todos os manuscritos medievais, cerca dun centenar. Destes, os mellores, base das edici\u00f3ns impresas, son tres:\nAlgunhas lecturas xenu\u00ednas poden tirarse de certas escolmas de poetas latinos como o \"Florilegium Gallicum\" (composto arredor de mediados do s\u00e9culo XIII) ou os \"Excerpta Frisingensia\" (conservados nun \u00fanico manuscrito, hoxe en M\u00fanic), recollidos polo corrente en Francia en \u00e9poca tardomedieval, e que parecen derivar dunha tradici\u00f3n independente do manuscrito O.\nEdici\u00f3ns impresas.\nA \"editio princeps\" remonta a 1472, impresa en Venecia por Vindelino de Espira. A primeira edici\u00f3n realizada con criterios cient\u00edficos modernos \u00e9 a de Lachmann de 1829."}
{"id": "47821", "revid": "1131", "url": "https://gl.wikipedia.org/wiki?curid=47821", "title": "Canle de Crinan", "text": "A Canle de Crinan \u00e9 un canal en Argyll e Bute, no oeste de Escocia, duns 14 quil\u00f3metros de longo e que comunica o Loch Gilp co Loch Crinan.\nLocalizaci\u00f3n.\nLeva o nome da vila de Crinan, que est\u00e1 localizada no seu extremo oeste, na ribeira do Loch Crinan, pois xunta esta poboaci\u00f3n coa vila de Ardrishaig no Loch Gilp (ao leste). O Loch Crinan \u00e9 unha ba\u00eda do estreito de Jura, e o Loch Gilp unha r\u00eda do Loch Fyne.\nHistoria.\nOs traballos para constru\u00edr a canle comezaron en 1794, e a canle abriuse en 1801 cun dese\u00f1o orixinal de John Rennie, pero con numerosos erros nas comportas que foron reparados en 1816 por Thomas Telford. O seu prop\u00f3sito era facilitar o transporte comercial entre Glasgow e a foz do Clyde, e as Illas H\u00e9bridas, sen ter que dar a volta ao sur da pen\u00ednsula de Kintyre e en especial, polo cabo de Kintyre, un lugar de mar aberto e perigoso a unhas poucas millas da costa setentrional de Irlanda. O transporte fac\u00edase cunhas embarcaci\u00f3ns caracter\u00edsticas desta comarca, denominadas puffers.\nA canle non presentaba limitaci\u00f3ns de altura para os barcos.\nNa actualidade a canle \u00fasana embarcaci\u00f3ns de lecer, que aforran xornadas de navegaci\u00f3n entre a foz do Clyde e as illas occidentais escocesas."}
{"id": "47825", "revid": "7592", "url": "https://gl.wikipedia.org/wiki?curid=47825", "title": "A nosa Se\u00f1ora da Antiga", "text": ""}
{"id": "47827", "revid": "65337", "url": "https://gl.wikipedia.org/wiki?curid=47827", "title": "Friedrich H\u00f6lderlin", "text": "Friedrich H\u00f6lderlin, nado en Lauffen am Neckar (Baden-W\u00fcrttemberg) o 20 de marzo de 1770 e finado en Tubinga o 7 de xu\u00f1o de 1843, foi un poeta alem\u00e1n do romanticismo. Est\u00e1 considerado un dos m\u00e1is grandes poetas l\u00edricos en alem\u00e1n. As s\u00faas obras mesturan elementos do clasicismo e temas cristi\u00e1ns.\nA s\u00faa novela epistolar \"Hyperion\" (1797-99), escrito logo da revolta dos gregos contra os turcos otom\u00e1ns (1770), \u00e9 a expresi\u00f3n l\u00edrica da s\u00faa crenza nun novo Cristo grego, s\u00edmbolo espiritual da rexeneraci\u00f3n, que supera a fraxilidade e a alienaci\u00f3n dos homes.\nTraxectoria.\nH\u00f6lderlin dedicouse \u00e1 literatura por un per\u00edodo de tempo de arredor de dous anos. Durante a s\u00faa vida non co\u00f1ecer\u00eda nin estabilidade nin felicidade, segundo confesou el mesmo, cheg\u00e1ndolle a faltar tanto o di\u00f1eiro como o reco\u00f1ecemento. O enfrontamento coa sociedade a ra\u00edz dun asunto amoroso cunha muller casada, levar\u00edao ao final \u00e1 tolemia: Son mortal, nado para o amor e para o sufrimento. Rexeitou a habitual aceptaci\u00f3n idealista da felicidade; para el existe o pracer, \"mais \u00e9 auga t\u00e9peda sobre a lingua\".\nH\u00f6lderlin perdeu o seu pai, administrador dun mosteiro local, \u00e1 idade de dous anos. Poucos anos despois, s\u00faa nai, Johanna Christina H\u00f6lderlin, casou co gobernador de N\u00fcrtingen. Con catorce anos, comezou a escribir poemas, lidos polos seus compa\u00f1eiros de escola e polos seus profesores. En 1788, ingresou na Universidade de Tubinga, estudando teolox\u00eda e obtendo o t\u00edtulo de mestre. Durante este per\u00edodo f\u00edxose amigo de Hegel (1770-1831), compartindo ambos os dous unha grande admiraci\u00f3n pola Revoluci\u00f3n Francesa.\nEn 1793 foi presentado a Friedrich Schiller, que publicou alg\u00fans dos seus poemas. Traballou como preceptor en Waltershausen. Un punto de inflexi\u00f3n na s\u00faa vida aconteceu cando foi nomeado preceptor na casa dun riqu\u00edsimo banqueiro de Frankfurt, Jakob Gontard. H\u00f6lderlin viviu unha historia de amor coa muller do seu patr\u00f3n, Suzette Gontard, a quen denominaba \"Diotima\" nos seus poemas. A s\u00faa felicidade foi de curta dura, ao ser sabedor o home da relaci\u00f3n. Por\u00e9n, continuar\u00edanse a escribir e a verse en segredo. Encontr\u00e1ronse por \u00faltima vez en 1800. As cartas de Suzette ao poeta dan abondo informaci\u00f3n sobre a s\u00faa historia de amor.\nCansado dos sensabores amorosos, H\u00f6lderlin deixou Frankfurt no ano 1798. Comezou ent\u00f3n un per\u00edodo de intensa creatividade, coas s\u00faas grandes elex\u00edas e o segundo volume de \"Hiperi\u00f3n\". Escribiu tam\u00e9n textos filos\u00f3ficos e unha traxedia, \"Der Tod des Empedokles\" (A morte de Emp\u00e9docles), que quedou inconclusa. No final do seu grande himno 'Patmos', o poeta manifesta que a funci\u00f3n principal do poeta \u00e9 \"o cultivo da palabra e a interpretaci\u00f3n da realidade\". Pouco antes da s\u00faa viaxe a Francia, declarou: \"Agora podo reencontrar unha una nova verdade, unha mellor visi\u00f3n en gran parte sobre nos mesmos e sobre o noso entorno, pensando que te\u00f1o medo destas cousas que poden eventualmente asociarse en min como o vello T\u00e1ntalo, que recibira dos deuses m\u00e1is do que lle fora pos\u00edbel dixerir.\" Logo dun breve traballo como preceptor en Bordeos, H\u00f6lderlin volveu a Alema\u00f1a en 1802.\nPor desgraza, esta viaxe agravou o seu estado de esquizofrenia. De retorno a N\u00fcrtingen soubo da morte de Suzette. En 1805 a s\u00faa sa\u00fade mental degradouse totalmente. Durante certos per\u00edodos, cando atinx\u00eda bastante lucidez para escribir, traduc\u00eda as traxedias de S\u00f3focles.\nOs \u00faltimos 36 anos da vida de H\u00f6lderlin desenvolv\u00e9ronse baixo a sombra da loucura, nunha casa de repouso de Tubinga. Faleceu o 7 de junt de 1843.\nObras.\n\u00c1lvaro Cunqueiro traduciu tres dos seus poemas ao galego, que foron publicados en \"La Noche. Suplemento del s\u00e1bado\" (n\u00ba 5, 1949): \"Adeus\", \"Edades da vida\" e \"Primaveira\". Aquilino Iglesia Alvari\u00f1o adicoulle un poema en \"C\u00f3maros verdes\"."}
{"id": "47828", "revid": "23204", "url": "https://gl.wikipedia.org/wiki?curid=47828", "title": "Magnum (serie de televisi\u00f3n)", "text": "Magnum (orixinalmente Magnum P.I., \"Magnum private investigator\") \u00e9 unha serie norteamericana de televisi\u00f3n protagonizada por Tom Selleck que fac\u00eda o papel de Thomas Magnum que consist\u00eda nos traballos dun investigador privado que viv\u00eda en Hawai. A serie retransmitiuse pola canle norteamericana CBS, chegou a Galicia por medio da TVG que a emitiu en tres ocasi\u00f3ns, a primeira en 1985, sendo a \u00faltima a finais do 2006, polas ma\u00f1\u00e1s, cunha nova dobraxe de acordo coas novas normas da RAG. Esta serie colleitou un \u00e9xito considerable a primeira vez que se emitiu pola TVG."}
{"id": "47830", "revid": "98629", "url": "https://gl.wikipedia.org/wiki?curid=47830", "title": "Plano inclinado", "text": "O plano inclinado, unha das m\u00e1quinas simples, permite reducir a forza que \u00e9 necesaria realizar para elevar unha carga.\nImaxinemos que queremos arrastrar o peso \"P\" dunha altura 1 ata 2; sendo as posici\u00f3ns 1 e 2 \u00e1s que nos referimos as do centro de gravidade do bloque representado na figura.\nO peso do bloque, que como sabemos \u00e9 unha magnitude vectorial (vertical e cara a abaixo), pode descompo\u00f1erse nas s\u00faas compo\u00f1entes \"H\" e \"V\"', paralela e perpendicular ao plano inclinado respectivamente:\nComo ademais, o bloque despr\u00e1zase pola superficie do plano inclinado, existir\u00e1 en xeral unha forza de rozamiento \"FR\" que tam\u00e9n deberemos vencer para poder desprazalo. Esta forza \u00e9:\nDa observaci\u00f3n da figura, \u00e9 inmediato que para conseguir desprazar o bloque, a forza (\"F\") que deberemos realizar, ser\u00e1:\nResulta evidente que se en vez do plano inclinado, trat\u00e1semos de levantar o bloque sen m\u00e1is axuda que os nosos propio m\u00fasculos, a forza (\"G\") que teriamos que realizar ser\u00eda simplemente a do peso do bloque debido \u00e1 actuaci\u00f3n da gravidade, \u00e9 dicir"}
{"id": "47831", "revid": "56817", "url": "https://gl.wikipedia.org/wiki?curid=47831", "title": "Silv\u00e1n, Benuza", "text": "Silv\u00e1n \u00e9 un n\u00facleo de poboaci\u00f3n do concello de Benuza, na Comarca da Cabreira, no suroeste de Le\u00f3n e como todo o concello de Benuza forma parte do Consello Comarcal do Bierzo. En 2001 ti\u00f1a 216 habitantes distribu\u00eddos en cinco barrios: Santiago, La Pe\u00f1a, Fresnedo, Prosillo. As principais actividades econ\u00f3micas son a agricultura, a gander\u00eda e as canteiras de lousa. As d\u00faas fontes situadas no lugar baixan directamente do monte, unha delas est\u00e1 no cami\u00f1o para o barrio da Pe\u00f1a e a outra fonte est\u00e1 subindo pola r\u00faa principal ( Carreira ) por onde van as ovellas dirix\u00edndose cara ao monte; esa fonte ch\u00e1mase Fuentemeleira."}
{"id": "47833", "revid": "114", "url": "https://gl.wikipedia.org/wiki?curid=47833", "title": "Sammu-ramat", "text": ""}
{"id": "47834", "revid": "624", "url": "https://gl.wikipedia.org/wiki?curid=47834", "title": "Safo", "text": "Safo (\u03a3\u03b1\u03c0\u03c6\u03ce), con frecuencia chamada tam\u00e9n Safo de Lesbos, viviu entre 630 a.C. e 612 a.C. - ca. 570 a.C., foi unha poeta grega. Naceu con moita probabilidade en Ereso, vila da illa de Lesbos, mais cedo se trasladou a unha cidade de maior importancia, Mitilene.\nTraxectoria.\nDe familia aristocr\u00e1tica, de nena seguiu a familia no exilio a Palermo, retornando logo a Mitilene, onde ensinou poes\u00eda a grupos de mozas as que dedicou epitalamios (cantos nupciais). Seu pai foi Escamandr\u00f3nimo e s\u00faa nai Cleis.\nEst\u00e1 testemu\u00f1ado que ti\u00f1a un irm\u00e1n comerciante, Caraxo, que durante unha misi\u00f3n en Exipto se namorou dunha muller, arruinando economicamente a s\u00faa familia: ten sido reencontrados verso en l\u00edrica mon\u00f3dica nos que Safo prega a Afrodita que garanta un retorno seguro ao irm\u00e1n para poder ser readmitido na familia. Ti\u00f1a outros dous irm\u00e1ns: Er\u00edg\u00fcio e L\u00e1rico, que era escanciador no pritaneo de Mitilene.\nConsonte lendas, das que ser\u00edan probas alg\u00fans versos rom\u00e1nticos do pretendente, o poeta l\u00edrico Alceo de Mitilene foi reputado como o seu amante: mais os mesmos poetas antigos desmentiron tal hip\u00f3tese, mantendo que os versos en cuesti\u00f3n eran interpretables como unha idealizaci\u00f3n non autobiogr\u00e1fica.\n\u00c9 seguro que casou con C\u00e9rcilas de Andros e tivo unha filla de nome Cleis, a cal dedicou alg\u00fans espl\u00e9ndidos e tenros versos.\nCertos versos probar\u00edan que Safo alcanzou unha idade avanzada, mais non \u00e9 moi seguro dado que era usanza com\u00fan entre os poetas l\u00edricos utilizar a primeira persoa dun xeito convencional. Sempre conforme \u00e1 lenda, Safo morreu bot\u00e1ndose dunha rocha polos amores dun xove barqueiro, Fa\u00f3n, feito que se conta n\"'A Leucadia\" de Menandro.\nOs antigos estiveron de acordo en admirar a s\u00faa mestr\u00eda. Tal foi a admiraci\u00f3n que na \u00e9poca helen\u00edstica d\u00e9ronlle a categor\u00eda de d\u00e9cima musa. Desde xeito, poetas latinos como Catulo e Ovidio co\u00f1ecer\u00edan a s\u00faa poes\u00eda e imitar\u00edana.\nObra.\nAs fontes antigas afirman que Safo escribiu nove volumes de poes\u00eda, mais s\u00f3 unha reducida proporci\u00f3n subsistiu. Fragmentos de papiros, como os atopados en Oxyrhynchus, en Exipto, son unha importante fonte. Un importante fragmento conservouse nun pote. O resto do que se co\u00f1ece de Safo conservouse a trav\u00e9s de citas doutros escritores da Antig\u00fcidade, a mi\u00fado citas empregadas para ilustrar gram\u00e1tica, vocabulario ou m\u00e9trica. S\u00f3 existe un poema completo, o \"Himno a Afrodita\" (Fragmentos 1).\nA s\u00faa obra foi traducida ao galego por Ra\u00fal G\u00f3mez Pato, e publicada en 2008 co t\u00edtulo de \"Cantos e fragmentos\"."}
{"id": "47835", "revid": "25871", "url": "https://gl.wikipedia.org/wiki?curid=47835", "title": "Oxyrhynchus", "text": "Oxyrhynchus (grego: \u039f\u03be\u03cd\u03c1\u03c1\u03c5\u03b3\u03c7\u03bf\u03c2; \"nariz agudo ou nariz afiado\"; en antigo exipcio Pr-Medjed; en \u00e1rabe dialectal do Exipto de hoxe el-Bahnasa) \u00e9 un sitio arqueol\u00f3xico en Exipto, considerado como un dos m\u00e1is importantes que se co\u00f1ecen. Est\u00e1 situado a uns 160\u00a0km da capital exipcia, en sentido sur-suroeste. Durante o pasado s\u00e9culo, a \u00e1rea arredor de Oxyrhynchus foi escavada de continuo, fornecendo unha enorme colecci\u00f3n de textos en papiro dat\u00e1beles nas \u00e9pocas tolemaica e Romana da historia de Exipto. Entre os textos descubertos en Oxyrhynchus figuran obras teatrais de Menandro e o \"Evanxeo de Tom\u00e9,\" un importante e temper\u00e1n documento gn\u00f3stico.\nAs particulares condici\u00f3ns clim\u00e1ticas do lugar - clima seco e ventoso - favoreceron a conservaci\u00f3n dos papiros durante s\u00e9culos.\nOs papiros de Oxyrhynchus.\nEn 1896 dous fil\u00f3logos novos da Universidade de Oxford, Bernard Grenfell e Arthur Hunt, iniciaron as escavaci\u00f3ns na \u00e1rea da localidade, sacando a luz unha exorbitante cantidade de papiros.\nA maior parte dos manuscritos son documentos p\u00fablicos e privados, como c\u00f3dices, edictos, rexistros, inventarios, actos de compravenda e cartas. Mais apareceron tam\u00e9n papiros literarios. Entre as obras atopadas na zona son dignos de menci\u00f3n: poemas de P\u00edndaro, poemas de Safo e Alceo, fragmentos de dramas de Esquilo, S\u00f3focles e Eur\u00edpides, e m\u00e1is unha saliente porci\u00f3n das obras de Menandro. Atop\u00e1ronse tam\u00e9n os m\u00e1is antigos e completos diagramas xeom\u00e9tricos da obra de Euclides. Entre os papiros hist\u00f3ricos unha ampla parte dos denominados \"Hellenica Oxyrhynchia\", obra an\u00f3nima relativa aos anos -396--395. Tam\u00e9n textos cristi\u00e1ns, gregos e latinos, como fragmentos do Evanxeo de Tom\u00e9, da Apocalipse de Baruch, do Evanxeo dos Hebreos e m\u00e1is unha obra de Santo Ireneo.\nOs papiros recobrados cons\u00e9rvanse no British Museum. A publicaci\u00f3n dos diversos papiros comezou en 1898 e continua na actualidade, t\u00e9ndose superado os sesenta volumes ata agora."}
{"id": "47836", "revid": "98629", "url": "https://gl.wikipedia.org/wiki?curid=47836", "title": "Raimundo Fern\u00e1ndez Villaverde", "text": "Raimundo Fern\u00e1ndez Villaverde y Garc\u00eda del Rivero, nado en Madrid o 20 de xaneiro de 1848 e finado o 15 de xullo de 1905, foi un pol\u00edtico espa\u00f1ol presidente en d\u00faas ocasi\u00f3ns do Goberno espa\u00f1ol. As\u00ed mesmo, ostentou o t\u00edtulo de Marqu\u00e9s de Pozo Rubio.\nTraxectoria.\nFern\u00e1ndez Villaverde estudou bacharelato no Instituto de \"San Isidro\" e posteriormente Dereito na Universidade Central de Madrid, onde con 21 anos se licenciou, especializ\u00e1ndose en Dereito mercantil e Facenda p\u00fablica. Tras alcanzar o grao de doutor, foi nomeado profesor supernumerario da devandita Universidade. Afiliado ao Partido Conservador, logrou a acta de deputado polo distrito de Caldas nas elecci\u00f3ns celebradas o 15 de setembro de 1872, polas que Serrano foi nomeado Presidente do Consello de Minsistros.\nXa durante a Restauraci\u00f3n, en 1877 foi nomeado director xeral de Administraci\u00f3n local e no seguinte ano da Intervenci\u00f3n Xeral da Administraci\u00f3n do Estado. O 22 de marzo de 1880 foi nomeado subsecretario con Fernando Cos Gay\u00f3n como titular de Facenda, cargo no que cesou o 10 de febreiro de 1881, ap\u00f3s a chegada ao goberno de Sagasta. O 31 de marzo de 1884 foi nomeado gobernador civil de Madrid. O 11 de xullo de 1885 foi nomeado Ministro de Gobernaci\u00f3n logo da s\u00faa pol\u00e9mica actuaci\u00f3n ante a negativa dos comerciantes a cumpriren as medidas decretadas polo Goberno para facer fronte \u00e1 epidemia de c\u00f3lera existente na capital. Abandonou o ministerio o 25 de novembro de 1885, cando o falecemento de Afonso XII, C\u00e1novas cedeu o goberno a Sagasta.\nEn 1888 foi nomeado membro da Real Academia de Ciencias Morais e Pol\u00edticas, lendo un discurso titulado \"Consideraciones hist\u00f3rico-cr\u00edticas acerca del sufragio universal como \u00f3rgano de la representaci\u00f3n pol\u00edtica en las sociedades modernas\". Tras a volta en xullo de 1890 dos conservadores ao goberno, Fern\u00e1ndez Villaverde foi nomeado Ministro de Graza e Xustiza. Como membro da facci\u00f3n silvelista do Partido Conservador, dimitiu, como Dato, cando se produciu o enfrontamento entre Romero e Silvela. O 15 de decembro de 1898 foi elixido membro da Real Academia Espa\u00f1ola. Por\u00e9n, por vicisitudes varias non puido tomar posesi\u00f3n ata o 23 de novembro de 1902 cun discurso sobre a poes\u00eda espa\u00f1ola do s\u00e9culo XV. Como consecuencia de todo isto, Fern\u00e1ndez Villaverde non volver\u00eda ocupar cargos relevantes ata 1899, unha vez que C\u00e1novas faleceu e Silvela acadou o liderado do Partido Conservador, que brevemente se denominou Uni\u00f3n Conservadora.\nNa formaci\u00f3n do primeiro Goberno tras a paz estadounidense, o 4 de maio de 1899, Fern\u00e1ndez Villaverde ocupou a carteira de Facenda, na presidencia de Silvela. No 17 de xu\u00f1o dese ano presentou a lei de orzamentos do exercicio 1899-1900. En setembro do mesmo 1900 foi votado como Presidente do Congreso e substitu\u00eddo en Facenda por Manuel Allendesalazar. O 6 de decembro de 1902 volver\u00edan os conservadores ao poder con Silvela de presidente e Fern\u00e1ndez Villaverde como Ministro de Facenda. Non obstante, diverxencias en torno \u00e1 reconstruci\u00f3n da escuadra e o seu efecto sobre o equilibrio orzamentario motivaron a s\u00faa dimisi\u00f3n e posterior substituci\u00f3n por Faustino Rodr\u00edguez de San Pedro. Logo das elecci\u00f3ns de maio de 1903, volveu Fern\u00e1ndez Villaverde \u00e1 presidencia do Congreso. Por\u00e9n, a s\u00faa permanencia neste posto ser\u00eda ef\u00e9mera, pois ap\u00f3s a dimisi\u00f3n de Silvela, o 18 de xullo de 1903, Fern\u00e1ndez Villaverde ser\u00eda nomeado Presidente do Goberno con Augusto Gonz\u00e1lez Besada ocupando a carteira de Facenda. A s\u00faa situaci\u00f3n foi abondo complicada, pois xunto a oposici\u00f3n dos liberais haber\u00eda que sumar a argallada caladamente por Silvela, Maura e os seus adeptos, todos correlixionarios seus. Perante tal situaci\u00f3n resolveu dimitir sendo substitu\u00eddo na Presidencia do Goberno por Maura. Volver\u00eda ocupar a Presidencia do Goberno o 27 de xaneiro de 1905. Malia todo, a oposici\u00f3n contra o goberno da maior\u00eda dos deputados do seu partido obrigouno a manter as Cortes pechadas. A reapertura destas e as derrotas sufridas no Senado, o 17 de xu\u00f1o, e no Congreso o d\u00eda 20 de xu\u00f1o precipitar\u00edan a s\u00faa dimisi\u00f3n ocorrida o 21 de xu\u00f1o de 1905. Apenas un mes despois falecer\u00eda na capital do Reino."}
{"id": "47837", "revid": "98629", "url": "https://gl.wikipedia.org/wiki?curid=47837", "title": "Lohengrin", "text": "Lohengrin, dito o cabaleiro do cisne, \u00e9 un personaxe da lenda art\u00farica, fillo de Perceval (Parsifal). \u00c9 un dos cabaleiros do Santo Graal, enviado nun bote arrastrado por cisnes para rescatar unha dama a que nunca lle poder\u00e1 preguntar o nome. A s\u00faa historia \u00e9 unha reelaboraci\u00f3n da lenda do Cabaleiro do Cisne.\n\u00c9 o heroe da \u00f3pera \"Lohengrin\" de Richard Wagner."}
{"id": "47838", "revid": "22570", "url": "https://gl.wikipedia.org/wiki?curid=47838", "title": "Merl\u00edn", "text": "O mago e adivi\u00f1o Merl\u00edn \u00e9 un dos personaxes centrais do ciclo bret\u00f3n e da literatura en torno ao Rei Artur. Foi o art\u00edfice da T\u00e1boa Redonda; merc\u00e9 un dos seus encantamentos foi concibido Artur, a quen educar\u00eda e guiar\u00eda ao seu ascenso ao trono. Disc\u00edpula s\u00faa (e rival segundo interpretaci\u00f3ns recentes) foi Morgana, outro personaxe m\u00e1xico da tradici\u00f3n art\u00farica.\nBiograf\u00eda.\nA historia de Merl\u00edn est\u00e1 repleta de misterios e como a s\u00faa vida est\u00e1 relatada principalmente por obras literarias, ou de pouca credibilidade hist\u00f3rica, \u00e9 dif\u00edcil sinalar a data exacta do seu nacemento.\nSegundo algunhas versi\u00f3ns, Merl\u00edn foi xerado polo demo (\u00edncubo) Asmodeo, un esp\u00edrito corrompido que se uniu ilicitamente a unha monxa. As\u00ed, el herdou a bondade da mai e os poderes do pai. Outras versi\u00f3ns suxiren que Merl\u00edn foi concibido por s\u00faa mai sen ningunha intervenci\u00f3n masculina. Finalmente, outros cren que o xerou a forza m\u00e1xica da antig\u00fcidade.\nEn todo caso, parece ser que Merl\u00edn foi creado ao principio para atraer os humanos ao lado escuro, pero ao crecer decidiu facer precisamente o contrario: converteuse en gu\u00eda espiritual da s\u00faa \u00e9poca, e en conselleiro de diferentes reis, como Vortigern, Uther Pendragon e o famoso Arturo de Camelot.\nMerl\u00edn est\u00e1 considerado como o mago m\u00e1is poderoso da historia. Segundo se conta nas diferentes obras literarias que o te\u00f1en de protagonista, era capaz de falar cos animais, de cambiar de forma, de facerse invisible, e tam\u00e9n de controlar o clima e os elementos, a\u00ednda que estas habilidades as empregaba con sumo coidado para non enfurecer a poderosa Natureza. Na novela medieval \"Lanzarote e Xenebra\" cont\u00e1base del o seguinte: \"Co\u00f1ec\u00eda a esencia de todas as cousas, a s\u00faa transformaci\u00f3n e a s\u00faa renovaci\u00f3n, co\u00f1ec\u00eda o segredo do Sol e da L\u00faa, as leis que rexen o curso das estrelas no firmamento; as imaxes m\u00e1xicas das nubes e o ar; os misterios do mar. Co\u00f1ec\u00eda os demos que env\u00edan so\u00f1os baixo a l\u00faa. Comprend\u00eda o berro \u00e1spero do choia, o voar cantareiro dos cisnes, a resurrecci\u00f3n do f\u00e9nix. Pod\u00eda interpretar o voo dos corvos, o rumbo dos peixes e as ideas cegas dos homes, e predic\u00eda todas as cousas que suced\u00edan despois.\"\nDisque Merl\u00edn ti\u00f1a contactos coas fadas, os gnomos, e incluso cos drag\u00f3ns; est\u00e1 considerado como o \u00fanico home que ga\u00f1ou o respecto e a admiraci\u00f3n destes monstros, non s\u00f3 pola s\u00faa bondade e sabedor\u00eda, sen\u00f3n polos seus dotes art\u00edsticos (foi un mestre da poes\u00eda e a literatura).\nAcabou os seus d\u00edas no bosque de Brocelianda (Breta\u00f1a), onde foi reclu\u00eddo nunha \u00e1rbore pola s\u00faa compa\u00f1eira Vivian. Markale interpreta o mito da prisi\u00f3n merl\u00ednica no bosque como o s\u00edmbolo da uni\u00f3n c\u00f3smica entre o home e a natureza. Outras versi\u00f3ns mencionan como a cela en que ficou reclu\u00eddo era unha cova, e outras unha gaiola de cristal. E segundo se conta al\u00ed estar\u00eda a\u00ednda agardando que algu\u00e9n o libere.\nO Merl\u00edn hist\u00f3rico.\nA lenda de Merl\u00edn bebe de d\u00faas fontes hist\u00f3ricas fundamentais: a tradici\u00f3n de Lailoken e a historia de Ambrosio o Neno.\nA lenda de Lailoken foi transportada a Gales, onde o personaxe tomou o nome de Myrddin. Tr\u00e1tase dun mito panc\u00e9ltico que est\u00e1 presente tam\u00e9n en Irlanda, lugar en que os ciclos mitol\u00f3xicos recollen a historia do bardo Suibhne.\nA forma actual do nome Merl\u00edn fixouna o cronista gal\u00e9s Geoffrey de Monmouth, que alterou o orixinal gal\u00e9s para evitar resonancias co franc\u00e9s \"merde\".\nMerl\u00edn na literatura.\nFicci\u00f3ns (por orde cronol\u00f3xica de publicaci\u00f3n):\nDivulgaci\u00f3n:"}
{"id": "47839", "revid": "15490", "url": "https://gl.wikipedia.org/wiki?curid=47839", "title": "\u041e\u0431\u043b\u043e\u043c\u043e\u0432", "text": "\u041e\u0431\u043b\u043e\u043c\u043e\u0432 (\"Obl\u00f3mov\") \u00e9 unha novela do escritor ruso Ivan Goncharov publicada en 1858, a m\u00e1is co\u00f1ecida do autor.\nTrama.\nObl\u00f3mov, o personaxe central da novela, \u00e9 visto como a encarnaci\u00f3n do home superfluo (\"lizhni chelovek\"), estereotipo da literatura rusa do s\u00e9culo XIX. Obl\u00f3mov e un home nobre e xeneroso incapaz de tomar decisi\u00f3ns ou de realizar acci\u00f3ns importantes. \u00d3 longo do libro permanece case todo o tempo na cama. O libro foi considerado unha s\u00e1tira da nobreza rusa, de papel social moi cuestionado na Rusia da \u00e9poca.\nRepercusi\u00f3n.\nA obra foi moi popular no seu tempo, e moitos dos seus caracteres e situaci\u00f3ns marcaron a cultura e linguaxe rusos. Oblomov pasou a lingua rusa coma palabra para describir a persoas que amosan unha preguiza e inercia similares \u00e1s do protagonista da novela. \"Oblomovismo\" (\"oblomovshina\") designa o tipo de preguiza case xen\u00e9tica que alg\u00fans cr\u00edticos, entre eles Fiodor Dostoievski consideraron caracter\u00edstica constitutiva da \"alma rusa\" e \"Oblomovka\" ref\u00edrese \u00e1 casa familiar no campo, descrita como un lugar id\u00edlico no cap\u00edtulo \u201cO so\u00f1o Obl\u00f3mov\", e que simboliza a fuxida \u00e1 infancia, \u00e1 que se regresa mentalmente cando a incapacidade de decidirse bloquea \u00e1 acci\u00f3n.\nObl\u00f3mov foi levada o cine na Uni\u00f3n Sovi\u00e9tica por Nikita Mikhalkov en 1981."}
{"id": "47840", "revid": "319384", "url": "https://gl.wikipedia.org/wiki?curid=47840", "title": "Leon\u00e9s", "text": ""}
{"id": "47841", "revid": "23204", "url": "https://gl.wikipedia.org/wiki?curid=47841", "title": "Galeno", "text": "Galeno de P\u00e9rgamo (grego: \u0393\u03b1\u03bb\u03b7\u03bd\u03cc\u03c2, \"Gal\u0113nos\"; lat\u00edn: \"Claudius Galenus\", nado en P\u00e9rgamo (antiga Misia, hoxe Bergama, Turqu\u00eda) cara ao 131 e finado posibelmente en Sicilia no 201, foi un m\u00e9dico greco-romano da Antig\u00fcidade, considerado a m\u00e1xima autoridade m\u00e9dica durante uns 1.300 anos, exercendo unha influencia duradeira sobre a medicina xud\u00eda, cristi\u00e1 e musulm\u00e1 da Idade Media. \u00c9 considerado, as\u00ed mesmo, o pai da farmacia. D\u00e9uselle o nome de Claudio na Idade Media, pero isto parece ser un erro historiogr\u00e1fico que se emendou na Idade Moderna.\nTraxectoria.\nFillo de Aulios Nic\u00f3n, un rico arquitecto, que o educou de neno, no ano 146 comezou a estudar medicina na s\u00faa cidade natal. Tendo arredor de vinte anos, deixou P\u00e9rgamo para marchar a Esmirna, para poder seguir as ensinanzas do f\u00edsico e anatomista P\u00e9lope e m\u00e1is do fil\u00f3sofo peripat\u00e9tico Albinus, ao tempo que exerce como terapeuta do deus Asclepio (Esculapio), no templo local, durante catro anos. Percorreu logo outras cidades, logo da morte do seu pai, de xeito que sabemos que no ano 157 ou 158 volveu desde Alexandr\u00eda a P\u00e9rgamo para exercer como f\u00edsico (m\u00e9dico) nunha escola de gladiadores, durante uns tres ou catro anos. Ao longo dese tempo colleu abonda experiencia no tratamento de traumas f\u00edsicos e feridas. Posteriormente cualificar\u00eda as feridas como \"fiestras do corpo\".\nGaleno practicou audaces pr\u00e1cticas que non ser\u00edan empregadas durante case dous mil anos, como operaci\u00f3ns cerebrais e oculares. Para operar cataratas, utilizar\u00eda unha especie de longa agulla, que remexer\u00eda coidadosamente para extirpar as mesmas. De xeito que se pode afirmar que Galeno fixou o modelo para a moderna medicina en formas diferentes.\nNo ano 162 marchou a Roma, onde escribiu extensamente, ensinou e fixo demostraci\u00f3ns p\u00fablicas dos seus co\u00f1ecementos de anatom\u00eda. Ga\u00f1ou unha enorme reputaci\u00f3n como m\u00e9dico experimentado, de xeito que foi chamado \u00e1 Corte imperial, convert\u00e9ndose no m\u00e9dico do Emperador Marco Aurelio. Logo ser\u00eda tam\u00e9n m\u00e9dico de Lucio Vero, C\u00f3modo e Septimio Severo. Falaba e escrib\u00eda en grego, idioma que era bastante utilizado en Roma. Retornou a P\u00e9rgamo durante un breve per\u00edodo entre 166-169.\nGaleno residiu o resto da s\u00faa vida en Roma, na Corte imperial, experimentando e escribindo. Realizou vivisecci\u00f3ns en numerosos animais para estudar as funci\u00f3ns dos riles e a medula espi\u00f1al. O seu animal favorito para experimentaci\u00f3n foi a mona de Xibraltar. Ac\u00e9ptase que empregou vinte escrib\u00e1ns para que anotasen os seus ditados. No 191 un incendio no Templo da Paz destru\u00edu varias das s\u00faas obras. A data da s\u00faa morte tense fixado sobre o ano 200, base\u00e1ndose en referencias do s\u00e9culo X; por\u00e9n, tense argumentado que quizais viviu ata 216, dado que os seus \u00faltimos escritos parecen ser posteriores ao ano 207.\nTranscendencia da s\u00faa obra.\nGaleno superou a medicina hipocr\u00e1tica nun sentido \"renacentista\". No seu traballo \"Sobre os elementos segundo Hip\u00f3crates\" describe o sistema filos\u00f3fico dos catro humores corp\u00f3reos, que son identificados cos \"catro elementos\" da Antig\u00fcidade. Desenvolveu a s\u00faa propia teor\u00eda sobre os mesmo, deixando de lado as obras latinas de Celso.\nAs teor\u00edas de Galeno, po\u00f1en en evidencia unha creaci\u00f3n (natureza, physis) realizada por un creador \"singular\". Feito polo cal foron moi acept\u00e1beis para os estudosos seguintes, fosen cristi\u00e1ns, musulm\u00e1ns ou hebreos. O seu principio fundamental da vida era o pneuma (h\u00e1lito, esp\u00edrito, alento), que escritores posteriores interpretaron como \"\u00e1nima\" (alma). O esp\u00edrito animal no cerebro controlaba movementos, percepci\u00f3ns e sentidos; o esp\u00edrito vital no coraz\u00f3n controlaba o sangue e a temperatura corp\u00f3rea; o esp\u00edrito natural no f\u00edgado regulaba a alimentaci\u00f3n e o metabolismo.\nGaleno acrecentou os seus co\u00f1ecementos por medio de experimentos con animais vivos. Un dos seus m\u00e9todos consist\u00eda en disecar un porco vivo e cortar consecutivamente os feixes dos nervios. Cortando o nervio da larinxe (agora co\u00f1ecido como \"nervio de Galeno\"), o porco cesaba de berrar. Ligou os ur\u00e9teres de animais vivos para demostrar que a urina provi\u00f1a dos riles. Dividiu a medula espi\u00f1al para demostrar a par\u00e1lise etc\u00e9tera.\nDesde un punto de vista moderno, os co\u00f1ecementos de Galeno eran en parte correctos e en parte defectuosos. Demostrou que as arterias transportan sangue, e non aire, efectuando os primeiros estudos sobre as funci\u00f3ns dos nervios, do cerebro e do coraz\u00f3n. Por outra banda mantivo que a mente se situaba no cerebro, e non no coraz\u00f3n, como defendera Arist\u00f3teles.\nPor\u00e9n moitos saberes gal\u00e9nicos son errados desde unha perspectiva moderna. Non reco\u00f1eceu a circulaci\u00f3n do sangue, e xulgou que os sistemas venosos e arteriais estaban separados, punto de vista que non mudou ata os traballos de William Harvey no s\u00e9culo XVII. Como a maior parte da s\u00faa ciencia dependeu de disecci\u00f3ns de animais (porcos, cans, simios), extrapolou que a \"rete mirabile\" - un complexo sangu\u00edneo dos ungulados -, exist\u00eda tam\u00e9n no corpo humano. Por outra banda non utilizou a vendaxe para deter as hemorraxias, exhortando, por contra, a usar o sangrado ou sangr\u00eda como tratamento m\u00e9dico.\nA autoridade de Galeno dominou a medicina totalmente ata fins do s\u00e9culo XVI. Os seus disc\u00edpulos apenas experimentaron, bloqueando as\u00ed os estudos de fisiolox\u00eda e de anatom\u00eda, desde o momento, que segundo eles, Galeno xa describira todo. A sangr\u00eda converteuse nun procedemento m\u00e9dico universal, deb\u00e9ndose o primeiro cambio en contra a Vesalio.\nA maior\u00eda das obras gregas de Galeno foron traducidas por monxes nestorianos no centro m\u00e9dico e universitario sas\u00e1nida de Jundishapur, Persia. Os eruditos musulm\u00e1ns traducir\u00edano moi logo ao \u00e1rabe, xunto con outros moitos autores gregos, constitu\u00edndose as\u00ed nunha das fontes principais para a medicina isl\u00e1mica, da que os mellores expo\u00f1entes foran Avicena e Rhazes.\nObra escrita.\nGaleno legou non menos de 500 obras, que tomou o traballo de clasificar en \"Sobre as s\u00faas obras\" (\u03a0\u03b5\u03c1\u1f76 \u03c4\u1ff6\u03bd \u1f38\u03b4\u03af\u03c9\u03bd / \"Peri t\u00f4n idi\u00f4n\") e \"Sobre a orde das s\u00faas obras\" (\u03a0\u03b5\u03c1\u1f76 \u03c4\u1fc6\u03c2 \u03a4\u03ac\u03be\u03b5\u03c9\u03c2 \u03c4\u1ff6\u03bd \u1f38\u03b4\u03b9\u03c9\u03bd \u0392\u03b9\u03b2\u03bb\u03af\u03c9\u03bd / \"Peri t\u00eas taxe\u00f4s t\u00f4n idi\u00f4n bibli\u00f4n\"). Esforzouse en edificar unha enciclopedia das ciencias da s\u00faa \u00e9poca, coloc\u00e1ndose por encima das diversas escolas: \"Eu cualificar\u00eda de escravos a aqueles que se din hiproc\u00e1ticos ou praxagoreanos ou reclaman seguiren algunha autoridade, pois eu escoller\u00eda o que haxa de bo en calquera escola\".\nObra conservada.\nS\u00f3 unha parte da s\u00faa obra venceu os s\u00e9culos:\nIsto \u00e9 explic\u00e1bel polo incendio do Templo da Paz, onde Galeno impart\u00eda as s\u00faas lecci\u00f3ns, que destru\u00edu boa parte dos seus escritos. Moitos dos traballos restantes foron preservados por eruditos cristi\u00e1ns (Constantino o Africano, s\u00e9culo XI), musulm\u00e1ns (especialmente Averroes, s\u00e9culo XII) e xudeus.\nGaleno non s\u00f3 escribiu sobre medicina e outras ciencias naturais, sen\u00f3n que tam\u00e9n nos legou traballos filos\u00f3ficos e filol\u00f3xicos, deb\u00e9moslle unha \"Introduci\u00f3n \u00e1 dial\u00e9ctica\" e un tratado \"Da demostraci\u00f3n\", as\u00ed como como un comentario do \"Timeo\", un di\u00e1logo de Plat\u00f3n."}
{"id": "47843", "revid": "98629", "url": "https://gl.wikipedia.org/wiki?curid=47843", "title": "Iberdrola", "text": "Iberdrola \u00e9 unha multinacional el\u00e9ctrica espa\u00f1ola con base en Bilbao, cuns 31\u00a0330 empregados en pa\u00edses de catro continentes que dan servizo a uns 31,67 mill\u00f3ns de clientes. Entre as s\u00faas filiais est\u00e1n Scottish Power (Escocia), Avangrid (Estados Unidos) e Elektro Holding (Brasil). No 2013 o principal accionista da empresa era Qatar Investment Holding, seguido doutros como ACS, Kutxabank e Bankia.\nDende que adoptou un plan de crecemento e expansi\u00f3n internacional en 2001, Iberdrola pasou a ser o grupo enerx\u00e9tico m\u00e1is grande de Espa\u00f1a por capitalizaci\u00f3n de mercado, o l\u00edder global no sector da enerx\u00eda e\u00f3lica e un das principais empresas de electricidade do mundo por capitalizaci\u00f3n de mercado. A empresa \u00e9 parte do \u00edndice bolsista Euro Stoxx 50.\nPresenza en Galiza.\nFroito das diversas fusi\u00f3ns e adquisici\u00f3ns que deron p\u00e9 a Iberdrola, a compa\u00f1\u00eda pos\u00fae varias empresas hidroel\u00e9ctricas que operan en diversos r\u00edos galegos, como Saltos del Sil."}
{"id": "47844", "revid": "23204", "url": "https://gl.wikipedia.org/wiki?curid=47844", "title": "Ant\u00f3n Santamarina", "text": "Ant\u00f3n Lu\u00eds Santamarina Fern\u00e1ndez, nado en San Mart\u00edn de Suarna (A Fonsagrada) o 18 de febreiro de 1942, \u00e9 un ling\u00fcista galego, catedr\u00e1tico de filolox\u00eda rom\u00e1nica na Facultade de Filolox\u00eda da Universidade de Santiago de Compostela e membro da Real Academia Galega. \u00c9 un experto en lexicograf\u00eda reco\u00f1ecido internacionalmente.\nTraxectoria profesional.\nEstudou a carreira de Filosof\u00eda e Letras na Universidade de Santiago, gradu\u00e1ndose en 1967 coa memoria de licenciatura \"Vocabulario del Valle del Suarna\" e doutor\u00e1ndose en 1973 coa tese doutoral \"El habla del valle de Suarna\", sobre os dialectos orientais do galego e en concreto da lingua falada en San Mart\u00edn de Suarna, tese dirixida polo profesor Constantino Garc\u00eda.\nProfesor adxunto interino desde 1967, compaxinou o cargo de profesor da Universidade de Santiago, por oposici\u00f3n desde 1975, co de secretario do Instituto da Lingua Galega entre 1971 e 1991. En 1991 foi elixido polo consello cient\u00edfico director do Instituto da Lingua Galega, deixando este cargo no 2005.\nFoi tam\u00e9n secretario do departamento de Lingua Galega na Xunta preauton\u00f3mica en 1979, cargo que lle permitiu comezar coa implantaci\u00f3n do ensino do galego na EXB e o BUP. Desde 1979 \u00e9 secretario da Comisi\u00f3n de Toponimia da Conseller\u00eda de Educaci\u00f3n e Ordenaci\u00f3n Universitaria.\nEn 1983 ga\u00f1ou a c\u00e1tedra de Filolox\u00eda Rom\u00e1nica en C\u00e1diz pero permaneceu na Universidade de Santiago, obtendo a c\u00e1tedra nesta en setembro dese mesmo ano. Entre 1992 e 1997 foi vicepresidente do Consello da Cultura Galega.\nO 24 de outubro de 1998 ingresou na Real Academia Galega co discurso \"A linguaxe e as linguas: Ram\u00f3n Pi\u00f1eiro revisitado \u00f3s 30 anos do seu ingreso na Real Academia Galega\". Foi presentado por Marino D\u00f3nega Rozas e Carlos Casares Mouri\u00f1o.\nFoi codirector, con Manuel Gonz\u00e1lez Gonz\u00e1lez, do \"Dicionario da Real Academia Galega\" do 2012.\nCasou con Mar\u00eda do Carmo R\u00edos Panisse, e foi pai de Cibr\u00e1n e Duarte Santamarina R\u00edos.\nObra.\nXa en 1971, xunto a Guillermo Rojo, Ram\u00f3n Lorenzo e Jos\u00e9 Luis Couceiro, publicou os libros de texto \"Galego 1, 2\" e \"3\" (1971-1974). Neste \u00faltimo ano comezou a dirixi-la revista \"Verba. Anuario galego de Filolox\u00eda\", desde o primeiro n\u00famero ata o n\u00ba 13, en 1986, data na que pasou a se-lo Secretario desta publicaci\u00f3n.\nParticipou en numerosas obras colectivas fundamentais na fixaci\u00f3n do est\u00e1ndar e na pescuda lexicogr\u00e1fica e etnoling\u00fc\u00edstica galega. As\u00ed, participou na elaboraci\u00f3n da primeira edici\u00f3n das \"Normas ortogr\u00e1ficas e morfol\u00f3xicas do idioma galego\" (1982); coescribiu o \"Cancioneiro popular galego\" que elaborou con Doroth\u00e9 Schubarth; colaborou e dirixiu o \"Atlas ling\u00fc\u00edstico galego\" (1987-2003); coordinou, xunto a Constantino Garc\u00eda, o \"Diccionario da lingua galega\" editado pola Real Academia Galega-Instituto da Lingua Galega (1990); e foi coordinador, xunto a Manuel Gonz\u00e1lez Gonz\u00e1lez, do \"Vocabulario ortogr\u00e1fico da lingua galega\" , editado tam\u00e9n pola Real Academia Galega-Instituto da Lingua Galega en 2004 .\nDesde 1986 dirixe desde o ILG o Tesouro Informatizado da Lingua Galega, unha base de datos con m\u00e1is de once mill\u00f3ns (11\u00a0409\u00a0358 en novembro de 2007) de rexistros extra\u00eddos de textos publicados desde 1612 \u00e1 actualidade.\nDirixiu o \"Dicionario de dicionarios\", editado en 2000 en formato electr\u00f3nico polo Instituto da Lingua Galega e a Fundaci\u00f3n Barri\u00e9, patrocinado pola Conseller\u00eda de Educaci\u00f3n e Ordenaci\u00f3n Universitaria. A terceira edici\u00f3n (2003) cont\u00e9n m\u00e1is de 300.000 entradas extra\u00eddas de 25 dicionarios e vocabularios editados ou in\u00e9ditos, as\u00ed como de textos de Mart\u00edn Sarmiento."}
{"id": "47846", "revid": "6", "url": "https://gl.wikipedia.org/wiki?curid=47846", "title": "SGAE", "text": ""}
{"id": "47847", "revid": "98629", "url": "https://gl.wikipedia.org/wiki?curid=47847", "title": "F\u00edsica nuclear", "text": "A f\u00edsica nuclear \u00e9 unha rama da f\u00edsica que estuda as propiedades e o comportamento dos n\u00facleos at\u00f3micos. A f\u00edsica nuclear \u00e9 co\u00f1ecida maioritariamente pola sociedade a traverso do seu papel na enerx\u00eda nuclear en centrais nucleares e no desenvolvemento de armas nucleares, tanto de fisi\u00f3n como de fusi\u00f3n nuclear. Nun contexto m\u00e1is amplo, def\u00ednense a f\u00edsica nuclear e f\u00edsica de part\u00edculas como a rama da f\u00edsica que estuda a estrutura fundamental da materia e as interacci\u00f3ns entre part\u00edculas subat\u00f3micas.\nDesintegraci\u00f3n nuclear.\nOs n\u00facleos at\u00f3micos consisten en prot\u00f3ns, cargados positivamente, e neutr\u00f3ns sen carga. \u00f3 n\u00famero de prot\u00f3ns dun n\u00facleo ch\u00e1maselle n\u00famero at\u00f3mico, e define \u00f3 elemento qu\u00edmico. Todos os n\u00facleos con 11 prot\u00f3ns, por exemplo, son n\u00facleos de \u00e1tomos de sodio (Na). Un elemento pode ter varios is\u00f3topos, cuxos n\u00facleos te\u00f1en un n\u00famero distinto de neutr\u00f3ns. Por exemplo, o n\u00facleo de sodio estable cont\u00e9n 12 neutr\u00f3ns, mentres que os que conte\u00f1en 13 neutr\u00f3ns son radioactivos. Eses is\u00f3topos an\u00f3tanse como 1123Na e 1124Na, onde o sub\u00edndice indica o n\u00famero at\u00f3mico, e o super\u00edndice representa o n\u00famero total de nucle\u00f3ns, \u00e9 dicir, de neutr\u00f3ns e prot\u00f3ns. Calquera especie de n\u00facleo designada por un certo n\u00famero at\u00f3mico e de neutr\u00f3ns ch\u00e1mase n\u00faclido.\nOs n\u00faclidos radioactivos son inestables e sofren unha transformaci\u00f3n espont\u00e1nea en n\u00faclidos doutros elementos, liberando enerx\u00eda no proceso (v\u00e9xase Radioactividade). Esas transformaci\u00f3ns incl\u00faen a desintegraci\u00f3n alfa, que sup\u00f3n a emisi\u00f3n dun n\u00facleo de helio (2He2+), e a desintegraci\u00f3n beta ou a desintegraci\u00f3n \u03b2 (positr\u00f3n). Na desintegraci\u00f3n \u03b2 un neutr\u00f3n transf\u00f3rmase nun prot\u00f3n, con emisi\u00f3n simult\u00e1nea dun electr\u00f3n de alta enerx\u00eda. Na desintegraci\u00f3n \u03b2+ un prot\u00f3n nuclear conv\u00e9rtese nun neutr\u00f3n emitindo un positr\u00f3n de alta enerx\u00eda (v\u00e9xase Part\u00edculas elementais). Por exemplo, o 24Na sofre unha desintegraci\u00f3n \u03b2 formando o elemento superior, o magnesio:\n1124Na \u2192 1224Mg + \u03b2 + \u03b3\nA radiaci\u00f3n gamma (\u03b3) \u00e9 radiaci\u00f3n electromagn\u00e9tica de alta frecuencia e enerx\u00eda. Cando se produce a desintegraci\u00f3n \u03b1 ou \u03b2, o n\u00facleo resultante permanece a mi\u00fado nun estado excitado (maior enerx\u00eda), polo que se produce unha emisi\u00f3n de raios gamma e o n\u00facleo pasa a un estado de menor enerx\u00eda.\n\u00d3 representar a desintegraci\u00f3n dun n\u00faclido radioactivo d\u00e9bese determinar tam\u00e9n o per\u00edodo de semidesintegraci\u00f3n do n\u00faclido, \u00e9 dicir, o tempo que tarda en desintegrarse a metade da mostra. O per\u00edodo de semidesintegraci\u00f3n do 24Na, por exemplo, \u00e9 de 15 horas. Os f\u00edsicos nucleares determinan tam\u00e9n o tipo e enerx\u00eda da radiaci\u00f3n emitida polo n\u00faclido.\nPrimeiros experimentos.\nA radioactividade foi descuberta nos sales de uranio polo f\u00edsico franc\u00e9s Henri Becquerel en 1896. En 1898, os cient\u00edficos franceses Marie e Pierre Curie descubriron dous elementos radioactivos existentes na natureza, o polonio (84Po) e o radio (88Ra). Durante a d\u00e9cada de 1930, Ir\u00e8ne e Fr\u00e9d\u00e9rick Joliot-Curie obtiveron os primeiros n\u00faclidos radioactivos artificiais bombardeando boro (5B) e aluminio (13Al) con part\u00edculas \u03b1 para formar is\u00f3topos radioactivos de nitr\u00f3xeno (7N) e f\u00f3sforo (15P). Os is\u00f3topos destes elementos presentes na natureza son estables.\nOs cient\u00edficos alem\u00e1ns Otto Hahn e Fritz Strassmann descubriron a fisi\u00f3n nuclear en 1938. Cando se irradia uranio con neutr\u00f3ns, alg\u00fans n\u00facleos div\u00eddense en dous, con n\u00fameros at\u00f3micos aproximadamente a metade do n\u00famero at\u00f3mico do uranio. A fisi\u00f3n libera unha cantidade enorme de enerx\u00eda e util\u00edzase en armas e reactores de fisi\u00f3n nuclear.\nReacci\u00f3ns nucleares.\nA f\u00edsica nuclear incl\u00fae tam\u00e9n o estudo das reacci\u00f3ns nucleares: o uso de proxect\u00eds nucleares para converter un tipo de n\u00facleo noutro. Se, por exemplo, se bombardea o sodio con neutr\u00f3ns, parte dos n\u00facleos estables 1123Na capturan estes neutr\u00f3ns para formar n\u00facleos radioactivos 1124Na:\n1123Na + n -&gt; 1124Na + \u03b3\nEstas reacci\u00f3ns est\u00fadanse colocando mostras dentro dos reactores nucleares para producir un fluxo alto de neutr\u00f3ns (n\u00famero elevado de neutr\u00f3ns por unidade de \u00e1rea).\nOs n\u00facleos tam\u00e9n poden reaccionar entre eles pero, se est\u00e1n cargados positivamente, rep\u00e9lense entre si con gran forza. Os n\u00facleos proxect\u00eds deben ter unha enerx\u00eda o bastante alta como para superar a repulsi\u00f3n e reaccionar cos n\u00facleos branco. Os n\u00facleos de alta enerx\u00eda obt\u00e9\u00f1ense nos ciclotr\u00f3ns, nos xeradores de Van de Graaff e en xeral, en aparellos aceleradores de part\u00edculas.\nUnha reacci\u00f3n nuclear t\u00edpica \u00e9 a que se utilizou para producir artificialmente o elemento seguinte ao uranio (92U), que \u00e9 o elemento m\u00e1is pesado existente na natureza. O neptunio (93Np) obt\u00edvose bombardeando uranio con deuter\u00f3ns (n\u00facleos do is\u00f3topo hidr\u00f3xeno pesado, 2H) segundo a reacci\u00f3n:\n92U + 12H -&gt; 93Np + n\nAn\u00e1lise radio qu\u00edmico.\nAs part\u00edculas alfa, que son emitidas normalmente por elementos con n\u00fameros at\u00f3micos superiores a 83, te\u00f1en a enerx\u00eda discreta caracter\u00edstica dos n\u00faclidos emisores. As\u00ed, os emisores a poden ser identificados medindo a enerx\u00eda das part\u00edculas \u03b1. As mostras a medir deben ser moi delgadas porque estas part\u00edculas perden rapidamente enerx\u00eda \u00f3 atravesar o material. Os raios \u03b3 tam\u00e9n te\u00f1en a enerx\u00eda discreta caracter\u00edstica do n\u00faclido que se desintegra, polo que a enerx\u00eda destes raios tam\u00e9n pode usarse para identificar n\u00faclidos. Posto que os raios \u03b3 poden atravesar unha cantidade considerable de material sen perder enerx\u00eda, a mostra non ten que ser delgada. Os espectros de enerx\u00eda das part\u00edculas beta (e os positr\u00f3ns) non son \u00fatis para identificar n\u00faclidos porque se estenden sobre todas as enerx\u00edas ata un m\u00e1ximo para cada emisor \u03b2.\nCon frecuencia, as t\u00e9cnicas de f\u00edsica nuclear empr\u00e9ganse para analizar materiais rastrexando elementos presentes en cantidades moi pequenas. A t\u00e9cnica utilizada ch\u00e1mase an\u00e1lise de activaci\u00f3n. Irr\u00e1diase unha mostra con proxect\u00eds nucleares (normalmente neutr\u00f3ns) para converter n\u00faclidos estables en n\u00faclidos radioactivos, que logo m\u00eddense con detectores de radiaci\u00f3n nuclear. Por exemplo, o sodio dunha mostra pode ser detectado irradiando a mostra con neutr\u00f3ns, e convertendo as\u00ed parte dos n\u00facleos estables 1123Na en n\u00facleos radioactivos 1124Na; a continuaci\u00f3n m\u00eddese a cantidade destes \u00faltimos contando as part\u00edculas \u03b2 e os raios g emitidos.\nA an\u00e1lise de activaci\u00f3n pode medir (sen separaci\u00f3n qu\u00edmica) cantidades tan pequenas como 1 nanogramo (10-9 g) duns 35 elementos en materiais como o chan, as rochas, os meteoritos e as mostras lunares. Tam\u00e9n pode utilizarse para analizar mostras biol\u00f3xicas, como o sangue e o tecido humano; con todo, nos materiais biol\u00f3xicos p\u00f3dense observar poucos elementos sen separaci\u00f3ns qu\u00edmicas.\nOutras aplicaci\u00f3ns importantes da f\u00edsica nuclear son o desenvolvemento de m\u00e9todos para producir especies radioactivas utilizadas para a diagnose e os tratamentos m\u00e9dicos. Tam\u00e9n desenvolveu os is\u00f3topos trazadores que se usan para estudar o comportamento qu\u00edmico dos elementos, para medir o desgaste dos motores de autom\u00f3biles e noutros estudos que empregan cantidades m\u00ednimas de material.\nFisi\u00f3n e fusi\u00f3n.\nOs conceptos de fisi\u00f3n e fusi\u00f3n nuclear difiren nas caracter\u00edsticas de formaci\u00f3n de cada un. Desta forma at\u00f3pase que a fisi\u00f3n (utilizada nas bombas nucleares de uranio, como as da segunda guerra mundial contra o Xap\u00f3n) consiste no \"bombardeo\" de part\u00edculas subat\u00f3micas \u00f3 uranio (ou a calquera elemento transur\u00e1nico, a condici\u00f3n de que as s\u00faas caracter\u00edsticas perm\u00edtano), traendo como consecuencia a fisi\u00f3n (de al\u00ed o seu nome) do \u00e1tomo e con isto a dos demais \u00e1tomos adxacentes \u00f3 bombardeado en reacci\u00f3n en cadea. Mentres que a fusi\u00f3n \u00e9 a uni\u00f3n baixo certas condici\u00f3ns (altas presi\u00f3ns, altas temperaturas, altas cargas etc.) de dous ou m\u00e1is \u00e1tomos, esta crea moita m\u00e1is enerx\u00eda e obs\u00e9rvase na co\u00f1ecida bomba H (bomba de hidr\u00f3xeno).\nA fusi\u00f3n representa diversos problemas, xa que a nivel at\u00f3mico as cargas dos \u00e1tomos rep\u00e9lense entre si impedindo a uni\u00f3n destes, por isto rec\u00f3rrese xeralmente \u00e1 utilizaci\u00f3n de is\u00f3topos radioactivos (como o \u00e9 o deuterio, is\u00f3topo do hidr\u00f3xeno), perfecto para a fusi\u00f3n polo seu pequeno n\u00famero at\u00f3mico e unha radioactividade considerable, as\u00ed que con esta diferenza de potencial (producida pola radioactividade) e condici\u00f3ns de alta voltaxe, en conxunto de t\u00e9cnicas sen carga e aceleraci\u00f3n de part\u00edculas lograr\u00edase a fusi\u00f3n dos devanditos \u00e1tomos convert\u00e9ndoos \u00f3 estado de plasma e por conseguinte, ioniz\u00e1ndoos (perdendo os electr\u00f3ns) favorecendo \u00e1 uni\u00f3n. A uni\u00f3n de \u00e1tomos de deuterio ten dous posibles resultados:\nD -&gt; D = T P\nD -&gt; D = H3 N\nFalando particularmente do segundo caso, a uni\u00f3n de dous \u00e1tomos de deuterio poder\u00eda formar H2, o cal transformar\u00edase en H3 (helio) N (e a liberaci\u00f3n dun neutr\u00f3n). A enerx\u00eda cr\u00e9ase a partir da liberaci\u00f3n do neutr\u00f3n.\nA enerx\u00eda da fusi\u00f3n \u00e9 tan poderosa que polo momento no pode aproveitarse \u00f3 m\u00e1ximo. E representa moitas vantaxes en relaci\u00f3n \u00e1 fisi\u00f3n nuclear:\nAs\u00ed mesmo, xorden os reactores de fusi\u00f3n nuclear, que funcionan con aceleraci\u00f3n de part\u00edculas (en ciclotr\u00f3ns ou aceleradores com\u00fans), con confinamento electrost\u00e1tico (creado por Philo T. Farnsworth) onde se somete deuterio a baleiro e a altas voltaxes en conxunto ao seu aceleraci\u00f3n producida por atracci\u00f3n de potenciais el\u00e9ctricos. Entre outras t\u00e9cnicas."}
{"id": "47848", "revid": "5863", "url": "https://gl.wikipedia.org/wiki?curid=47848", "title": "Manuel Gonz\u00e1lez", "text": "Manuel Gonz\u00e1lez pode referirse a:"}
{"id": "47849", "revid": "1131", "url": "https://gl.wikipedia.org/wiki?curid=47849", "title": "Praia de Pant\u00edn", "text": "A Praia de Pant\u00edn sit\u00faase na parroquia de Pant\u00edn no concello de Valdovi\u00f1o. Nela cel\u00e9brase unha proba do Campionato do Mundo de Surf, o Pant\u00edn Classic.\nA praia polas s\u00faas condici\u00f3ns de vento e ondas \u00e9 moi empregada para deportes n\u00e1uticos como o surf con ondas de ata cinco metros. A praia tam\u00e9n se co\u00f1ece como praia do Rodo, pola localidade na que est\u00e1 e que tam\u00e9n d\u00e1 nome ao castro do Rodo situado nun dos extremos da praia."}
{"id": "47850", "revid": "1576", "url": "https://gl.wikipedia.org/wiki?curid=47850", "title": "\u0418\u0440\u043e\u043d \u0433\u0430\u0437\u0435\u0442", "text": ""}
{"id": "47852", "revid": "98629", "url": "https://gl.wikipedia.org/wiki?curid=47852", "title": "Asclepio", "text": "Asclepio (en grego \u0391\u03c3\u03ba\u03bb\u03b7\u03c0\u03b9\u03cc\u03c2 = \"Asklepios\", en lat\u00edn \"Aesculapius\", de onde v\u00e9n o nome alternativo \"Esculapio\") era na mitolox\u00eda grega o deus da medicina.\nTraxectoria.\nEra tido por fillo de Apolo e de Coronis (filla de Flexias, rei dos lapitas). Asclepio representa o aspecto curativo das artes m\u00e9dicas, mentres as s\u00faas fillas Aceso, Iaso, Hix\u00eda, Aglaea e Panacea (literalmente \"que todo o cura\") simbolizan o poder da limpeza, da menci\u00f1a e da sa\u00fade.\nPod\u00eda aparecer representado como unha simple serpe ou cobra; por\u00e9n a representaci\u00f3n m\u00e1is frecuente era a dun home barbado, cuberto cun manto que deixaba un ombro ao aire, portando na man esquerda un caxato, arredor do cal se enrosca unha serpe, figuraci\u00f3n que por veces \u00e9 confundida co caduceo de Hermes. En ocasi\u00f3ns figura aos seus p\u00e9s un galo, s\u00edmbolo da vixilancia.\nAsclepio aprendeu a ciencia da curaci\u00f3n so gu\u00eda do centauro Quir\u00f3n, que lle ensinou todos os secretos das plantas. Como m\u00e9dico acompa\u00f1ou aos argonautas na busca do v\u00e9laro de ouro. Mais Asclepio superar\u00eda ao seu mestre, pois non s\u00f3 sandaba, sen\u00f3n que mesmo comezou a resucitar os mortais. Tama\u00f1a ousad\u00eda tr\u00f3uxolle a animadversi\u00f3n do deus do ultramundo, Hades. En castigo, un l\u00f3strego lanzado por Zeus acabou coa s\u00faa vida. A s\u00faa tumba col\u00f3case en Epidauro, sobre a que se ergue un templo.\nCulto.\nDespois da s\u00faa morte recibiu culto. O m\u00e1is famoso dos seus santuarios foi o de Epidauro, no Nordeste do Peloponeso. Outros santuarios de sona foron o da illa de Cos, onde parece que Hip\u00f3crates, fundador da medicina racional, comezou a s\u00faa carreira; o de Trikala e o de P\u00e9rgamo, en Asia Menor, lugares onde se chegou a organizar un sacerdocio especializado, ausente na maior parte do mundo hel\u00e9nico. Para Elio Ar\u00edstide (\"Discursos sagrados\"), Asclepio \u00e9 o m\u00e1is grande dos deuses e o m\u00e1is querido dos mortais. A doutrina herm\u00e9tica transf\u00f3rmao nun deus conservador do Universo.\nEn honra de Asclepio us\u00e1banse serpes non ritos de curaci\u00f3n. Cobras non velenosas deix\u00e1banse en cestas no chan dos cuartos onde doentes e feridos durm\u00edan. A comezos do 300 a.C., o culto de Asclepio foi popular\u00edsimo. Os seus templos eran denominados \"asclepieion\" e os peregrinos acud\u00edan a eles para ser curados. Durm\u00edan toda a noite e contaban os seus so\u00f1os a un sacerdote no d\u00eda seguinte (\"incubatio\"). O sacerdote ent\u00f3n prescrib\u00eda unha cura, a mi\u00fado consistente nunha visita aos ba\u00f1os ou ao ximnasio. Lewis Farnell sost\u00e9n que nalg\u00fan deses templos us\u00e1banse cans sagrados para lamber as feridas dos enfermos demandantes.\nO orixinal e antigo xuramento hipocr\u00e1tico comezaba cunha invocaci\u00f3n na que figuraba Asclepio: \"Xuro por Apolo Curador e por Asclepio e por Hix\u00eda e Panacea e por todos os deuses...\". Os eruditos mante\u00f1en que este xuramento non debeu ser redactado por Hip\u00f3crates, sen\u00f3n por outros da s\u00faa escola ou ben por seguidores de Pit\u00e1goras."}
{"id": "47854", "revid": "92767", "url": "https://gl.wikipedia.org/wiki?curid=47854", "title": "Crack", "text": "A palabra crack \u00e9 un anglicismo que se engadiu \u00f3 galego para expresar diversos conceptos."}
{"id": "47863", "revid": "5863", "url": "https://gl.wikipedia.org/wiki?curid=47863", "title": "Mikhail L\u00e9rmontov", "text": "Mikha\u00edl I\u00farevich L\u00e9rmontov (en ruso \u041c\u0438\u0445\u0430\u0438\u043b \u042e\u0440\u044c\u0435\u0432\u0438\u0447 \u041b\u0435\u043e\u0440\u043c\u043e\u043d\u0442\u043e\u0432), nado en Moscova o 15 de outubro de 1814 e finado o 27 de xullo de 1841, foi un escritor ruso da \u00e9poca rom\u00e1ntica, chamado \u00e1s veces \"o poeta do C\u00e1ucaso\". Foi o poeta ruso m\u00e1is importante desde a morte de Alexander Pushkin, ata a s\u00faa propia morte, catro anos despois, con s\u00f3 26 anos de idade. Igual ca Pushkin, L\u00e9rmontov morreu nun duelo.\nTraxectoria.\nA causa da morte prematura de s\u00faa mai e da carreira militar e os problemas econ\u00f3micos do pai, foi a avoa, que non ti\u00f1a boas relaci\u00f3ns co xenro, a que se ocupou da educaci\u00f3n de L\u00e9rmontov. Gastou canto foi necesario para darlle a mellor educaci\u00f3n posible, pero os seus conflitos permanentes co pai do futuro escritor contribu\u00edron posiblemente a desenvolve-lo car\u00e1cter agresivo e t\u00fazaro do neno. A atmosfera intelectual da \u00e9poca era semellante \u00e1 que vivira Pushkin a\u00ednda que a influencia inglesa comezaba a desprazar a francesa, e Lord Byron era xa tan ou m\u00e1is popular en Rusia c\u00f3s escritores franceses.\nEn Moscova, despois de pasar polo \"gymnasium\", L\u00e9rmontov entrou na universidade en 1830, na cal pasou s\u00f3 dous anos, xa que se viu obrigado a pedi-la renuncia despois duns incidentes entre alg\u00fans alumnos e un profesor. Entre 1830 e 1834 foi \u00e1 escola de oficiais da garda en San Petersburgo e despois foi asignado ao rexemento de h\u00fasares de Ts\u00e1rskoe Sel\u00f3. Dirixiu ao tsar Nicolao I un poema, \"Smert' poeta\" (A morte do poeta), no cal expresaba a s\u00faa c\u00f3lera pola morte en duelo de Alexander Pushkin (en 1837) e reclamaba a vinganza de Rusia sobre o asasino do poeta.\nNo C\u00e1ucaso.\nO tsar indignouse polo poema e L\u00e9rmontov foi enviado ao C\u00e1ucaso como oficial de drag\u00f3ns. Al\u00ed pasara xa unha tempada \u00e1 idade de dez anos e encontrouse a gusto deseguida. O temperamento \u00e1spero e duro dos monta\u00f1eiros que ti\u00f1a que combater casaba moi ben co de L\u00e9rmontov, as\u00ed como a paisaxe de rochas e monta\u00f1as. L\u00e9rmontov foi exiliado ao seu mundo ideal. No C\u00e1ucaso co\u00f1eceu os decembristas exiliados e a intelectuais xeorxianos rebeldes.\nDuelo.\nL\u00e9rmontov visitou San Petersburgo en 1838 e 1839, e despois dun duelo con Ernest de Barante, fillo do embaixador franc\u00e9s, foi novamente enviado ao C\u00e1ucaso. En 1839 escribiu a novela \"Un heroe do noso tempo\", que se di foi a causa do duelo con Nicolai Martinov en xullo de 1841 que lle custou a vida. O mesmo poeta escollera para a loita a beira dun precipicio para que o que fose ferido non tivese ocasi\u00f3n de salvarse.\nObra.\nEn vida, L\u00e9rmontov publicou s\u00f3 unha pequena escolma de poemas en 1840. Tres volumes, fortemente mutilados pola censura, foron publicados en 1842 por Ili\u00e1 Glazun\u00f3v e a edici\u00f3n completa das s\u00faas obras apareceu en 1860 e 1863. A traduci\u00f3n ao alem\u00e1n dos seus poemas por Bodenstedt (Berl\u00edn, 1842, 2 volumes), deulle unha gran sona en Europa.\nA s\u00faa novela \"Un heroe do noso tempo\", protagonizada por Pechorin \u2014prototipo de home superfluo\u2014 relata a traxedia de certa xuventude rusa da s\u00faa \u00e9poca, de ideas liberais e instru\u00edda, insatisfeita nunha sociedade inmutable e que ti\u00f1a a s\u00faa vida por f\u00fatil. Esta obra creou as premisas do desenvolvemento da novela psicol\u00f3xica rusa.\nOs seus poemas, ao inicio inspirados en Pushkin, tornaron axi\u00f1a moi persoais tanto no estilo coma na tem\u00e1tica."}
{"id": "47864", "revid": "114", "url": "https://gl.wikipedia.org/wiki?curid=47864", "title": "Mikhail Lermontov", "text": ""}
{"id": "47871", "revid": "22570", "url": "https://gl.wikipedia.org/wiki?curid=47871", "title": "B\u00f3tox", "text": "O b\u00f3tox (\"Botox\" \u00ae) \u00e9 un f\u00e1rmaco cunha estrutura de toxina botul\u00ednica tipo A.\nHistoria.\nAlg\u00fans investigadores observaron nas s\u00faas investigaci\u00f3ns nos anos 1950 que ao lle inxectar aos m\u00fasculos cantidades moi pequenas da toxina botul\u00ednica tipo A diminu\u00eda a actividade muscular por bloqueo da acetilcolina na funci\u00f3n neuromuscular, obtendo un m\u00fasculo non dado a se contraer durante un per\u00edodo de catro a seis meses.\nAlan Scott, oftalm\u00f3logo de San Francisco, empregou por primeira vez doses da toxina, para tratar estrabismo, mais precisou un socio para acadar a aprobaci\u00f3n regulatoria do seu descubrimento como droga. \"Allergan Inc.\", unha pequena compa\u00f1\u00eda farmac\u00e9utica que traballaba nas terapias dos ollos e produtos para lentes de contacto, mercou os dereitos da droga no 1988 e recibiu a aprobaci\u00f3n da FDA no 1989. Allergan renomeou a droga como B\u00f3tox.\nTratamentos.\nAdemais do seu emprego cosm\u00e9tico, B\u00f3tox serve nos tratamentos das:\nOutros empregos da toxina botul\u00edmica tipo A, non aprobada pola FDA, incl\u00fae:\nEn abril de 2002 obtivo a aprobaci\u00f3n oficial no Estados Unidos para ser aplicado con fins est\u00e9ticos. As vendas subiron de xeito exponencial.\nTen unha duraci\u00f3n temporal: o efecto mantense de 3 a 6 meses. Despois c\u00f3mpre unha renovaci\u00f3n da dose. Pos\u00fae, amais, alg\u00fans efectos secundarios como reacci\u00f3ns al\u00e9rxicas, rixidez da face, n\u00e1useas.\nElab\u00f3rase a partir da toxina do botulismo, mais en pequenas proporci\u00f3ns. A f\u00f3rmula para a s\u00faa elaboraci\u00f3n \u00e9 hoxe un segredo. Isto deixou manter o monopolio no desenvolvemento deste f\u00e1rmaco."}
{"id": "47873", "revid": "56817", "url": "https://gl.wikipedia.org/wiki?curid=47873", "title": "Fuso (ferramenta)", "text": "O fuso \u00e9 unha ferramenta para fiar. A s\u00faa invenci\u00f3n \u00e9 moi antiga, sendo o seu uso universal. Na s\u00faa forma m\u00e1is simple consiste nunha peza cil\u00edndrica afiada polos extremos arredor da cal o fiandeiro (tradicionalmente fiandeira) vai formando o f\u00edo. Foi superada pola introduci\u00f3n da roca, pero a\u00ednda segue a ser unha ferramenta com\u00fan polo seu baixo custo. Neste sistema de fiaz\u00f3n c\u00f3llense as fibras e cunha primeira torcida do polgar e \u00edndice vaise facendo o f\u00edo. A medida que este vai crecendo, \u00e9 enrolado no fuso, que se mant\u00e9n en rotaci\u00f3n, formando a mazaroca.\nOs obxectos que te\u00f1en forma de fuso ch\u00e1manse fusiformes."}
{"id": "47874", "revid": "1131", "url": "https://gl.wikipedia.org/wiki?curid=47874", "title": "Esculapio", "text": ""}
{"id": "47876", "revid": "23204", "url": "https://gl.wikipedia.org/wiki?curid=47876", "title": "Li\u00f1o", "text": "O li\u00f1o ou li\u00f1aceira (Linum usitatissimum) \u00e9 unha planta herb\u00e1cea que chega a atinxir un metro de altura e pertence \u00e1 familia das lin\u00e1ceas. Abrangue un certo n\u00famero de subespecies, integradas polos bot\u00e1nicos co nome de \"Linum usitatissimum\" L. Componse basicamente dunha substancia fibrosa, da cal se extraen as fibras longas para a fabricaci\u00f3n de tecidos e dunha substancia le\u00f1osa. Produce sementes oleoxinosas e a s\u00faa fari\u00f1a \u00e9 utilizada para cataplasmas, usadas con fins medicinais.\nHistoria.\nNon se co\u00f1ece a data e o lugar nos que o home utilizou por primeira vez as fibras flex\u00edbeis do li\u00f1o para confeccionar o tecido, nin cando a planta comezou a ser cultivada. \nDesde 2.500 anos a.C. o li\u00f1o era cultivado no Exipto, e o Libro de Mois\u00e9s ref\u00edrese \u00e1 perda dunha colleita de li\u00f1o como unha \u201cpraga\u201d ou desgraza, tal era a s\u00faa importancia na vida das poboaci\u00f3ns. As cortinas e o Veo do Tabern\u00e1culo e as Vestes de Ar\u00f3n como oficiante eran en \u201cli\u00f1o fino retorcido\u201d. A t\u00fanica de Cristo era de li\u00f1o sen costuras.\nAs zonas de cultivo.\nEnc\u00f3ntranse hoxe en d\u00eda case exclusivamente en Europa. B\u00e9lxica e os Pa\u00edses Baixos fornecen as mellores calidades de li\u00f1o.\nTipos.\nPl\u00e1ntanse tres tipos de li\u00f1o:\nEn Galiza.\nO li\u00f1o foi a fibra tradicional cultivada en Galiza e a\u00ednda que o seu cultivo case desapareceu, foi recuperado nos anos oitenta por iniciativa dos dese\u00f1adores galegos, especialmente por Adolfo Dom\u00ednguez, pero a s\u00faa presenza segue a ser testemu\u00f1al.\nEn 2009 a cooperativa Feiraco tam\u00e9n se sumou \u00e1 recuperaci\u00f3n do li\u00f1o, como complemento natural para a alimentaci\u00f3n das vacas."}
{"id": "47877", "revid": "1822", "url": "https://gl.wikipedia.org/wiki?curid=47877", "title": "Argonautas", "text": "Na mitolox\u00eda grega, os Argonautas (en grego: \u0391\u03c1\u03b3\u03bf\u03bd\u03b1\u03cd\u03c4\u03b1\u03b9) eran un grupo de heroes que, en anos anteriores \u00e1 Guerra de Troia, acompa\u00f1aran a Xas\u00f3n \u00e1 C\u00f3lquida, na busca do v\u00e9laro de ouro. O seu nome procede do nome da s\u00faa nave, a Argo, que \u00e1 s\u00faa vez fora designada as\u00ed en honra do seu construtor Argos; de modo que, literalmente, Argonautas significa \"mari\u00f1eiros do Argo\".\nLenda do mito.\nPelias converteuse en rei de Iolco tras destronar a Es\u00f3n. Este, temeroso de que o seu fillo Xas\u00f3n, quen era herdeiro \u00f3 trono, fose asasinado enviouno \u00e1 cova do centauro Quir\u00f3n onde recibiu instruci\u00f3n ata o seu regreso a Iolco para reclama-lo seu dereito \u00f3 trono.\nNa s\u00faa viaxe a Iolco, Xas\u00f3n perdeu unha das s\u00faas sandalias e \u00f3 presentarse ante Pel\u00edas este lembrou que un antigo or\u00e1culo advert\u00edralle sobre algu\u00e9n cunha soa sandalia que baixar\u00eda do monte para destronalo e matalo. Pelias accedeu a devolverlle o trono a Xas\u00f3n pero esixiulle cumprir co suposto pedido de regresar \u00e1 s\u00faa orixe o v\u00e9laro de ouro.\nXas\u00f3n aceptou o encargo e ordenoulle a Argos a fabricaci\u00f3n dunha nave. Esta embarcaci\u00f3n ti\u00f1a o don da fala e da profec\u00eda. Despois formou a tripulaci\u00f3n cos mozos m\u00e1is valentes daqueles tempos.\nOs Argonautas partiron da costa de P\u00e1gasas e, \u00f3 seu paso pola illa de Limnos, habitada por mulleres, un\u00edronse con elas coa idea de que concibiran fillos homes. Pasaron por Samotracia e chegaron \u00e1 terra dos Doli\u00f3ns, onde o seu rei C\u00edcico os acolleu. \u00d3 partir os ventos lev\u00e1ronos de novo \u00e1 costa, onde por erro se enfrontaron \u00f3s seus antigos anfitri\u00f3ns resultando mortos o rei C\u00edcico e a s\u00faa corte. Nas costas de Misia, as ninfas apoder\u00e1ronse de Hilas, e Heracles e Polifemo abandonaron o barco para ir na s\u00faa axuda e a viaxe continuou sen eles. \u00d3 pasar pola terra do adivi\u00f1o cego Fineo, libr\u00e1rono das Harp\u00edas, e el en agradecemento deulles o contrasinal para evita-las rochas Cianeas que destru\u00edan calquera nave que se atrevese a pasar entre elas.\nDespois destas e outras aventuras a expedici\u00f3n chegou \u00f3 reino de Eetes. Xas\u00f3n realizou unha visita \u00f3 monarca e solicitoulle a entrega do V\u00e9laro de Ouro. O rei para entregarllo pediulle a cambio que domara os touros con unllas de bronce e que arase o campo e o sementase con dentes de drag\u00f3n que lle entregar\u00eda.\nMedea, filla de Eetes e namorada de Xas\u00f3n, ofreceuse a axudarlle sempre e cando Xas\u00f3n casase con ela. Entregoulle unha cataplasma m\u00e1xica para que a aplicase sobre o seu corpo e un escudo co que quedar\u00eda protexido contra o lume e o ferro. Advertiulle que \u00f3 sementa-los dentes do drag\u00f3n converter\u00edanse en soldados que o asasinar\u00edan. Indicoulle que lanzara pedras sen ser visto e deste modo confundir\u00edaos facendo que loitasen e se matasen entre eles.\nXas\u00f3n realizou estas tarefas con \u00e9xito, pero Eetes incumpriu a s\u00faa promesa. Ent\u00f3n Xas\u00f3n, axudado por Medea, durmiu \u00f3 drag\u00f3n gardi\u00e1n, apoderouse do v\u00e9laro de ouro e fuxiu con ela. Cando o rei Eetes descubriu a fuga e o roubo do v\u00e9laro de ouro, lanzouse na s\u00faa procura. Medea, para atrasalo, deu morte \u00f3 seu irm\u00e1n Apsirto, e lanzou \u00f3 mar un a un os seus membros. Eetes non puido levar a bo termo a persecuci\u00f3n \u00f3 ir recollendo os restos do seu amado fillo.\nDe regreso, \u00f3 seu paso pola illa das sereas, os argonautas foron protexidos dos seus cantos por Orfeo, m\u00fasico de Tracia, coa s\u00faa melodiosa lira e voz; chegaron a Creta, onde se enfrontaron \u00f3 xigante Talos coa axuda dos feitizos de Medea.\n\u00d3 chegar a Iolco, traendo o v\u00e9laro de ouro, Xas\u00f3n soubo que Pelias asasinara a t\u00f3dolos seus parentes e que ademais se negaba a entregarlle o trono. Medea convenceu \u00e1s fillas do rei a que lle axudaran a eliminalo promet\u00e9ndolle-la eterna xuventude. Xas\u00f3n asumiu o trono e, con Medea, reinou en Iolco. Anos m\u00e1is tarde concibiron un fillo, confi\u00e1ndolle a s\u00faa educaci\u00f3n \u00f3 centauro Quir\u00f3n.\nOs Argonautas m\u00e1is c\u00e9lebres.\nPartiron en total cincuenta guerreiros, dos cales os principais Argonautas eran:"}
{"id": "47881", "revid": "98629", "url": "https://gl.wikipedia.org/wiki?curid=47881", "title": "Clasificaci\u00f3n cient\u00edfica", "text": "Clasificaci\u00f3n cient\u00edfica ou clasificaci\u00f3n biol\u00f3xica \u00e9 a maneira en que os bi\u00f3logos agrupan e categorizan especies extinguidas ou actuais de organismos. A clasificaci\u00f3n moderna ten as s\u00faas ra\u00edces no sistema de Carl von Linn\u00e9, que agrupou as especies de acordo con caracter\u00edsticas f\u00edsicas compartidas. Estas agrupaci\u00f3ns foron revisadas dende a \u00e9poca de Linneo para mellorar a consistencia co principio de descendencia com\u00fan de Charles Darwin. A sistem\u00e1tica molecular, que utiliza a an\u00e1lise do ADN xen\u00f3mico, levou a moitas revisi\u00f3ns recentes e \u00e9 probable que o contin\u00fae facendo. A clasificaci\u00f3n cient\u00edfica pertence \u00e1 ciencia da taxonom\u00eda ou biolox\u00eda sistem\u00e1tica.\nSistemas antigos.\nO sistema de clasificaci\u00f3n de formas de vida que se co\u00f1ece v\u00e9n do fil\u00f3sofo grego Arist\u00f3teles, que clasificaba animais en funci\u00f3n do seu xeito de moverse (aire, terra, ou auga).\nEn 1172 Ibn Rushd (Averroes), que era xu\u00edz (Qaadi) en Sevilla, traduciu ao \u00e1rabe e abreviou o libro de Arist\u00f3teles \"de Anima\". Os seus comentarios orixinais perd\u00e9ronse, pero a s\u00faa traduci\u00f3n ao lat\u00edn por Michael Scot chegou ata os nosos d\u00edas.\nO seguinte avance importante no desenvolvemento da clasificaci\u00f3n cient\u00edfica levouno a cabo o profesor su\u00edzo Conrad Gessner (1516\u20131565). O traballo de Gessner foi unha compilaci\u00f3n fundamental da vida que daquela se co\u00f1ec\u00eda.\nA exploraci\u00f3n de parte do Novo Mundo trouxo a continuaci\u00f3n descrici\u00f3ns e esp\u00e9cimes de moitas novas e desco\u00f1ecidas formas de vida animal. A finais do s\u00e9culo XVI e principios do XVII comezaron os estudos coidadosos dos animais, que, dirixidos en primeiro termo a castes familiares, foron gradualmente estendidos ata que formaron un corpo de co\u00f1ecemento que serviu como unha base anat\u00f3mica para a clasificaci\u00f3n. Os avances no uso deste co\u00f1ecemento para clasificar formas de vida d\u00e9bense \u00e1 investigaci\u00f3n de anatomistas m\u00e9dicos, como Fabricius (1537\u20131619), Petrus Severinus (1580\u20131656), William Harvey (1578\u20131657), e Edward Tyson (1649\u20131708). Os avances debidos ao traballo de entom\u00f3logos e os primeiro microscopistas foron posibles grazas \u00e1 investigaci\u00f3n de xente como Marcello Malpighi (1628\u20131694), Jan Swammerdam (1637\u20131680), e Robert Hooke (1635\u20131702).\nJohn Ray (1627\u20131705) foi un naturalista ingl\u00e9s que publicou importantes traballos sobre plantas, animais, e teolox\u00eda natural. A soluci\u00f3n que adoptou para a clasificaci\u00f3n de plantas no seu libro \"Historia Plantarum\" foi un paso importante cara a taxonom\u00eda moderna. Ray rexeitou o sistema de divisi\u00f3n vixente, e no seu lugar clasificou as plantas de acordo coas similitudes e diferenzas que se apreciaban na observaci\u00f3n.\nTaxonom\u00eda linneana.\nDous anos despois da morte de John Ray naceu o sueco Carl von Linn\u00e9. Durante a s\u00faa vida chegaron a publicarse doce edici\u00f3ns do seu magn\u00edfico traballo, o \"Systema Naturae\" (1735). Von Linn\u00e9 \u00e9 co\u00f1ecido pola s\u00faa introduci\u00f3n dun m\u00e9todo para a clasificaci\u00f3n moderna; creou a zoolox\u00eda e bot\u00e1nica sistem\u00e1ticas na s\u00faa forma actual.\nVon Linn\u00e9 adoptou a concepci\u00f3n das especies de Ray, pero fixo o concepto unha realidade pr\u00e1ctica insistindo en que cada especie deber\u00eda ter un binome \u00fanico en lat\u00edn, isto \u00e9, un dobre nome (a primeira metade ser\u00eda o nome do x\u00e9nero, com\u00fan a varias especies, e a segunda metade ser\u00eda unha palabra \u00fanica, chamada o \"apelativo espec\u00edfico\"). Esta convenci\u00f3n ch\u00e1mase nomenclatura binomial, e o nome formado polas d\u00faas partes \u00e9 co\u00f1ecido como nome cient\u00edfico ou \"nome sistem\u00e1tico\" das especies. Cando unha especie subdiv\u00eddese, util\u00edzase a nomenclatura trinomial. Para escribir correctamente un nome cient\u00edfico, o x\u00e9nero debe comezar con mai\u00fascula, a especie debe estar en min\u00fascula e debe engadirse unha etiqueta de autor e detalles de publicaci\u00f3n.\nAntes de Linn\u00e9 utiliz\u00e1banse longos nomes de moitas palabras, \u00e1s veces cun adxectivo adicional, \u00e1s veces con outro, e, consecuentemente, en realidade non se fixaban e aceptaban nomes. O sistema de Carl von Linn\u00e9 fixo doado identificar sen ambig\u00fcidade calquera especie de planta ou animal. Foi m\u00e1is al\u00e1, e introduciu no seu sistema unha serie de grupos: x\u00e9nero, orde, clase.\nO sistema de von Linn\u00e9 sit\u00faa cada organismo nunha xerarqu\u00eda de grupos dispostos en capas. Cada grupo nunha determinada capa componse dun conxunto de grupos da capa inmediatamente inferior. Co simple co\u00f1ecemento do nome cient\u00edfico composto de d\u00faas partes, \u00e9 posible determinar as outras seis capas.\nOs agrupamentos (tax\u00f3n) da taxonom\u00eda, de m\u00e1is xeral a m\u00e1is espec\u00edfico, son:\nPoden crearse rangos intermedios engadindo prefixos, por exemplo:\nAdicionalmente, as especies subdiv\u00eddense a mi\u00fado en subespecies e outras categor\u00edas inferiores (ver subespecies, variedade, subvariedade e forma). En determinadas circunstancias, neces\u00edtanse prefixos al\u00e9n de \"sub\". Amais, algunhas veces eng\u00e1dense alg\u00fans outros rangos. Por exemplo, poden existir dominios ou imperios sobre o nivel de reino, tribos entre os niveis de familia e x\u00e9nero, e secci\u00f3ns e series entre o x\u00e9nero e a especie.\nDesenvolvementos modernos.\nA soluci\u00f3n xeral que Linneo adoptou para clasificar especies e moitos dos seus grupos taxon\u00f3micos permaneceron est\u00e1ndar en biolox\u00eda por cando menos dous s\u00e9culos. Hoxe en d\u00eda ac\u00e9ptase amplamente que tal clasificaci\u00f3n deber\u00eda reflectir o principio darwiniano da descendencia com\u00fan, de tal xeito que o taxon incl\u00faa unha \u00fanica secci\u00f3n da \u00e1rbore evolutiva. Estes grupos ch\u00e1manse grupos monofil\u00e9ticos (ver tam\u00e9n parafil\u00e9tico e polifil\u00e9tico).\nDende os anos 60 do s\u00e9culo XX, unha tendencia chamada taxonom\u00eda clad\u00edstica ou cladismo xurdiu como rival para a m\u00e1is tradicional clasificaci\u00f3n filoxen\u00e9tica. Neste esquema, os taxons identif\u00edcanse con clados, e s\u00f3 poden ser monofil\u00e9ticos. Frecuentemente, os sistemas de rangos da taxonom\u00eda linneana non se utilizan. Est\u00e1 en desenvolvemento un novo c\u00f3digo formal de nomenclatura, pero moitas das s\u00faas regras entran en conflito cos c\u00f3digos de nomenclatura establecidos (tanto para plantas como para animais), e non est\u00e1 claro como van coexistir os diferentes c\u00f3digos.\nExemplos.\nA continuaci\u00f3n am\u00f3sanse as clasificaci\u00f3ns habituais de tres especies: a mosca da froita (\"Drosophila melanogaster\"), os humanos, e a Magnolia Sweetbay.\nSufixos de grupo.\nOs taxons por riba do nivel de x\u00e9nero son frecuentemente nomes derivados do tipo x\u00e9nero. Os sufixos utilizados para formar estes nomes dependen do reino, e algunhas veces do filo e da clase, como se establece na t\u00e1boa seguinte."}
{"id": "47882", "revid": "5331677", "url": "https://gl.wikipedia.org/wiki?curid=47882", "title": "Sector primario", "text": "O sector primario \u00e9 unha das clasificaci\u00f3ns das actividades econ\u00f3micas. Consid\u00e9ranse actividades pertencentes ao sector primario as actividades econ\u00f3micas relacionadas coa obtenci\u00f3n de recursos da natureza:\nAproximadamente o 50% da poboaci\u00f3n mundial traballa no sector primario. En \u00c1frica faino o 62%; en Asia, o 58%; o 6% en Europa, e o 3% en Am\u00e9rica do Norte."}
{"id": "47886", "revid": "56817", "url": "https://gl.wikipedia.org/wiki?curid=47886", "title": "Amobarbital", "text": "Amobarbital \u00e9 unha droga derivada dos barbit\u00faricos. Ten propiedades sedativas, hipn\u00f3ticas e analx\u00e9sicas. \u00c9 un po branco e cristalino,sen olor e cun lixeiro sabor amargo. \u00d3 consumilo durante extensos per\u00edodos de tempo, pode desenvolver dependencia f\u00edsica e psicol\u00f3xica.\nA s\u00faa f\u00f3rmula qu\u00edmica \u00e9: C11H18N2O3,"}
{"id": "47887", "revid": "1833", "url": "https://gl.wikipedia.org/wiki?curid=47887", "title": "Amytal", "text": ""}
{"id": "47888", "revid": "56817", "url": "https://gl.wikipedia.org/wiki?curid=47888", "title": "Semana tr\u00e1xica", "text": "Semana tr\u00e1xica pode referirse a:"}
{"id": "47889", "revid": "25871", "url": "https://gl.wikipedia.org/wiki?curid=47889", "title": "Dylan Thomas", "text": "Dylan Marlais Thomas, nado en Swansea o 27 de outubro de 1914 e finado en Nova York o 9 de novembro de 1953, foi un poeta gal\u00e9s. Escribiu poemas, ensaios, gui\u00f3ns, relatos autobiogr\u00e1ficos e a obra de teatro \"Under milk wood\" (\"Baixo o bosque de leite\"), que recibiu, na s\u00faa versi\u00f3n radiof\u00f3nica, 1954, o Premio Italia en 1954.\nTraxectoria.\nDylan Marlais Thomas naceu na cidade de Swansea no sur de Gales. O pai era escritor, e Thomas foi educado exclusivamente en lingua inglesa, malia ser o gal\u00e9s a lingua de s\u00faa nai. O seu segundo nome, Marlais, debeullo \u00f3 nome b\u00e1rdico de seu t\u00edo Gwilym Marles (de nome real William Thomas), pastor da igrexa unitaria.\nA infancia de Dylan Thomas transcorreu en Swansea, onde estudou na escola na que seu pai era mestre de literatura inglesa. Foi na revista da escola onde publicou os seus primeiros poemas. Pasaba os ver\u00e1ns na granxa da familia materna en Carmarthen. Os contrastes entre a vida rural e a urbana d\u00e9ronlle material para moitas das s\u00faas obras, en especial para contos e emisi\u00f3ns radiof\u00f3nicas. \u00d3s 16 anos deixou os estudos para traballar de xornalista no \"South Wales Evening Post\", onde escribiu desde obituarios a cr\u00edticas de cine e teatro. Xa nesta \u00e9poca era notoria a s\u00faa tendencia \u00f3 alcolismo.\nMoitos dos poemas e contos de Dylan Thomas foron escritos na casa familiar do n\u00ba 5 de Cwmdonkin Drive. Al\u00ed foi escrita, por exemplo \"Death shall have no dominion\" (\"A morte non ter\u00e1 dominio\"), unha das s\u00faas composici\u00f3ns de m\u00e1is sona. Cando publicou en novembro de 1934 o primeiro libro de poemas, \"Eighteen Poems\" (\"18 poemas\"), Thomas era xa un dos poetas novos m\u00e1is co\u00f1ecidos no \u00e1mbito anglosax\u00f3n, grazas \u00f3s poemas aparecidos en varias revistas. O libro recibiu os eloxios da cr\u00edtica anglosaxoa.\nO ano 1937, xa residente en Londres, casou con Gaitlin Macnamara, unha bailarina irlandesa, coa que tivo tres fillos, malia as dif\u00edciles relaci\u00f3ns entre eles, as frecuentes infidelidades por ambas partes e a s\u00faa penosa situaci\u00f3n econ\u00f3mica. En xaneiro de 1939 naceu o primeiro fillo Llewelyn, en marzo de 1943 a s\u00faa filla Aeronwy e, en xullo de 1949 o fillo Colm Garan.\nThomas non foi chamado a filas durante a segunda guerra mundial por causa da s\u00faa mala sa\u00fade, pero traballou para o goberno escribindo textos propagand\u00edsticos. \u00c9 ent\u00f3n cando empeza a traballar na radio, como escritor de gui\u00f3ns e locutor. Na radio da BBC, a parte dos seus labores como comentarista, enceta outros proxectos, coma o poema dram\u00e1tico \"Under Milk Wood\" (\"Baixo o bosque de leite\") (p\u00f3stumo, 1954). Aparecen os seus libros \"The World I Breath\" (\"O mundo que respiro\") e \"The Map of Love\" (\"O mapa do amor\"). En 1946 edita a que moitos consideran a s\u00faa obra m\u00e1is importante: \"Deaths and Entrances\" (\"Mortes e entradas\").\nViaxou os Estados Unidos para probar sorte coma guionista de cine. Thomas chuf\u00e1base da s\u00faa faceta de bebedor e com\u00e9ntase que o 3 de novembro de 1953 comentou: \u201cBeb\u00edn dezaoito whiskys; penso que \u00e9 un r\u00e9cord\u201d. Morreu o 9 de novembro de 1953 dunha hemorraxia cerebral despois de entrar en coma et\u00edlico durante unha xira de promoci\u00f3n. Estaba a redactar o libreto para unha \u00f3pera de Igor Stravinskii.\nFoi enterrado no cemiterio de Laugharne, en Gales. A s\u00faa muller, Caitlin, que faleceu en 1994, est\u00e1 enterrada \u00f3 seu car\u00f3n.\nEstilo e influencias.\nDylan Thomas \u00e9 considerado o l\u00edder da literatura anglo-galesa e un dos poetas en lingua inglesa m\u00e1is brillantes e, sobre todo, populares do s\u00e9culo XX. O seu universo vivo e fant\u00e1stico era unha reacci\u00f3n \u00e1s convenci\u00f3ns sociais da s\u00faa \u00e9poca. \u00c1 contra de moitos escritores contempor\u00e1neos que amosaban tendencias sociais e pol\u00edticas, Thomas escribiu unha poes\u00eda na que expresaba con paix\u00f3n as s\u00faas emoci\u00f3ns, \u00f3 que se traduce nun estilo po\u00e9tico intimo e l\u00edrico (Thomas escribiu, por\u00e9n, catro poemas sobre a guerra, o m\u00e1is famoso deles \"A Refusal to Mourn the Death, by Fire, of a Girl in London\"). Estaba m\u00e1is preto dos poetas rom\u00e1nticos que dos da s\u00faa xeraci\u00f3n, da maior parte dos que difer\u00eda polo uso da poes\u00eda oral. Este feito coincide coa maior difusi\u00f3n da radio e das t\u00e9cnicas de gravado e reproduci\u00f3n da voz. Caedmon, empresa promotora da audio-literatura, comezou as s\u00faas publicaci\u00f3ns co poema de Thomas \"A Child's Christmas in Wales\" (\"O nadal dun p\u00edcaro en Gales\").\nO seu amigo de infancia o compositor Daniel Jones, os poetas Vernon Watkins e Charles Fisher e os artistas Alfred Janes e Mervyn Levy fac\u00edan parte do c\u00edrculo de amigos de Dylan Thomas, chamado por alg\u00fans os \"Kardomah Boys\", polo nome do caf\u00e9 onde se reun\u00edan.\nAs s\u00faas obras m\u00e1is co\u00f1ecidas son a obra de teatro radiof\u00f3nica \"Under Milk Wood\", o poema dedicado a seu pai agonizante \"Do not be gentle into that good night\" e os contos \"A Child's Christmas in Wales\" e \"The Outing\"."}
{"id": "47890", "revid": "89787", "url": "https://gl.wikipedia.org/wiki?curid=47890", "title": "C\u00e1psula endosc\u00f3pica", "text": "Unha c\u00e1psula endosc\u00f3pica \u00e9 unha p\u00edlula que leva dentro unha c\u00e1mara fotogr\u00e1fica. Grazas a este tama\u00f1o tan pequeno, p\u00f3dense obter imaxes do tubo dixestivo tras ser inxerida. Empr\u00e9gase fundamentalmente cando hai problemas no intestino delgado, debido a que nesta zona non se poden facer moitas probas."}
{"id": "47892", "revid": "56817", "url": "https://gl.wikipedia.org/wiki?curid=47892", "title": "Butabarbital", "text": "O butabarbital (co\u00f1ecido tam\u00e9n pola marca comercial Butisol\u00ae) \u00e9 unha droga do tipo dos barbit\u00faricos. Ten propiedades sedativas.\n\u00c9 relativamente perigoso cando se combina co alcol, polo que se emprega raramente, a\u00ednda que alg\u00fans pa\u00edses de Europa do leste e Am\u00e9rica do Sur a\u00ednda o prescriben. A s\u00faa curta duraci\u00f3n de acci\u00f3n out\u00f3rgalle ao butobarbital un alto potencial de abuso, comparable \u00f3 secobarbital."}
{"id": "47893", "revid": "1833", "url": "https://gl.wikipedia.org/wiki?curid=47893", "title": "Butisol", "text": ""}
{"id": "47894", "revid": "56817", "url": "https://gl.wikipedia.org/wiki?curid=47894", "title": "Pentobarbital", "text": "O Pentobarbital (tam\u00e9n co\u00f1ecida entre outros co nome comercial Nembutal\u00ae) \u00e9 unha droga do tipo dos barbit\u00faricos sint\u00e9ticos comumente empregada como sedativo, hipn\u00f3tico e antiespasm\u00f3dico na forma dos seus sales de sodio ou calcio.\nA s\u00faa f\u00f3rmula qu\u00edmica \u00e9: C11H18N2O3"}
{"id": "47895", "revid": "1833", "url": "https://gl.wikipedia.org/wiki?curid=47895", "title": "Nembutal", "text": ""}
{"id": "47896", "revid": "56817", "url": "https://gl.wikipedia.org/wiki?curid=47896", "title": "Secobarbital", "text": "O secobarbital (co\u00f1ecido entro outros pola marca comercial Seconal\u00ae) \u00e9 unha droga pertencente \u00e1 clase dos barbit\u00faricos. O secobarbital deprime a actividade cerebral; a s\u00faa acci\u00f3n inhibitoria sobre o sistema nervioso \u00e9 xeneralizada."}
{"id": "47897", "revid": "1833", "url": "https://gl.wikipedia.org/wiki?curid=47897", "title": "Seconal", "text": ""}
{"id": "47898", "revid": "89787", "url": "https://gl.wikipedia.org/wiki?curid=47898", "title": "Domingo Font\u00e1n", "text": "Domingo Font\u00e1n Rodr\u00edguez, nado en Porta do Conde (Portas) o 17 de abril de 1788 e finado en Cuntis o 24 de outubro de 1866, foi un ilustrado galego, xe\u00f3grafo, matem\u00e1tico, pol\u00edtico e empresario, co\u00f1ecido sobre todo por ser o autor do primeiro mapa topogr\u00e1fico cient\u00edfico de Galicia, a Carta xeom\u00e9trica de Galicia. Foi secretario da Deputaci\u00f3n Provincial de Galicia, director do Observatorio Astron\u00f3mico de Madrid, deputado en Cortes e presidente da Real Sociedade de Amigos do Pa\u00eds de Santiago. Os seus restos est\u00e1n no Pante\u00f3n de Galegos Ilustres.\nTraxectoria.\nDe familia acomodada, os seus pais foron Rosendo Font\u00e1n Oliveira e Sebastiana Rodr\u00edguez Blanco. O seu pai e toda a familia Font\u00e1n \u00e9 orixinaria de Briallos, parroquia de San Cristovo de\u00a0 Briallos (hoxe Concello de Portas).\nFoi o segundo de cinco irm\u00e1ns, dous homes e tres mulleres. Domingo e Andr\u00e9s, o seu irm\u00e1n m\u00e1is vello, foron educados por un t\u00edo materno, cura p\u00e1rroco en Noia.\nPasou boa parte da s\u00faa vida vencellado \u00e1 Universidade de Santiago de Compostela, onde primeiramente cursou os estudos de Filosof\u00eda, matricul\u00e1ndose ao longo dos anos en Leis e C\u00e1nones, Ciencias exactas e Teolox\u00eda e foi disc\u00edpulo de Jos\u00e9 Rodr\u00edguez Gonz\u00e1lez, \"o matem\u00e1tico de Berm\u00e9s\". En 1811 comezou a s\u00faa carreira de profesor como substituto do catedr\u00e1tico de Ret\u00f3rica e durante o curso 1813-14 substitu\u00edu o titular da c\u00e1tedra de L\u00f3xica e Metaf\u00edsica. Foi procesado pola Real Audiencia en 1814; en 1815 restitu\u00edronlle os seus dereitos.\nEn 1817 comezou os seus traballos de medici\u00f3n para realizar a Carta xeom\u00e9trica de Galicia, labor ao que consagrou dezasete anos da s\u00faa vida e polo que \u00e9 lembrado hoxe en d\u00eda. Durante o Trienio liberal foi secretario da Deputaci\u00f3n Provincial de Galicia. En 1834 rematou os traballos da carta e presentouna oficialmente \u00e1 Ra\u00ed\u00f1a Gobernadora, Mar\u00eda Cristina de Borb\u00f3n-D\u00faas Sicilias, quen mandou imprimila, se ben non se puido realizar esta tarefa ata o ano 1845 en Par\u00eds. Este foi o primeiro mapa realizado en Espa\u00f1a con m\u00e9todos cient\u00edficos e medici\u00f3ns matem\u00e1ticas.\nFoi elixido deputado polo Partido Liberal pola provincia de Pontevedra en 1837, ocupando este posto ata 1843, ano no que se retirou. Font\u00e1n fixo da s\u00faa causa a defensa de Galicia, sobre todo na abolici\u00f3n dos foros e na loita contra o caciquismo. Non obstante, o seu liberalismo valeulle a perda da s\u00faa c\u00e1tedra universitaria at\u00e9 en d\u00faas ocasi\u00f3ns. Foi bibliotecario primeiro e presidente despois (de 1860 a 1861) da Real Sociedad Econ\u00f3mica de Amigos del Pa\u00eds de la ciudad de Santiago.\nTivo parte, por herdanza, nunha f\u00e1brica de papel no Castro, Lousame, que en 1863 chegou a ser enteiramente da s\u00faa propiedade. Traballou tam\u00e9n no dese\u00f1o do trazado da primeira li\u00f1a f\u00e9rrea de Galicia en 1858, que uniu Santiago de Compostela con Carril, proxecto aprobado polas Cortes en 1861, e que non foi inaugurado ata dez anos despois.\nFinou nun balneario en Cuntis, por mor dunha cistite aguda. Os seus restos foron soterrados no cemiterio xeral de Santiago e, o 30 de decembro de 1988, trasladados ao chan do Pante\u00f3n de Galegos Ilustres, na igrexa do convento de San Domingos de Bonaval.\nNa cultura popular.\nLevan o seu nome r\u00faas de varias cidades: Santiago de Compostela, Pontevedra, A Coru\u00f1a, Ourense, Poio e Madrid. En 2015 a Editorial Galaxia publicou a novela de Marcos S. Calveiro, \"Font\u00e1n\", baseada na s\u00faa vida.\nReco\u00f1ecemento.\nA Real Academia Galega de Ciencias designouno como Cient\u00edfico Galego 2018."}
{"id": "47899", "revid": "22570", "url": "https://gl.wikipedia.org/wiki?curid=47899", "title": "Florete", "text": "O florete \u00e9 un tipo particular de arma, semellante \u00e1 espada, que se utiliza na esgrima. \u00c9 unha das tres armas que se empregan neste deporte e polo tanto, unha das s\u00faas especialidades.\nCaracter\u00edsticas.\nO florete \u00e9 unha espada longa, flex\u00edbel de aceiro inoxid\u00e1bel, de 500 gramos de peso e 90 cent\u00edmetros de lonxitude. A s\u00faa principal caracter\u00edstica \u00e9 que ten unha secci\u00f3n rectangular.\nA garda ten que ter unha circunferencia de entre 9,5 e 12\u00a0cm, e a folla ten que ir ao xusto medio da garda. Existen diversos tipos de empu\u00f1aduras e asas: fundamentalmente a de mango dereito e a chamada ortop\u00e9dica. A de mango dereito, sit\u00faa todos os dedos xuntos ao redor da asa, e \u00e9 a m\u00e1is com\u00fan de usar na aprendizaxe. A ortop\u00e9dica, que permite un maior desenvolvemento de forza, posto que o polgar se separa do resto do pu\u00f1o, \u00e9 a m\u00e1is usada en competici\u00f3n.\nA folla do florete el\u00e9ctrico ten un f\u00edo que a percorre enteira e que transmite os impulsos el\u00e9ctricos dende a punta ata un enganche situado no interior da asa. A sensibilidade de toque nesta disciplina \u00e9 de 500 gramos de forza, menor c\u00e1 da espada.\nA folla do florete, como a do resto das armas da esgrima, ten distintos nomes conforme as partes: a \"espiga\" \u00e9 a parte da folla que se inserta na asa; o \"forte\" \u00e9 a base da folla, m\u00e1is resistente c\u00f3 resto, e que se usa para as paradas, pero tam\u00e9n a que ten un movemento m\u00e1is lento; o \"centro\", ou parte media, onde se desenvolven a maior parte dos contactos entre floretes; e a \"punta\", que \u00e9 a parte m\u00e1is frouxa pero m\u00e1is r\u00e1pida.\nUso.\nAo ser a arma m\u00e1is lixeira das tres e a m\u00e1is c\u00f3moda de manexar, \u00e9 a m\u00e1is indicada para os adestramentos. Habitualmente \u00e9 a primeira arma coa que toman contacto co deporte os seus practicantes, e \u00e9 especialmente indicada para os rapaces e as rapazas. Durante longos anos, esta foi a \u00fanica arma da esgrima feminina.\nRegras.\nA variedade de florete difire das outras d\u00faas (o sabre e a espada) nalgunhas regras e particularidades derivadas da forma e dos usos da arma.\nA zona de tocado en florete lim\u00edtase ao tronco, \u00e9 dicir, que non se pode puntuar contra a cabeza, as pernas ou os brazos. Os tocados nestas zonas provocan a detenci\u00f3n do combate, pero sen que suba ning\u00fan punto ao marcador. Por\u00e9n, si que se pode tocar nas costas, aproveitando un movemento lateral do contrario, e provocando unha flexi\u00f3n na folla do florete. A ese movemento ch\u00e1maselle \"flick\".\nTanto en florete como en sabre est\u00e1 prohibido agochar un albo v\u00e1lido cun que non o \u00e9, \u00e9 dicir, non se pode meter o brazo ou a man desarmada diante do corpo, para evitar a puntuaci\u00f3n do contrario.\nEn florete non existe o tocado dobre, \u00e9 dicir, que obt\u00e9n o punto quen leva a prioridade, e non os dous (de ser o caso que os dous impacten no contrario). A prioridade l\u00e9vaa quen est\u00e1 atacando, non sendo que sexa neutralizado por unha parada regulamentaria."}
{"id": "47900", "revid": "1093", "url": "https://gl.wikipedia.org/wiki?curid=47900", "title": "Domingos Font\u00e1n", "text": ""}
{"id": "47902", "revid": "1093", "url": "https://gl.wikipedia.org/wiki?curid=47902", "title": "Mar\u00eda Cristina de Borb\u00f3n-Dos Sicilias", "text": ""}
{"id": "47903", "revid": "197", "url": "https://gl.wikipedia.org/wiki?curid=47903", "title": "Fuso", "text": "O termo fuso pode referirse a:"}
{"id": "47905", "revid": "56817", "url": "https://gl.wikipedia.org/wiki?curid=47905", "title": "Fenobarbital", "text": "O fenobarbital ou fenobarbitona (tam\u00e9n co\u00f1ecida polos nomes comerciais Luminal\u00ae ou Gardenal\u00ae) \u00e9 unha droga da familia dos barbit\u00faricos usada como medicamento anticonvulsionante, hipn\u00f3tico e sedativo.\nA s\u00faa composici\u00f3n qu\u00edmica \u00e9: 5-etil-5-fenil-1,3-diazinano-2,4,6-triona, de f\u00f3rmula molecular C12H12N2O3,"}
{"id": "47906", "revid": "1833", "url": "https://gl.wikipedia.org/wiki?curid=47906", "title": "Fenobarbitona", "text": ""}
{"id": "47908", "revid": "56817", "url": "https://gl.wikipedia.org/wiki?curid=47908", "title": "263", "text": ""}
{"id": "47909", "revid": "23204", "url": "https://gl.wikipedia.org/wiki?curid=47909", "title": "991", "text": ""}
{"id": "47912", "revid": "22570", "url": "https://gl.wikipedia.org/wiki?curid=47912", "title": "Licor", "text": "O licor \u00e9 unha bebida alc\u00f3lica doce, xelmente mesturada con froitas, herbas, condimentos, flores, sementes, ra\u00edces, cascas de \u00e1rbores ou cremas. O termo v\u00e9n do lat\u00edn \"liquifacere\", liquefacer, disolver, en referencia \u00e1s mesturas que se empregan na fabricaci\u00f3n da bebida. Os licores non acostuman a ser envellecidos por moito tempo, a\u00ednda que poden quedar alg\u00fan tempo descansando at\u00e9 que adquiran o sabor ideal. A descrici\u00f3n m\u00e1is com\u00fan de licor \u00e9 a dunha bebida doce, de alto contido alc\u00f3lico. Servido en pequenas copas, \u00e9 ideal durante ou despois da sobremesa, a\u00ednda que pode tomarse s\u00f3, ou poden servirse durante un c\u00f3ctel.\nComposici\u00f3n.\nA s\u00faa composici\u00f3n leva azucre, xarope, alcol, amais de frutas, plantas, madeiras e herbas, que lle dan o sabor caracter\u00edstico de cada bebida.\nAlg\u00fans licores son preparados por infusi\u00f3n, outros fanse por destilaci\u00f3n de axentes arom\u00e1ticos.\nA distinci\u00f3n entre licor e bebida alc\u00f3lica non \u00e9 simple, especialmente porque na actualidade moitas bebidas alc\u00f3licas est\u00e1n dispo\u00f1ibles con sabores doces. Con todo as bebidas alc\u00f3licas con sabor non se preparan por infusi\u00f3n. O contido de alcol non \u00e9 unha caracter\u00edstica distintiva, a maior\u00eda dos licores te\u00f1en menos graos alc\u00f3licos que as bebidas alc\u00f3licas, a\u00ednda que alg\u00fans licores poden ter ata 55 graos (asente, por exemplo).\nHistoria.\nA destilaci\u00f3n da auga con l\u00edquidos arom\u00e1ticos co\u00f1\u00e9cese dende a Antig\u00fcidade. Pensadores como Hip\u00f3crates, Galeno e Pl\u00ednio escribiran xa sobre o asunto. No 900 a.C. os \u00e1rabes inventaran a produci\u00f3n do alcol por medio da fermentaci\u00f3n. \u00c9 improbable, entre tanto, que isto ocorrira con cereais fermentados no norte de Europa, pouco despois dos \u00e1rabes.\nA produci\u00f3n de licores aconteceu despois. No inicio, s\u00f3 se adozaban alcoles aos cales, groseiramente, adozaban xaropes e herbas (estas, tanto para dar gusto como para fins terap\u00e9uticos).\nNa Idade Media, o vi\u00f1o (e m\u00e1is tarde o alcol) era o principal antis\u00e9ptico. As plantas, ra\u00edces e herbas inxer\u00edanas os monxes para a cura de varias doenzas. Os alquimistas levaron esas investigaci\u00f3ns adiante.\nHistoricamente os licores derivan das herbas medicinais, xeralmente as preparadas por monxes, como os Beneditinos. Os licores foron elaboados en Italia dende o s\u00e9culo XIII."}
{"id": "47913", "revid": "12452", "url": "https://gl.wikipedia.org/wiki?curid=47913", "title": "Athletic Bilbao", "text": ""}
{"id": "47914", "revid": "98629", "url": "https://gl.wikipedia.org/wiki?curid=47914", "title": "Euzko Gudarostea", "text": "Euzko Gudarostea (\"O Ex\u00e9rcito Vasco\" en vasco, consonte a ortograf\u00eda usada na d\u00e9cada de 1930; hoxe Eusko Gudarostea) foi a denominaci\u00f3n utilizada polo ex\u00e9rcito do goberno aut\u00f3nomo vasco durante a guerra civil espa\u00f1ola.\nA comezos de agosto de 1936 fundouse o Euzko Gudarostea. Mand\u00e1bao o capit\u00e1n de intendencia C\u00e1ndido Saseta e control\u00e1bao os deputados do Partido Nacionalista Vasco Manuel de Irujo, Jos\u00e9 Mar\u00eda Lasarte e Telesforo Monz\u00f3n. O 25 de setembro constitu\u00eduse formalmente o Euzko Gudarostea, a fronte do cal estivo Ram\u00f3n Azkue, chegando a formar 28 batall\u00f3ns.\nDispu\u00f1a as\u00ed mesmo dunha forza naval formada por bous armados e outros pesqueiros convertidos en dragaminas. A froti\u00f1a de bous chegou enfrontarse ao Cruceiro Canarias no combate do cabo Matxitxako. Contou tam\u00e9n cunha exigua forza a\u00e9rea, aludida ironicamente como o \u00abcirco Price\u00bb (un circo famoso na \u00e9poca) debido ao variado dos aparellos de voo.\nEstaba controlaba polo EBB (\"Euskadi Buru Batzar\", Comisi\u00f3n Executiva de Euskadi do PNV), e un dos seus obxectivos era manter a orde p\u00fablica. Tivo varios enfrontamentos con batall\u00f3ns anarquistas e da Uni\u00f3n Xeral de Traballadores (UXT).\nNo cuartel de Bidarte, dirixido polo escritor Esteban Urkiaga, \"Lauaxeta\", formaron miles de \"gudaris\" ('guerreiros' en vasco). O seu primeiro batall\u00f3n foi o \"Arana Goiri\", formado polo PNV a partir da s\u00faa organizaci\u00f3n paramilitar Euzko Aberkoi Batza, que sae \u00e1 fronte o 24 de setembro, un d\u00eda antes da constituci\u00f3n formal do Euzko Gudarostea.\nComp\u00fa\u00f1ano basicamente nacionalistas vascos e actuaba en coordinaci\u00f3n co ex\u00e9rcito da Segunda Rep\u00fablica Espa\u00f1ola.\nLoitou na Fronte do Norte contra as tropas de Franco desde 1936 a 1937, cando, unha vez ocupada Biscaia polas tropas nacionais, se rende en Santo\u00f1a, (Cantabria) ao Corpo Truppe Volontarie italiano. Os termos da rendici\u00f3n, acordados no Pacto de Santo\u00f1a, no foron aceptados por Franco, e a maior\u00eda dos \"gudaris\" foron encarceados. Alg\u00fans conseguiron fuxir para Francia en pesqueiros e regresaron por Catalu\u00f1a para alistarense nas tropas republicanas."}
{"id": "47915", "revid": "23204", "url": "https://gl.wikipedia.org/wiki?curid=47915", "title": "Mordred", "text": "Mordred, en gal\u00e9s Medraut e en galego-portugu\u00e9s medieval Morderet, \u00e9 unha figura lendaria da Breta\u00f1a que ficou co\u00f1ecida pola s\u00faa traiz\u00f3n ao loitar contra o Rei Artur na Batalla de Camlann, onde el morreu e Artur ficou fatalmente ferido. O seu nome significa \"mau consello\".\nTraxectoria.\nAs lendas son contradictorias cando o asunto \u00e9 o seu relacionamento con Artur, mais varias retratan Artur como sendo t\u00edo ou pai de Mordred. M\u00e1is precisamente, existen tres versi\u00f3ns diferentes sobre o parentesco:\nA menci\u00f3n m\u00e1is antiga sobre Mordred est\u00e1 no \"Annales Cambriae\", unha cr\u00f3nica que forma parte da Historia Britonun. Mordred \u00e9 mencionado novamente na tradici\u00f3n galesa nas Tr\u00edades Galesas: nunha tr\u00edade, baseada na obra \"Historia Regum Britanniae\" de Geoffrey de Monmouth, narra a historia da s\u00faa traiz\u00f3n a Artur; e noutra, el \u00e9 descrito como o autor dunha das \"Tres Grandes Revoltas das Illas Brit\u00e1nicas\"\u2014el veu at\u00e9 a corte de Artur en Kelliwic na Cornualla, devorou toda comida e bebida, e at\u00e9 mesmo expulsou a Gwenhwyfar (m\u00e1is co\u00f1ecida como Xenevra) do seu trono e castigouna.\nGeoffrey de Monmouth presentou a figura de Mordred ao mundo al\u00e9n de Gales. O autor normando-gal\u00e9s narra como Artur sa\u00edu para guerrear contra Roma e deixou a Mordred atr\u00e1s para gobernar o seu reino e protexer a ra\u00ed\u00f1a Xenevra; durante a s\u00faa ausencia Mordred proclamouse rei e casou con Xenevra, forzando a Artur a retornar para a Breta\u00f1a, onde el e Mordred se enfrontaron en Camlann. A batalla (datada tanto en 537 como en 542) resultou na morte tanto de Artur canto de Mordred, xuntamente con boa parte dos seus ex\u00e9rcitos.\nC\u00f3ntase que Mordred tivo dous ou tres casamentos:\nAlgunhas fontes, tales como as tr\u00edades, afirman que el estaba casado con Gwenhwyvach, irm\u00e1 de Xenevra (Gwenhwyfar).\nOutras afirman que a descendencia de Mordred sobreviviu a trav\u00e9s de Melehan e Melou, os seus fillos xemelgos cuxa mai -unha das s\u00faas esposas- non \u00e9 mencionada. Rel\u00e1tase que eles tentar\u00e1n reclamar o trono da Breta\u00f1a despois da morte de Artur e Mordred. Melehan foi morto m\u00e1is tarde por Lancelot e Melou por Bors."}
{"id": "47916", "revid": "54336", "url": "https://gl.wikipedia.org/wiki?curid=47916", "title": "Xenevra (ra\u00ed\u00f1a)", "text": "Xenevra (tam\u00e9n co\u00f1ecida por Guinevere, procedente do gal\u00e9s Gwenhwyfar: a Fada Branca ou o Fantasma Branco) era a ra\u00ed\u00f1a consorte do Rei Artur nas lendas do Ciclo Art\u00farico.\nXenevra \u00e9 sobre todo co\u00f1ecida polo seu romance con Lancelot, o principal cabaleiro da T\u00e1boa Redonda, que \u00e9 relatado por primeira vez na obra de Chr\u00e9tien de Troyes, \"Lancelot, o Cabaleiro da Carroza\". Este episodio \u00e9 retomado en case todas as obras do Ciclo Art\u00farico."}
{"id": "47917", "revid": "85894", "url": "https://gl.wikipedia.org/wiki?curid=47917", "title": "Jeddah", "text": "Jeddah ou Xida (, Jiddah ou Jaddah) \u00e9 unha cidade de Arabia Saudita, situada na rexi\u00f3n do \"Hiyaz\", na costa oeste da Pen\u00ednsula de Arabia. Importante porto de mar, en 1924 foi conquistado polos sauditas anexionado \u00f3 seu reino.\nA poboaci\u00f3n de Jeddah \u00e9 de 3\u00a0400\u00a0000 habitantes no centro urbano e na \u00e1rea metropolitana viven uns 3\u00a0800\u00a0000. Est\u00e1 entre as cen \u00e1reas metropolitanas m\u00e1is poboadas do mundo.\nEn 2014, a UNESCO proclamou centro hist\u00f3rico de Jeddah como Patrimonio da Humanidade.\nCidades irmandadas.\nJeddah irmandouse con 23 cidades:"}
{"id": "47920", "revid": "98629", "url": "https://gl.wikipedia.org/wiki?curid=47920", "title": "Foros xerais vascos", "text": "Os Foros eran o conxunto de leis particulares, propias dun lugar ou territorio, que inclu\u00edan costumes, privilexios pol\u00edticos, econ\u00f3micos e mesmo normas penais, refrendados, normalmente, polo monarca. Para o Pa\u00eds Vasco non houbo un foro \u00fanico, sen\u00f3n que eran propios de cada unha das tres provincias, \u00e1 parte de foros singulares de tipo municipal. Navarra, monarqu\u00eda independente ata 1512, ti\u00f1a o seu propio ordenamento. Por\u00e9n as semellanzas nas normas e as coincidencias no funcionamento permiten falarmos de Foros xerais ou Foros vascos para o territorio vasco e navarro.\nEstes foros desenvolv\u00e9ronse na Idade Media e durante o Antigo R\u00e9xime, e mantiv\u00e9ronse ata 1839, sendo orixe a partir desa data de fortes controversias, que conduciron ata enfrontamentos armados, especialmente as denominadas guerras carlistas.\nCaracteres xerais.\nOs aspectos m\u00e1is com\u00fans dos Foros xerais incl\u00faen:\nA total autonom\u00eda econ\u00f3mica permit\u00eda adoptar planos propios neste campo.\nUn segundo era a exenci\u00f3n de servizo militar. Os continxentes cedidos ao ex\u00e9rcito real ti\u00f1an que ser aprobados polas Xuntas Xerais ou polas Cortes, segundo territorio; as Deputaci\u00f3ns recrutaban forzas en caso necesario.\nO control real.\nO monarca velaba o cumprimento das s\u00faas normas a trav\u00e9s dun corrixidor no Pa\u00eds Vasco e do vicerrei en Navarra. O corrixidor presid\u00eda as Xuntas. Cada rei estaba obrigado a xurar os foros en Guernica, e a s\u00faa vez os deputados a xurarlle lealdade, bic\u00e1ndolle as mans."}
{"id": "47921", "revid": "54334", "url": "https://gl.wikipedia.org/wiki?curid=47921", "title": "Carta xeom\u00e9trica de Galicia", "text": "A Carta geom\u00e9trica de Galicia dividida en sus provincias\u2026, co\u00f1ecida popularmente como Carta xeom\u00e9trica de Galicia, \u00e9 un mapa f\u00edsico de Galicia, obra de Domingo Font\u00e1n, que cobra especial relevancia por ser o primeiro da historia do pa\u00eds realizado con medici\u00f3ns matem\u00e1ticas.\nElaboraci\u00f3n.\nAnimado por Jos\u00e9 Rodr\u00edguez Gonz\u00e1lez, Domingo Font\u00e1n investiu na carta dezasete anos da s\u00faa vida, entre 1817 e 1834. Esta obra foi o primeiro mapa topogr\u00e1fico e trigonom\u00e9trico feito en calquera dos territorios de Espa\u00f1a con m\u00e9todos cient\u00edficos e medici\u00f3ns matem\u00e1ticas, \u00e9 dicir, medici\u00f3n de bases, triangulaci\u00f3n, altimetr\u00eda barom\u00e9trica e outros.\nPara cartografar Galicia aproveitou os avances cient\u00edficos, chegados sobre todo de Francia, e estableceu unha rede xeod\u00e9sica, establecendo diversos puntos de medici\u00f3n e realizando neles todo tipo de c\u00e1lculos astron\u00f3micos, para o que empregou instrumentos cedidos pola Universidade de Santiago de Compostela e adquiridos en Par\u00eds e Londres.\nDatos e metodolox\u00eda.\nTomou como punto cero a torre da Berenguela, na catedral compostel\u00e1. En 1817 iniciou os traballos da carta, realizada a unha escala 1:100\u00a0000, pero ata 1830 non obtivo o apoio oficial para redactala. Nese momento quedou exento de impartir clases na Universidade de Santiago. Para realizar esta carta tivo que percorrer a p\u00e9 e de a cabalo toda Galicia. Nela aparecen localizadas as 4\u00a0000 igrexas das parroquias galegas, que at\u00e9 daquela non foran catalogadas . Amais rec\u00f3llense t\u00f3dolos accidentes xeogr\u00e1ficos importantes, acadando un nivel de detalle que non foi superado ata a aparici\u00f3n da cartograf\u00eda por sat\u00e9lite.\nImpresi\u00f3n.\nEn 1834 rematou os traballos da carta e presentoulla \u00e1 ra\u00ed\u00f1a Mar\u00eda Cristina, que deu orde de imprimila. Non obstante, ata 1845 non foi posible a s\u00faa impresi\u00f3n no prelo, que ao cabo se houbo de realizar en Par\u00eds, baixo a direcci\u00f3n do propio Font\u00e1n, e a cargo do franc\u00e9s L. Boufard. O gravado f\u00edxose en doce pedras calcarias, unha por cada folla. En conxunto o mapa mide 251 \u00d7 232\u00a0cm.\nEn 1849 \u00eda levarse a cabo unha segunda tirada, de 550 exemplares, que custeou o propio Font\u00e1n. Por\u00e9n, o Secretario do Ministerio do Interior, Vicente V\u00e1zquez Queipo, ordenou en novembro dese ano a anulaci\u00f3n da segunda tirada, ao entender que Font\u00e1n incumprira o contrato ao non dar a co\u00f1ecer o traballo de triangulaci\u00f3n. Ordenouse que as pedras se depositasen na Embaixada de Espa\u00f1a en Par\u00eds. Font\u00e1n foi a Madrid para solucionar o problema, e en marzo de 1850 Ram\u00f3n de la Sagra remitiu desde Par\u00eds 200 exemplares, inclu\u00edndo un impreso en r\u00fastica coas instruci\u00f3ns para o encadernado. Esas 200 copias chegaron \u00e1 Coru\u00f1a en xu\u00f1o de 1850, e en decembro chegaron outros 300 exemplares. Por\u00e9n, o goberno acaparou case por completo os 1\u00a0100 exemplares que se chegaron a estampar, se ben Domingo Font\u00e1n enviara desde Par\u00eds por Bordeos varias copias para agasallar a amizades.\nLegado.\nO escritor Ram\u00f3n Otero Pedrayo posu\u00eda un orixinal do mapa, que se conserva na casa-museo de Trasalba e que menciona na s\u00faa novela \"Arredor de si\". Amais Otero Pedrayo levou outro exemplar ao Centro Gallego de Buenos Aires en 1947. Tam\u00e9n hai exemplares no Museo Arqueol\u00f3xico Provincial de Ourense , o Museo Provincial de Pontevedra , o Parlamento de Galicia , a Real Academia Galega, o Consello da Cultura Galega, a Fundaci\u00f3n Penzol, a Universidade de Santiago de Compostela , a Biblioteca de Galicia , o Pazo de Tor de Monforte de Lemos , o peri\u00f3dico \"La Voz de Galicia\" , a Real Academia da Historia , o Museo Naval , o mosteiro de Poio a Biblioth\u00e8que du Roi (Biblioth\u00e8que nationale de France) . Outro exemplar, propiedade da Deputaci\u00f3n de Lugo, cons\u00e9rvase no IES Lucus Augusti .\nA \"Carta\" aparece nomeada na novela \"O trasmundo de Antioqu\u00eda\", de Rafael Laso Lorenzo, e protagoniza a novela \"Font\u00e1n\" de Marcos Calveiro."}
{"id": "47922", "revid": "92340", "url": "https://gl.wikipedia.org/wiki?curid=47922", "title": "Pedro de la Sierra", "text": "Pedro de la Sierra foi un arquitecto na transici\u00f3n de arte galega do s\u00e9culo XVI ao XVII.\nEntre os traballos m\u00e1is salientables est\u00e1n os que realizou en 1599 na igrexa do Mosteiro de Santa Mar\u00eda de Montederramo e no Mosteiro de San Clodio de Leiro en 1607. C\u00f3mpre mencionar tam\u00e9n as obras no Convento de San Francisco de Ribadavia.\nO cabido da Catedral de Ourense tam\u00e9n reclamou os seus servizos para finalizar as obras de construci\u00f3n do deambulatorio da devandita catedral, que rematou no ano 1633.\nAs s\u00faas obras caracter\u00edzanse polo equilibrio e a elegancia e definen exemplos do mellor da arquitectura conventual e monacal da \u00e9poca en Galicia."}
{"id": "47925", "revid": "130749", "url": "https://gl.wikipedia.org/wiki?curid=47925", "title": "Hans Kelsen", "text": "Hans Kelsen, nado en Praga (Rep\u00fablica Checa) o 11 de outubro de 1881 e finado en Orinda (California) o 19 de abril de 1973, foi un xurista estadounidense de orixe austr\u00edaca. Creou a \u00abteor\u00eda pura do Dereito\u00bb, o normativismo e o principio da pir\u00e1mide das normas.\nKelsen pertenceu ao movemento do positivismo xur\u00eddico, que \u00e9 unha corrente do positivismo xeral, fundada por Augusto Comte. Ensinou no Juridicum de Viena entre 1911 e 1929. Veuse obrigado a fuxir de Austria logo do Anschluss a causa da s\u00faa ascendencia xud\u00eda, exili\u00e1ndose aos Estados Unidos onde se inclinou polo dereito te\u00f3rico.\nA teor\u00eda pura do Dereito.\nPara Kelsen a lei \u00e9 norma positiva (\u00e9 dicir, \"posta\" polos homes e non por un ser transcendente). Por outra banda, a norma \u00e9 relativa, sen fundamento alg\u00fan na Verdade. Non se pode falar, desde a s\u00faa perspectiva, dunha lei natural, polo menos non no \u00e1mbito xur\u00eddico. Segundo a teor\u00eda de Kelsen, o Dereito est\u00e1 constitu\u00eddo s\u00f3 e exclusivamente das normas positivas e v\u00e1lidas do ordenamento xur\u00eddico, sexa cales fosen os preceptos que conte\u00f1an. De a\u00ed que a s\u00faa teor\u00eda sexa denominada Doutrina Pura do Dereito, como unha das s\u00faas obras m\u00e1is co\u00f1ecidas. Consonte o pensamento kelsiano o ordenamento xur\u00eddico \u00e9 o obxecto do dereito, non outro.\nNormativismo e pir\u00e1mide das normas.\nHans Kelsen fundou a escola normativista e figurou na orixe da teor\u00eda chamada pir\u00e1mide das normas. Esta teor\u00eda dotou dunha base obxectiva e laica ao ordenamento das diferentes fontes do dereito, asegurando as\u00ed unha explicaci\u00f3n racional ao principio de xerarqu\u00eda das normas. O principio fundamental desta teor\u00eda ap\u00f3iase sobre a idea de conformidade. De xeito que unha norma inferior v\u00e1lida non pode ser contraria \u00e1 norma inmediatamente superior. Se tal fose o caso, un contencioso poder\u00eda desembocar na \u00abanulaci\u00f3n\u00bb ou na \u00abcorrecci\u00f3n\u00bb da norma inferior contraria inv\u00e1lida.\nEsta sinxela e elegante consideraci\u00f3n te\u00f3rica permite explicar e favorecer a aparici\u00f3n do control constitucional nos pa\u00edses occidentais nos que esta pr\u00e1ctica era desco\u00f1ecida, especialmente en Europa. Nos Estados Unidos practic\u00e1base este tipo de control desde inicios do s\u00e9culo XIX.\nNa cimeira da pir\u00e1mide, o autor coloca unha norma hipot\u00e9tica fundamental (\"Grundnorm\"), que asegura a coherencia do conxunto, a\u00ednda que ao prezo, por\u00e9n, de recorrer a unha ficci\u00f3n xur\u00eddica. O car\u00e1cter hipot\u00e9tico desta norma levou aos seus detractores a afirmar que o autor non fora capaz de se desprender dos postulados do Dereito natural, segundo os cales a lexitimidade do dereito emana da divindade ou da mesma natureza.\nConsciente destas cr\u00edtica, Kelsen procedeu a efectuar importantes refundici\u00f3ns da s\u00faa teor\u00eda, a\u00ednda que se distinguen, polo xeral, d\u00faas \u00e9pocas na s\u00faa obra: antes e despois do exilio norteamericano.\nAl\u00e9n do Dereito.\nAl\u00e9n das contribuci\u00f3ns de Hans Kelsen \u00e1 ciencia xur\u00eddica, o xurista descorreu, tam\u00e9n profusamente, sobre pol\u00edtica, sociolox\u00eda e relixi\u00f3n. Foi un respectado te\u00f3rico da democracia.\nInfluencia.\nKelsen colaborou na redacci\u00f3n da Constituci\u00f3n de Austria de 1920.\nA difusi\u00f3n internacional do pensamento de Hams Kelsen fixo del unha saliente figura da teor\u00eda xeral do dereito no s\u00e9culo XX."}
{"id": "47926", "revid": "5863", "url": "https://gl.wikipedia.org/wiki?curid=47926", "title": "Mapa de Font\u00e1n", "text": ""}
{"id": "47927", "revid": "98629", "url": "https://gl.wikipedia.org/wiki?curid=47927", "title": "Dirty", "text": "Dirty \u00e9 o s\u00e9timo \u00e1lbum de estudio da banda estadounidense de rock alternativo Sonic Youth, e foi orixinalmente editado o 21 de xullo de 1992 polo selo DGC Records. Lanz\u00e1rose catro sinxelos do \u00e1lbum, \"100%\", \"Youth Against Fascism\", \"Sugar Kane\" e \"Drunken Butterfly\", todos eles con cadanseu v\u00eddeo musical (o derradeiro deles feito por un seareiro). Todos os v\u00eddeos aparecen no recompilatorio en DVD \"Corporate Ghost\".\nO 25 de marzo do 2003 editouse unha edici\u00f3n \"deluxe\" do \u00e1lbum con dous CDs. Esta edici\u00f3n estaba formada polos temas do \u00e1lbum orixinal m\u00e1is caras-B, demos e gravaci\u00f3ns non editadas anteriormente.\n\"Dirty\" foi elixido mellor \u00e1lbum do ano 1992 polas publicaci\u00f3ns \"Alternative Press\" e \"Entertainment Weekly\".\nGravaci\u00f3n.\nEn novembro de 1991 a banda comezou a gravar demos nun 8 pistas no seu local de ensaio en Hoboken, Nova Jersey, moitas das cales aparecer\u00edan posteriormente na edici\u00f3n \"deluxe\" do \u00e1lbum. As sesi\u00f3ns no estudio comezaron en Magic City, na cidade de Nova York, en febreiro de 1992 baixo a produci\u00f3n de Butch Vig. O encargado de realizar a mestura foi Andy Wallace."}
{"id": "47929", "revid": "4653741", "url": "https://gl.wikipedia.org/wiki?curid=47929", "title": "Positivismo xur\u00eddico", "text": "Co termo positivismo xur\u00eddico ou iuspositivismo ent\u00e9ndese en xeral a doutrina da filosof\u00eda do dereito, que ve o dereito como dereito positivo, isto \u00e9 como un aparello humano, de natureza continxente, orixinado no contexto hist\u00f3rico e cultural no que se forma. Noutras palabras o iuspositivismo considera o dereito como un conxunto de normas que, independentemente dos principios morais, te\u00f1en unha eficacia real nunha sociedade humana dada.\nHistoria e caracter\u00edsticas.\nEntre os precursores do positivismo xur\u00eddico p\u00f3dese considerar a Thomas Hobbes, coa s\u00faa filosof\u00eda pol\u00edtica, segundo a cal o Estado \u00e9 soberano e non debe render contas das s\u00faas leis, pero \u00e9 m\u00e1is frecuente referir o iuspositivismo a Hans Kelsen.\nO positivismo xur\u00eddico contraponse, en canto \u00e1 s\u00faa teor\u00eda de base, ao iusnaturalismo, mais se se analiza a historia da consolidaci\u00f3n do dereito positivo, o iuspositivismo nace de seu como consecuencia do iusnaturalismo. De feito, o iusnaturalismo sosti\u00f1a un sistema baseado sobre o dereito natural, mais auspiciaba que a s\u00faa orde fose racional. Esta racionaldade impel\u00eda a prol dunha revisi\u00f3n do dereito. Esta esixencia de reforma tropezaba, por\u00e9n, coa forma do dereito segundo se formara no transcurso do tempo, totalmente incerto, e formado sobre todo de interpretaci\u00f3ns e pareceres de xuristas ilustres, mestura de ordenanzas locais, editos e outras fontes. A codificaci\u00f3n pareceulles a moitos a chave para facer coincidir claridade, racionalidade e eficacia.\nNo momento en que naceron os primeiros c\u00f3digos civ\u00eds (1794 c\u00f3digo prusiano, 1804 c\u00f3digo franc\u00e9s, 1811 c\u00f3digo austr\u00edaco) o dereito civil acabou por coincidir co c\u00f3digo: o labor do xu\u00edz ficaba reducido a unha mera aplicaci\u00f3n dunha norma. Privado o int\u00e9rprete de toda autoridade, o dereito s\u00f3 \u00e9 tal se \u00e9 escrito, e aquilo que non emana das normas non \u00e9 considerado xur\u00eddico en adiante. A s\u00edntese do iuspoitivismo \u00e9 facer coincidir dereito e lei escrita.\nEn tempos m\u00e1is recentes (especialmente desde a d\u00e9cada de 1960), tense visto que boa parte do dereito fundamental se recibe das modernas constituci\u00f3ns e que se pode contrapor entre iuspositivismo e constitucionalismo."}
{"id": "47930", "revid": "23204", "url": "https://gl.wikipedia.org/wiki?curid=47930", "title": "Charles Francis Richter", "text": "Charles Francis Richter, nado en Hamilton, Ohio o 26 de abril de 1900 e finado en Altadena (California) o 30 de setembro de 1985, foi un sism\u00f3logo estadounidense.\nTraxectoria.\nDeu nome \u00e1 famosa escala s\u00edsmica para medir a intensidade dos terremotos. A diferenza da escala Mercalli, a escala Richter non se basea nos efectos finais e de a\u00ed humanamente relativos do tremor (m\u00e9todo emp\u00edrico), sen\u00f3n na s\u00faa magnitude, \u00e9 dicir sobre a enerx\u00eda liberada. Tal escala carece de subdivisi\u00f3ns en graos absolutos e carece de l\u00edmite inferior ou superior.\nA nova escala comezou a usarse en 1935.\nEn 1956, con Beno Gutenberg (1889-1960), demostra que a magnitude 0 corresponde aproximadamente a 104 Joules, en tanto a magnitude 9 equivale a 1017 Joules."}
{"id": "47935", "revid": "98629", "url": "https://gl.wikipedia.org/wiki?curid=47935", "title": "Nogueira", "text": "As nogueiras ou croucheiras (x\u00e9nero Juglans) son plantas da familia \"Juglandaceae\". Son \u00e1rbores de folla caduca, de 10 a 40 metros de alto, con follas pinnadas.\nAs 21 especies do x\u00e9nero esp\u00e1llanse polas zonas temperadas de Eurasia e, en Am\u00e9rica, dende o sueste do Canad\u00e1 ata a Arxentina. O nome latino \"Juglans\" deriva de \"Jovis glans\" 'noces de X\u00fapiter'.\nAs nogueiras son usadas como alimento polas larvas de varios lepid\u00f3pteros e cole\u00f3pteros.\nA especie m\u00e1is co\u00f1ecida en Europa e a de m\u00e1is importancia comercial \u00e9 a nogueira com\u00fan (\"Juglans regia\"). A nogueira negra (\"Juglans nigra\") e com\u00fan na s\u00faa \u00e1rea nativa do leste de Norteam\u00e9rica e cult\u00edvase tam\u00e9n noutras zonas do mundo. As noces son comestibles, pero m\u00e1is pequenas que \u00e1s da \"Juglans regia\" e de casca moi dura.\nA nogueira xaponesa (\"Juglans atlantifolia\") caracter\u00edzase polas s\u00faas noces redondas.\nCultivos e usos.\nAs d\u00faas especies de m\u00e1is importancia comercial son \"Juglans regia\" ( a nogueira com\u00fan), pola madeira e as noces, e \"Juglans nigra\" (a nogueira negral), pola madeira principalmente. As esixencias das d\u00faas especies son semellantes e \u00e1mbalas d\u00faas son de cultivo frecuente en areas de clima temperado.\nAs nogueiras precisan niveis de luz solar elevados e a produci\u00f3n mellora se est\u00e1n protexidas do vento. A utilizaci\u00f3n de plantas fixadoras do nitr\u00f3xeno nos solos das plantaci\u00f3ns de nogueira favorece o crecemento da \u00e1rbore. Cando se cultivan para a produci\u00f3n de noces \u00e9 preciso escoller plantas que sexan compatibles coa polinizaci\u00f3n, que adoitan ser m\u00e1is productivos que as \u201cauto- f\u00e9rtiles\u201d. Hai moitas variedades con diferentes pautas de crecemento, florecemento, sabor e groso de casca. En zonas setentrionais proc\u00faranse variedades que florezan m\u00e1is tarde, para reducir as perdas causadas por xeadas en primavera.\nAs noces.\nAs noces de t\u00f3dalas especies de nogueiras son comestibles, pero as que se aproveitan comercialmente son, en xeral, as da nogueira com\u00fan, que son as de tama\u00f1o maior e de pel interior m\u00e1is fina. As noces son ricas en aceite e p\u00f3dense consumir cr\u00faas ou coci\u00f1adas. O aceite empregase a mi\u00fado na pintura \u00f3 \u00f3leo. As noces son unha fonte de \u00e1cidos graxos omega-3 e demostr\u00e1ronse eficaces na reduci\u00f3n do colesterol. Necesitan conservarse en fresco, xa que en condici\u00f3ns c\u00e1lidas te\u00f1en tendencia a se p\u00f3r rancias en poucas semanas.\nNalg\u00fans pa\u00edses as noces verdes cons\u00e9rvanse en vinagre coa s\u00faa casca. A noz e a casca son usados tam\u00e9n para producir substancias para tinxir.\nMadeira.\nA nogueira com\u00fan, a nogueira negra e as outras especies semellantes son importantes pola s\u00faa madeira dura, densa e compacta e que se pode pu\u00edr ata acadar un acabado moi suave e satinado. A cor da madeira vai do crema \u00f3 chocolate dependendo se proceda da cerna ou das partes m\u00e1is externas. Secada \u00f3 forno tende a ser casta\u00f1o mate, mentres que secada \u00f3 aire pode ter matices purp\u00fareos. Pola cor, a dureza e o tipo de grao, a nogueira \u00e9 moi valorada para fabricar mobles e para ser labrada. Foi usada durante s\u00e9culos para facer culatas de armas de fogo e segue a usarse para armas de caza. A madeira da \"Juglans cinerea\" e outras especies asi\u00e1ticas \u00e9 de menos valor, m\u00e1is branda, menos forte e pesada, mais salagre e de cor m\u00e1is p\u00e1lida.\n\u00c1rbore ornamental.\nAs nogueiras adoitan usarse coma \u00e1rbore decorativa en parques e xard\u00edns grandes. A nogueira xaponesa \u00e9 a principal especie usada con este fin, polas s\u00faas follas enormes, que lle dan un aspecto tropical.\nNon son axeitadas para pequenos xard\u00edns, xa que deixan caer moita folla, polas, ramallos e noces. As follas ca\u00eddas e as ra\u00edces producen unha substancia que \u00e9 t\u00f3xica para algunhas plantas coma o tomate, a maceira e o bidueiro. Esta substancia a \"xuglina\" parece ser un mecanismo de defensa da planta e pode persistir no solo anos despois de ser cortada a \u00e1rbore, debido a descomposici\u00f3n das ra\u00edces. A \u00e1rea de m\u00e1is afectaci\u00f3n e que vai desde o tronco as puntas das polas m\u00e1is exteriores.\nNoces e sa\u00fade.\nUn estudo recente publicado na revista do Colexio americano de cardiolox\u00eda (\"American College of Cardiology\") afirma que o consumo de noces despois dunha comida rica en graxas isaturadas pode reducir os danos destas graxas no aparato circulatorio. Investigadores do \"Hospital Clinic de Barcelona\" levaron a cabo un estudo en 24 persoas adultas que amosou a reduci\u00f3n do risco de inflamaci\u00f3n e oxidaci\u00f3n das arterias en persoas que consumiron noces ou aceite de oliva despois de comidas ricas en graxas saturadas. A diferenza do aceite de oliva, as noces facilitaban que as arterias mantiveran a s\u00faa flexibilidade mesmo no caso de persoas con niveis de colesterol elevados. Os investigador Dr. Emilio Ros atribu\u00edu os efectos protectores das noces \u00f3 seu alto contido en antioxidantes e ALA, un \u00e1cido graxo omega-3. As noces conte\u00f1en tam\u00e9n arxinina, un amino\u00e1cido usado polo corpo para a produci\u00f3n de \u00f3xido n\u00edtrico, necesario para manter a elasticidade dos vasos sangu\u00edneos.\nFonte: Journal of the American College of Cardiology - 17, outubro de 2006\nSistem\u00e1tica.\nO x\u00e9nero das nogueiras (\"Juglans\") ten m\u00e1is de 20 especies:\nNa tradici\u00f3n popular.\nA\u00ednda que na medicina popular \u00e9 empregado como purgante cando se inxire ou bo para a cute por v\u00eda t\u00f3pica, consid\u00e9rase unha \u00e1rbore de efecto nocivo. A s\u00faa sombra \u00e1chase danina para animais e persoas."}
{"id": "47936", "revid": "98629", "url": "https://gl.wikipedia.org/wiki?curid=47936", "title": "Aeroxerador", "text": "Un aeroxerador, mu\u00ed\u00f1o e\u00f3lico ou mu\u00ed\u00f1o de vento \u00e9 un dispositivo cun xerador destinado a converter enerx\u00eda e\u00f3lica en enerx\u00eda el\u00e9ctrica. Este tipo de xerador tense popularizado rapidamente debido ao feito de que ao ser a enerx\u00eda e\u00f3lica un tipo de enerx\u00eda renov\u00e1bel, apenas produce custos de produci\u00f3n como tampouco non produce contaminaci\u00f3n nin contrib\u00fae ao efecto invernadoiro. No entanto, a cantidade de enerx\u00eda producida por este medio \u00e9 a\u00ednda unha m\u00ednima parte (arredor do 1% do consumo mundial) da que se consome nos pa\u00edses desenvolvidos. Galiza \u00e9 unha das zonas m\u00e1is avanzadas en produci\u00f3n de enerx\u00eda e\u00f3lica, cun 12%, lonxe do 18% de Dinamarca, a\u00ednda que proporcionalmente m\u00e1is, ben por riba da media da UE.\nOs aeroxeradores tam\u00e9n se co\u00f1ecen popularmente co nome de \"virandelos\".\nFuncionamento.\nUn aeroxerador dividese en tres partes:\nA caixa de engrenaxes \u00e9 necesaria porque as aspas xiran a unha velocidade moi baixa e \u00e9 necesario axustala ao r\u00e9xime do xerador, tradicionalmente unha m\u00e1quina as\u00edncrona.\nSegundo a s\u00faa tipolox\u00eda existen tres tipos de sistemas.\nCaracter\u00edsticas.\nOs xeradores te\u00f1en aumentado moito o seu tama\u00f1o, pois a superficie varrida polas aspas \u00e9 proporcional \u00e1 potencia subministrada, que tam\u00e9n aumenta coa velocidades das mesmas, facendo que en total a potencia aumente co cubo do radio das aspas. No 2019 existen xeradores de m\u00e1is de 120 m de di\u00e1metro da superficie varrida polas aspas."}
{"id": "47937", "revid": "98629", "url": "https://gl.wikipedia.org/wiki?curid=47937", "title": "Joseph John Thomson", "text": "Sir Joseph John Thomson, nado en Cheetham Hill, Reino Unido, o 18 de decembro de 1856 e finado en Cambridge o 30 de agosto de 1940, foi un f\u00edsico brit\u00e1nico, premio Nobel de F\u00edsica en 1906.\nTraxectoria.\nNacido no 1856 en \"Cheetham Hill, Manchester\", Reino Unido.\nEstudou no Owens College (hoxe parte da Universidade de Manchester) e no Trinity College, da Universidade de Cambridge. Nesta instituci\u00f3n ensinou matem\u00e1ticas e f\u00edsica, foi profesor de f\u00edsica experimental no laboratorio de Cavendish, e reitor do Trinity College (1918-1940). Tam\u00e9n foi presidente da Royal Society (1915-1920) e profesor de filosof\u00eda natural da Instituci\u00f3n rexia de Gran Breta\u00f1a (1905-1918).\nEn 1906 Thomson recibiu o Premio Nobel de F\u00edsica polo seu traballo sobre a conduci\u00f3n da electricidade a trav\u00e9s dos gases. Consid\u00e9raselle o descubridor do electr\u00f3n polos seus experimentos co fluxo de part\u00edculas (electr\u00f3ns) que compo\u00f1en os raios cat\u00f3dicos. Te\u00f3rico e experimentador, Thomson elaborou en 1898 o modelo \"pastel de ameixas\" da estrutura at\u00f3mica, na que sosti\u00f1a que os electr\u00f3ns eran como 'ameixas' negativas incrustadas nun 'pudding' de materia positiva. En 1908 foi nomeado \"sir\".\nFoi pai de George Paget Thomson, Premio Nobel de F\u00edsica en 1937, sendo o \u00fanico caso de d\u00faas xeraci\u00f3ns nunha familia, a m\u00e1is de Marie Curie e Pierre Curie coa s\u00faa filla Ir\u00e8ne_Joliot-Curie."}
{"id": "47939", "revid": "85894", "url": "https://gl.wikipedia.org/wiki?curid=47939", "title": "Farnadeiros, O Corgo", "text": "San Pedro de Farnadeiros \u00e9 unha parroquia do concello do Corgo, que d\u00e1 nome ao arciprestado do P\u00e1ramo-Farnadeiros. En 2010 ti\u00f1a 123 habitantes (60 homes e 63 mulleres) o que sup\u00f3n unha diminuci\u00f3n de 48 persoas respecto ao ano 1991 no que ti\u00f1a 171 habitantes agrupados en 12 entidades de poboaci\u00f3n.\nSituaci\u00f3n xeogr\u00e1fica.\nEst\u00e1 situada aproximadamente a 14\u00a0km da cidade de Lugo cara ao sur. Limita ao norte coa parroquia de Paradela, ao sur con Santo Estevo de Farnadeiros, ao leste con Sabarei e Man\u00e1n, e ao oeste con Quinte.\nFestas.\nA festa principal cel\u00e9brase o 15 de agosto, d\u00eda da Nosa Se\u00f1ora."}
{"id": "47940", "revid": "23204", "url": "https://gl.wikipedia.org/wiki?curid=47940", "title": "Gauvain", "text": "Gauvain ou Galv\u00e1n, sobri\u00f1o do Rei Artur e cabaleiro da Mesa Redonda, \u00e9 un personaxe das obras literarias da Materia de Breta\u00f1a ou Ciclo Art\u00farico. O personaxe \u00e9 moitas veces designado como Gawain, variante m\u00e1is com\u00fan nos pa\u00edses anglo-sax\u00f3ns, a\u00ed normalmente precedida polo t\u00edtulo Sir. Nas versi\u00f3ns medievais galego-portuguesas das historias art\u00faricas, era com\u00fan traducir o nome da personaxe como Galv\u00e3o ou Gualvam e precedelo polo t\u00edtulo Don.\nA lenda de Gauvain.\nGauvain \u00e9 moitas veces descrito como sobri\u00f1o do rei Artur, fillo do Rei Lot con Morgause e irm\u00e1n de Gaheris e Gareth. Posu\u00eda un comportamento moi irritadizo, como se pode constatar en Layamon, onde, cando Artur descobre a traiz\u00f3n de Lancelot e Xenevra, Gavain declara que vai estrangular a Mordred coas s\u00faas propias mans e que Xenevra deb\u00eda ser despedazada por cabalos salvaxes. Outra pasaxe, descrita por Thomas Malory, onde se pode visualizar o car\u00e1cter vingativo de Gauvain, \u00e9 mostrada cando do cerco ao castelo de Lancelot. Lancelot, que durante a fuga coa ra\u00ed\u00f1a mata a Gaheris e a Gareth, afirma que a acusaci\u00f3n de traiz\u00f3n contra el \u00e9 falsa e que o xulgamento por combate xa mostrara que el estaba certo. Artur poder\u00eda at\u00e9 perdoalo, mais Gauvain non deixa que iso ocorra. O cl\u00edmax da historia \u00e9 a loita entre Gauvain e Lancelot. A loita \u00e9 interesante, pois mostra vestixios dunha historia moi antiga.\nGauvain ten unha peculiaridade que lle permite ga\u00f1ar forza f\u00edsica no per\u00edodo que vai das nove da ma\u00f1\u00e1 at\u00e9 o mediod\u00eda. Malory di que iso era un presente dun home santo, mais \u00e9 claro que, orixinalmente, Gauvain era un adorador do deus-sol. A respecto desta vantaxe, Lancelot simplemente resiste nas horas de forza de Gauvain e, cando elas declinan, lanzao \u00e1 terra. Por d\u00faas veces esa loita sobrenatural acontece e cada vez que Gauvain \u00e9 tirado no chan, chama a Lancelot para continuar a loita. Lancelot responde que quer loitar con el de novo, mais s\u00f3 cando estiver de p\u00e9.\nGauvain e o Cabaleiro Verde.\nO conto m\u00e1is famoso de Gauvain, no entanto, \u00e9 intitulado \"Sir Gawain and the Green Knight\" (Sir Gawain e o Cabaleiro Verde), escrito por volta do ano 1400. No d\u00eda do Ano Novo, cando o rei, a ra\u00ed\u00f1a e a corte est\u00e1n reunidos para un xantar, un cabaleiro de infrecuente tama\u00f1o entra no casar\u00f3n co seu cabalo. Pide que alg\u00fan cabaleiro al\u00ed presente lle dea un golpe no pescozo co machado que el carrega e que, no pr\u00f3ximo Ano Novo, o opo\u00f1ente estea na Capela Verde para recibir, pola s\u00faa vez, o seu golpe. O cabaleiro e as s\u00faas roupas, as\u00ed como o seu cabalo, os traxes e os arreos, todo era verde. O ouro e o aceiro estaban manchados de verde, os arreos reluc\u00edan e cintilaban con pedras verdes e filetes de ouro estaban entrelazados na crina verde do cabalo. Artur inmediatamente se ofrece para o desaf\u00edo do cabaleiro, mais Gauvain se interp\u00f3n e t\u00f3mao para si. Cun golpe de machado, corta a cabeza do cabaleiro que rola polo chan, espallando sangue na carne verde. O cabaleiro verde recolle a cabeza. Levanta as p\u00e1lpebras, olla vivamente e ent\u00f3n encarrega a Gauvain encontralo naquel d\u00eda, despois dun ano, na Capela Verde. Suxeitando a cabeza polos cabelos verdes, monta no seu cabalo e deixa o casar\u00f3n.\nUn ano despois, para manter a palabra, Gauvain chega ao castelo de Bertilak, anfitri\u00f3n cordial e xeneroso que, por ter cor normal, non \u00e9 reco\u00f1ecido como o cabaleiro verde. Gauvain chega ao castelo nun estado de extremo cansazo. Recibido con hospitalidade, envolvido nun manto de armi\u00f1os enfileirados, \u00e9 convidado a sentar ao lado dunha lareira con brasas de carb\u00f3n. Cando Sir Bertilak retorna ao seu castelo, despois da caza, recibe o h\u00f3spede con moita cortes\u00eda e concorda con el que dar\u00eda o produto da s\u00faa caza a Gauvain todo o d\u00eda e, a cambio, Gauvain lle dar\u00eda algo que tivese recibido no castelo.\nDurante a s\u00faa estada no castelo, Gauvain recibe de ma\u00f1\u00e1, antes de sa\u00edr da cama, a visita da bela muller de Bertilak, v\u00e9ndose obrigado a resistir \u00e1s s\u00faas insinuaci\u00f3ns. Por dous d\u00edas as\u00ed o fai, aceptando soamente beixos que, \u00e1 noite, transmite a Sir Bertilak a cambio da caza. Na terceira ma\u00f1\u00e1, por\u00e9n, a se\u00f1ora ofer\u00e9celle un cord\u00f3n verde que o protexer\u00e1 de calquera ferida, o medo da s\u00faa proba fai que o acepte, mais esconde o feito do seu anfitri\u00f3n. Cando chega o d\u00eda do Ano Novo, para honrar o seu compromiso, el sae en busca da Capela Verde. Achando o lugar, o Cabaleiro Verde aparece para devolver o golpe de Gauvain. Se el non tivese aceptado o cord\u00f3n verde, o machado ter\u00eda ca\u00eddo sobre el inofensivamente, mais, como iso non aconteceu, o machado esfola a s\u00faa pel e o seu sangue corre con \u00edmpeto. Agora rev\u00e9lase que o Cabaleiro Verde \u00e9 o propio Bertilak, que fora enfeitizado pola irm\u00e1 de Artur, a fada Morgana. Despois de trocaren moitas cortes\u00edas, Gauvain parte e retorna \u00e1 corte de Artur, a quen confesa a s\u00faa pequenez por ter aceptado o cord\u00f3n."}
{"id": "47941", "revid": "336", "url": "https://gl.wikipedia.org/wiki?curid=47941", "title": "Gawain", "text": ""}
{"id": "47942", "revid": "1131", "url": "https://gl.wikipedia.org/wiki?curid=47942", "title": "Arciprestado de Farnadeiros", "text": ""}
{"id": "47947", "revid": "89787", "url": "https://gl.wikipedia.org/wiki?curid=47947", "title": "Linkin Park", "text": "Linkin Park \u00e9 un grupo estadounidense de m\u00fasica nu metal con orixe en California. Dende a s\u00faa formaci\u00f3n en 1996, o grupo vendeu m\u00e1is de cincuenta mill\u00f3ns de \u00e1lbums e ga\u00f1ou dous Grammys.\nHistoria.\nComezos.\nOs comezos da banda rem\u00f3ntanse a un pequeno estudo do MC/vocalista Mike Shinoda, onde el e Brad Delson gravaron o primeiro material da banda en 1996. Os dous foran xuntos ao instituto, onde co\u00f1eceron ao bater\u00eda do grupo, Rob Bourdon. Shinoda contactou co DJ Joe Hahn cando estudaba ilustraci\u00f3n no Art Center College de Pasadena. Nese momento, denomin\u00e1banse Xero e gravaron varias demos. Nunca conseguiron un contrato e o proxecto non prosperou. Ent\u00f3n Mike Shinoda decidiu contratar un vocalista.\nConseguiron a Chester Bennington, natural de Arizona, que comezou gravando discos cando ti\u00f1a 16 anos no grupo Grey Daze. Trala integraci\u00f3n de Bennington, o grupo chamouse Hybrid Theory (a idea v\u00e9n da mestura de diferentes estilos que quer\u00edan unir, con todo, debido a un problema de marca rexistrada cun grupo chamado Hybrid, v\u00edronse forzados a cambiar de nome outra vez. Bennington suxeriu Lincoln Park, por onde pasaba co coche ao volver dos ensaios. Con todo o dominio \"lincolnpark.com\" custaba m\u00e1is do que a banda pod\u00edase permitir, as\u00ed que cambiaron a ortograf\u00eda a \"Linkin Park\"\n\"Hybrid Theory\".\nTraballando nun selo independente, a banda gravou o \u00e1lbum \"Hybrid Theory EP\", composto polos temas \"Carousel\", \"Technique\", \"Step Up\", \"And One\", High Voltage\", \"Part of Me\".\nLogo de asinar con Warner Brothers en 1999, o seu primeiro \u00e1lbum, \"Hybrid Theory\", p\u00faxose \u00e1 venda no ano 2000. Foi o disco m\u00e1is vendido nos EUA e Nova Zelandia no 2001, cos \u00e9xitos \"One Step Closer\", \"Crawling\", \"Papercut\", \"In The End\" e \"Points of Authority\". Cabe destacar a ausencia de linguaxe malsoante no \u00e1lbum, en contraste con moitas outras canci\u00f3ns de grupos de nu metal.\nLinkin Park formou parte do Ozzfest no 2001, de xira xunto a Marilyn Manson, Slipknot, Crazy Town, Papa Roach, e Disturbed. Linkin Park tam\u00e9n creou a s\u00faa propia xira - \"Projekt: Revolution\", na que participaron Cypress Hill, Adema, DJ Z-Trip, Xzibit, Mudvayne e Blindside.\n\"Hybrid Theory\" vendeu case 20 mill\u00f3ns de copias, a\u00ednda que tam\u00e9n recibiu moitas cr\u00edticas debido \u00e1s letras das canci\u00f3ns.\nNo 2002, lanzaron un \u00e1lbum de remesturas de \"Hybrid Theory\", chamado \"Reanimation\", que inclu\u00eda entre outros, un remix da canci\u00f3n \"Points Of Authority\" chamado \"Pts.of.Athrty\", o cal ser\u00eda un dos videoclips do \u00e1lbum xunto con \"Frgt/10\", o remix de \"Forgotten\".\n\"Meteora\".\nNo 2003 sacaron \u00e1 venda o seu segundo \u00e1lbum de estudio, \"Meteora\", que debutou no n\u00famero 1 nos EUA e no Reino Unido, e no n\u00famero 2 en Australia. Inclu\u00eda os sinxelos \"Somewhere I Belong\", \"Faint\", \"Numb\", \"From The Inside\" e \"Breaking The Habit\". A finais de ano, uniron as s\u00faas forzas con Limp Bizkit e Metallica para o Summer Sanitarium Tour 2003. Desta xira, Linkin Park sacou \u00e1 venda un CD/DVD chamado \"Live in Texas\". Conti\u00f1a canci\u00f3ns dos seus tres discos anteriores e foi gravado en directo nas s\u00faas actuaci\u00f3ns do Summer Sanitarium Tour en Dallas e Houston, Texas, deste cd en vivo sacaron un sinxelo, \"Lying From You\". Nese mesmo ano tam\u00e9n realizaron unha curta xira europea.\nEn 2004, Linkin Park creou a xira \"Meteora World Tour\". Inclu\u00eda aos grupos P.O.D., Hoobastank, e Story of the Year. Tam\u00e9n realizaron un tour por Ocean\u00eda e o Sueste asi\u00e1tico.\nCollison Course e outros traballos.\nO 30 de novembro de 2004, lanzaron \"Collision Course\", unha colaboraci\u00f3n co rapeiro Jay-Z na que presentaban remesturas de canci\u00f3ns de \"Hybrid Theory\" e \"Meteora\" empregando letras do repertorio de Jay-Z. Entre elas esta \"Numb/Encore\", o \u00fanico sinxelo sacado deste \u00e1lbum, esta canci\u00f3n combina \"Numb\" de Linkin Park da s\u00faa \u00e1lbum \"Meteora\" e \"Encore\" de Jay-Z da s\u00faa \u00e1lbum \"The Black Album\". \"Collision Course\" debutou no n\u00famero 1 nos EUA, pero s\u00f3 conseguiu o posto 17 no Reino Unido.\nDesde ese momento dedic\u00e1ronse a facer un pequeno descanso, e tam\u00e9n participaron en diversas acci\u00f3ns inmersas en Music For Relief as\u00ed como unha actuaci\u00f3n no \"Live 8\" xunto a Jay-Z. Mentres tanto, dous dos seus compo\u00f1entes preparan traballos en solitario: Mike Shinoda, baixo a agrupaci\u00f3n Fort Minor lanzou un \u00e1lbum o 22 de novembro do 2005 chamado \"The Rising Tied\", e doutra banda Chester tam\u00e9n formou o seu propio grupo chamado Snow White Tan cuxo \u00e1lbum xa est\u00e1 realizado, pero se espera que salga \u00e1 venda para o 2008.\nMinutes To Midnight.\nO 6 de marzo de 2007, Mike Shinoda publicou no seu MySpace (Fort Minor) e no de Linkin Park un post acerca do novo \u00e1lbum, que se chamou \"Minutes To Midnight\", e foi lanzado en maio de 2007. O primeiro sinxelo, que se chamou \"What I've Done\", foi lanzado o 2 de abril . O seu produtor para este disco foi Rick Rubin, quen traballou con artistas como Red Hot Chili Peppers, Audioslave, Metallica, Weezer ou System of a Down."}
{"id": "47948", "revid": "1505", "url": "https://gl.wikipedia.org/wiki?curid=47948", "title": "Fungo", "text": "A palabra fungo pode ter variadas acepci\u00f3ns:"}
{"id": "47951", "revid": "23204", "url": "https://gl.wikipedia.org/wiki?curid=47951", "title": "Chester Bennington", "text": "Chester Bennington, nado o 20 de marzo de 1976 en Phoenix (Arizona) e finado o 20 de xullo de 2017 nos \u00c1nxeles foi o vocalista da banda estadounidense de nu metal, Linkin Park. No ano 2013, tras a expulsi\u00f3n de Scott Weiland, Bennington converteuse tam\u00e9n no vocalista da banda Stone Temple Pilots.\nTraxectoria.\nNo instituto formou unha banda chamada \"Grey Daze\" no cal Chester era o vocalista, pero acabou abandonando ao grupo. Tras recibir unha maqueta de Mike Shinoda, que buscaba vocalista para o grupo, Chester fixo unha proba e tras ser aceptado uniuse a eles formando o grupo Linkin Park.\nNo 2009 sacou un disco coa s\u00faa banda paralela a Linkin Park, chamada Dead By Sunrise. O disco chamouse \"Out of Ashes\", e caracterizouse por ter un son m\u00e1is achegado ao rock tradicional."}
{"id": "47952", "revid": "98629", "url": "https://gl.wikipedia.org/wiki?curid=47952", "title": "Mike Shinoda", "text": "Michael Kenji Shinoda ou Mike Shinoda, nado o 11 de febreiro de 1977 en Agoura Hills, no condado dos \u00c1nxeles (California), \u00e9 un MC e vocalista estadounidense, membro do grupo Linkin Park.\nTraxectoria.\nOs seus antepasados eran xaponeses emigrantes a partir da segunda guerra mundial. O seu pai \u00e9 xapon\u00e9s (Leslie Shinoda) e a s\u00faa nai (Kim Shinoda) tam\u00e9n pos\u00fae algo de sangue nativa americana. Criouse en Agoura Hills, unha vila ao noroeste da cidade dos \u00c1nxeles, onde residiu durante toda a s\u00faa vida pre-adulta. O primeiro paso de Mike cara ao negocio da m\u00fasica foi durante os seus anos de secundaria, cando asistiu a un concerto onde se presentaban Anthrax e Public Enemy. Empezou a tomar lecci\u00f3ns de piano cando era moi pequeno. Actualmente vive nos \u00c1nxeles, e ten un proxecto alternativo a Linkin Park denominado Fort Minor."}
{"id": "47953", "revid": "27155", "url": "https://gl.wikipedia.org/wiki?curid=47953", "title": "Cogomelo psilocibio", "text": "Os cogomelos psilocibios son fungos que conte\u00f1en substancias psicod\u00e9licas como a psilocibina, pscilocina ou muscinol entre outras. Existen moitas clases de cogomelos alucin\u00f3xenos, os m\u00e1is co\u00f1ecidos son os do x\u00e9nero \"Psilocybe\" a\u00ednda que tam\u00e9n son famosos os do x\u00e9nero Amanita os cales son altamente t\u00f3xicos, pero en doses pequenas son alucin\u00f3xenos."}
{"id": "47954", "revid": "22570", "url": "https://gl.wikipedia.org/wiki?curid=47954", "title": "Joe Hahn", "text": "Joseph Hahn ou Joe Hahn, nado o 15 de marzo de 1977 en Glendale (California) \u00e9 o DJ da banda de estadounidense de nu metal Linkin Park.\nDe pais coreanos, graduouse en artes visuais. Asistiu \u00e1 \"Art Center College of Design\" en Pasadena (California) co seu compa\u00f1eiro de grupo Mike Shinoda.\nHahn uniuse a Linkin Park en 1997 como o DJ da grupo. Ademais dirixiu a maior\u00eda dos videoclips da banda."}
{"id": "47955", "revid": "88215", "url": "https://gl.wikipedia.org/wiki?curid=47955", "title": "Brad Delson", "text": "Bradford Phillip Delson, nado en Agoura, un vilarello preto de Agoura Hills, no condado dos \u00c1nxeles (California) o 1 de decembro de 1977, \u00e9 o guitarrista l\u00edder da banda estadounidense de nu metal Linkin Park.\nTraxectoria.\nGraduouse no High School de Agoura (California) en 1996 e fundou Xero con Mike Shinoda, que posteriormente se converter\u00eda en Linkin Park. Graduouse na Universidade de California na especialidade de comunicaci\u00f3n\nDurante a universidade, Delson tivo que tratar cun membro da industria da m\u00fasica como parte da s\u00faa carreira. Antes de crear Xero, o primeiro instrumento de Delson foi a trompeta. A s\u00faa primeira banda cham\u00e1base Pricks e tam\u00e9n tocou nunha banda chamada Relative Degree co seu compa\u00f1eiro en Linkin Park Rob Bourdon."}
{"id": "47956", "revid": "22570", "url": "https://gl.wikipedia.org/wiki?curid=47956", "title": "Rob Bourdon", "text": "Robert Gregory Bourdon, nado o 20 de xaneiro de 1979 en Calabasas (California), \u00e9 o bater\u00eda da banda de nu metal Linkin Park.\nBiograf\u00eda.\nComezou a tocar a bater\u00eda \u00e1 idade de dez anos tras ver un concerto de Aerosmith. Xa que a s\u00faa nai tivo unha relaci\u00f3n con Joey Kramer, o bater\u00eda de Aerosmith, Bourdon puido estar no backstage e ver toda a produci\u00f3n.\nNos seus primeiros dez anos, Bourdon tocou nalgunhas bandas cos seus amigos. Foi naquela \u00e9poca cando co\u00f1eceu ao seu actual compa\u00f1eiro en Linkin Park, Brad Delson, e tocaron xuntos durante un ano nunha banda, \"Relative Degree\"."}
{"id": "47957", "revid": "56817", "url": "https://gl.wikipedia.org/wiki?curid=47957", "title": "406", "text": ""}
{"id": "47958", "revid": "1131", "url": "https://gl.wikipedia.org/wiki?curid=47958", "title": "Galer\u00eda de imaxes de Guitiriz", "text": "Galer\u00eda de imaxes do concello do Guitiriz na provincia de Lugo."}
{"id": "47959", "revid": "56817", "url": "https://gl.wikipedia.org/wiki?curid=47959", "title": "407", "text": ""}
{"id": "47961", "revid": "22570", "url": "https://gl.wikipedia.org/wiki?curid=47961", "title": "Vikram Samvat", "text": "Vikrama Samvat \u00e9 o nome dun dos varios calendarios hind\u00fas, dado que na India existen moitos calendarios en uso:\nA maior\u00eda das festas na India est\u00e1n baseadas nos dous primeiros calendarios. Alg\u00fans bas\u00e9anse no ciclo solar como o Sankranti (solar sideral) e o Baisakhi (solar tropical).\nMeses e correspondencias aproximadas.\nM\u00e1is abaixo aparece unha listaxe dos meses na India. Shaka e Chaitradi Vikram (UP, Rajasthan e outros) comezan con Chaitra; Kartikadi Vikram (Gujarat, Maharashtra) comezan con Kartika.\nOs \"Nakshatras\" son divisi\u00f3ns de ciclos onde cada 13\u00b0 20' comezan desde 0\u00b0 Aries. O \"purnima\" de cada mes est\u00e1 sincronizado cun \"nakshatra\".\nCiclos na India.\nOs ciclos do tempo na India son os seguintes:\nOs anos est\u00e1n sincronizados co ano solar sideral a trav\u00e9s da adici\u00f3n ou subtracci\u00f3n de meses.\nConversi\u00f3n de datas.\nConverter unha data dun calendario hind\u00fa a unha era com\u00fan aproximada require unha complexa operaci\u00f3n matem\u00e1tica:"}
{"id": "47962", "revid": "98629", "url": "https://gl.wikipedia.org/wiki?curid=47962", "title": "Kali Yuga", "text": "\"Se desexa ver o artigo relacionado coa deusa Kali, vexa Kali.\"\nKali yuga \u00e9 un per\u00edodo que aparece nas escrituras hindu\u00edstas. Ch\u00e1maselle era de pelexa, do s\u00e1nscrito \"k\u00e1li\": \u2018dado' (ou m\u00e1is ben o lado do dado marcado cun un: o lado perdedor do dado) e \"yug\u00e1\": \u2018era'.\nMitolox\u00eda.\nA personificaci\u00f3n de Kali.\nSegundo o \"Bhagavat Purana\" 4.8.3, Kali \u00e9 un demo de pel negra, fillo de Krodha (\u2018ira') e Himsa (\u2018violencia'). Cometeu incesto coa s\u00faa irm\u00e1 Durukti (\u2018calumnia') e as\u00ed tivo dous fillos: Bhaya (\u2018medo') e Mritiu (\u2018morte').\nAparece como un xenio malvado no episodio de Nala, no \"Mahabharata\".\nNon se debe confundir a este malvado demo Kali coa deusa Kal\u00ed.\nLenda.\nSegundo o \"Mahabharata\", a era de Kali comezou na media noite entre o 17 e o 18 de febreiro do 3102 a.C., no d\u00e9cimo segundo d\u00eda da guerra de Kurukshetra (que durou en total 18 d\u00edas), a noite en que os dous ex\u00e9rcitos se negaron a deterse pola noiti\u00f1a (para orar) e seguiron mat\u00e1ndose durante toda a noite, na escuridade.\nDebido \u00e1 presenza do deus Krishna no planeta, a personificaci\u00f3n de Kali non se atreveu a entrar con toda a s\u00faa forza. Pero no mesmo d\u00eda da \u201cdesaparici\u00f3n\u201d de Krishna (quen morreu aos 125 anos de idade), Kali entrou neste mundo mancando unha vaca de forma delictiva.\nEste \"yuga\" do vicio durar\u00e1 exactamente 1200 anos dos \"deva\" (deuses) ou 432 000 anos dos humanos. Ao final, nacer\u00e1 Kalki, o d\u00e9cimo e \u00faltimo avatar de Vishnu, que \u2014montando un cabalo branco e brandindo unha espada\u2014 matar\u00e1 a toda a humanidade corrompida, e salvar\u00e1 aos que sigan sendo devotos de Vishnu.\nCronolox\u00eda.\nSegundo as escrituras v\u00e9dicas, os catro \"yugas\" forman un ciclo de 4\u00a0320\u00a0000 anos (un \"maha-yuga\", ou \u2018grande era'), que se repite:\nNeste \"maha-yuga\" en particular, as idades permut\u00e1ronse: despois da primeira era (Satya-yuga), veu a terceira (Treta), e despois a segunda.\nOutra nomenclatura das idades que se utiliza na India \u00e9:"}
{"id": "47963", "revid": "624", "url": "https://gl.wikipedia.org/wiki?curid=47963", "title": "Satya-yuga", "text": ""}
{"id": "47964", "revid": "624", "url": "https://gl.wikipedia.org/wiki?curid=47964", "title": "Dvapara-yuga", "text": ""}
{"id": "47965", "revid": "624", "url": "https://gl.wikipedia.org/wiki?curid=47965", "title": "Treta-yuga", "text": ""}
{"id": "47966", "revid": "624", "url": "https://gl.wikipedia.org/wiki?curid=47966", "title": "Maha-yuga", "text": ""}
{"id": "47967", "revid": "51526", "url": "https://gl.wikipedia.org/wiki?curid=47967", "title": "Calendario hind\u00fa", "text": "O termo calendario hind\u00fa \u00e9 confuso xa que se refire ao conxunto de calendarios rexionais da India, que se comportan de distintos xeitos, as\u00ed como ao Calendario nacional indio.\nTam\u00e9n existen varias eras.\nPor decreto publicado na Gazette of India estableceuse en 1957 o \"Indian National Calender\" (calendario nacional indio), que \u00e9 de tipo calculado e solar, e cuxa era \u00e9 a \"Saka\".\nEstaci\u00f3ns e meses nos calendarios hind\u00fas\nEras :.\nO 21 de marzo de 2000 (calendario gregoriano) comezou:\nA era \"Kali\" (a era \"kali yuga\" ou do ferro) comezou o 18 de febreiro de -3102 do calendario gregoriano.\nD\u00edas da semana no calendario hind\u00fa (segundo os nomes hind\u00fas):"}
{"id": "47968", "revid": "98629", "url": "https://gl.wikipedia.org/wiki?curid=47968", "title": "Shaka Samvat", "text": "O calendario nacional indio Shaka Samvat, \u00e9 o calendario civil oficial utilizado na India. Empr\u00e9gase, xunto co calendario gregoriano, na \"Gazette of India\", en difusi\u00f3ns de noticias da \"All India Radio\", e en calendarios e comunicaci\u00f3ns publicados polo goberno da India. \n\u00c1 marxe de tales prop\u00f3sitos formais, o calendario non \u00e9 moi amplamente utilizado.\nEstrutura do calendario.\nEn anos bisestos, Chaitra ten 31 d\u00edas e comeza o 21 de marzo en lugar do 30. Os meses da primeira metade do ano te\u00f1en todos 31 d\u00edas, para ter en conta o movemento m\u00e1is lento do sol a trav\u00e9s da ecl\u00edptica neste tempo.\nOs nomes dos meses derivan de calendarios hind\u00fas lunisolares m\u00e1is antigos, polo que existen variaci\u00f3ns no deletreo, o que \u00e9 unha fonte pos\u00edbel da confusi\u00f3n en canto a que calendario pertence unha data.\nOs anos c\u00f3ntanse na era Saka, a que comeza o seu ano 0 no 78."}
{"id": "47969", "revid": "109216", "url": "https://gl.wikipedia.org/wiki?curid=47969", "title": "Psicomaxia", "text": "A psicomaxia \u00e9 unha t\u00e9cnica de suposta curaci\u00f3n espiritual, desenvolvida por Alejandro Jodorowsky, funde as s\u00faas ra\u00edces no xamanismo, a psican\u00e1lise e o efecto pat\u00e9tico do teatro. B\u00e1sease na premisa de que o inconsciente toma os actos simb\u00f3licos como se fosen feitos reais, de maneira que un acto m\u00e1xico-simb\u00f3lico-sagrado pode modificar o comportamento do inconsciente, e por conseguinte, se est\u00e1 ben aplicado, curar certos traumas psicol\u00f3xicos. Estes actos son \"dese\u00f1ados a medida\" e prescr\u00edbense despois de que o psicomago analice as peculiaridades persoais do consultante, e incluso estude a s\u00faa \u00e1rbore xeneal\u00f3xica.\nO acto psicom\u00e1xico.\nUnha vez o psicomago detecta cal \u00e9 a pulsi\u00f3n inconsciente que est\u00e1 entrampando ao consultante, \"receitalle\" de maneira intuitiva un acto psicom\u00e1xico, que \u00e9 sempre unha labor a realizar. \nEstes actos son performances levadas a cabo polo consultante e que poden requirir da axuda doutras persoas para a s\u00faa execuci\u00f3n. O que se pretende e que o n\u00f3 inconsciente que atrapa ao consultante se realice no mundo real metaforicamente.\nEstes actos poden resultar chocantes, rid\u00edculos, transgresores, de mal gusto, e \u00e1s veces mesmo chistosos. Pero co acto tam\u00e9n se pretenden romper os c\u00edrculos viciosos do comportamento, xa sexa mental, emocional, sexual o corporal. Cando se rompe ese n\u00f3 gordiano que ataba ao suxeito, aparece unha nova dimensi\u00f3n na s\u00faa personalidade e con iso comeza o cami\u00f1o da curaci\u00f3n."}
{"id": "47970", "revid": "23204", "url": "https://gl.wikipedia.org/wiki?curid=47970", "title": "Condado de \u00d6sterg\u00f6tland", "text": "O Condado de \u00d6sterg\u00f6tland, ou \"\u00d6sterg\u00f6tlands l\u00e4n\", \u00e9 un condado ou \"l\u00e4n\" situado no sueste de Suecia. O condado fai fronteira cos condados de Kalmar, J\u00f6nk\u00f6ping, V\u00e4stra G\u00f6taland, \u00d6rebro, S\u00f6dermanland e co Mar B\u00e1ltico.\nConta cun comit\u00e9 administrativo ou \"l\u00e4nsstyrelse\", o cal \u00e9 designado polo goberno, e tam\u00e9n pos\u00fae un \"landsting\", que \u00e9 unha representaci\u00f3n municipal elixida polo electorado do condado.\nA s\u00faa capital hist\u00f3rica \u00e9 Link\u00f6ping, mentres que a s\u00faa principal cidade industrial \u00e9 Norrk\u00f6ping."}
{"id": "47971", "revid": "23204", "url": "https://gl.wikipedia.org/wiki?curid=47971", "title": "Condado de V\u00e4stmanland", "text": "O Condado de V\u00e4stmanland ou \"V\u00e4stmanlands l\u00e4n\", \u00e9 un condado ou \"l\u00e4n\" situado no centro de Suecia, na rexi\u00f3n de Svealand. A s\u00faa capital \u00e9 a cidade de V\u00e4ster\u00e5s. O condado fai fronteira cos condados de S\u00f6dermanland, \u00d6rebro, Dalarna ie Uppsala. O condado fai fronteira co sur co lago M\u00e4laren.\nConcellos.\nO lago da dereita \u00e9 o lago M\u00e4laren; o da esquerda \u00e9 o lago Hj\u00e4lmaren."}
{"id": "47974", "revid": "114", "url": "https://gl.wikipedia.org/wiki?curid=47974", "title": "Aplicaci\u00f3n inform\u00e1tica", "text": ""}
{"id": "47978", "revid": "1131", "url": "https://gl.wikipedia.org/wiki?curid=47978", "title": "La Felguera", "text": "La Felguera \u00e9 a parroquia m\u00e1is grande do concello de Langreu e a quinta localidade asturiana tras Xix\u00f3n, Oviedo, Avil\u00e9s e Mieres, cunha poboaci\u00f3n de 20.000 habitantes.\nLa Felguera era un n\u00facleo rural ata a chegada, no s\u00e9culo XIX, da industria sider\u00farxica, que aproveitaba as boas comunicaci\u00f3ns (Ferrocarril de Langreu, terceiro ferrocarril espa\u00f1ol), a auga do r\u00edo Nal\u00f3n e o carb\u00f3n das minas que se explotaban desde o s\u00e9culo XVII. \"La Felguera\" converteuse no centro sider\u00farxico m\u00e1is importantes de Espa\u00f1a, situaci\u00f3n que acabou e empeorou coa crise industrial que sufriu Asturias, e m\u00e1is particularmente as \"Cuncas Mineiras\" no s\u00e9culo XX.\nActualmente acubilla o centro de novas tecnolox\u00edas de Valnal\u00f3n e o Museo da Siderurxia. As s\u00faas construci\u00f3ns m\u00e1is importantes son os edificios da antiga f\u00e1brica, aproveitados hoxe para novas industrias ou como patrimonio industrial, a \"igrexa de San Pedro\", a \"capela de Santa Lourdes\", o \"Chalet de Enxe\u00f1eiros\", o \"Chalet Bustelo\", as vivendas na ruela Conde Sizzo, o \"Barrio Urquijo\", a estatua de Pedro Duro, o \"Mercado\", o edificio da Salle Vella, a \"Pinacoteca de Eduardo \u00darculo\" e tres parques: Dores F Duro, Garc\u00eda Lago e Sutu."}
{"id": "47980", "revid": "23204", "url": "https://gl.wikipedia.org/wiki?curid=47980", "title": "Morgana", "text": "Morgan le Fay (, que significa \"A Fada Morgana\"), tam\u00e9n co\u00f1ecida como Morgan[n]a, Morgain[a/e], Morg[a]ne, Morgant[e], Morge[i]n, e Morgue[in] entre outros nomes e graf\u00edas, \u00e9 unha poderosa fada da mitolox\u00eda celta, media irm\u00e1 do Rei Artur, nai con el de Mordred e disc\u00edpula de Merl\u00edn. \u00c9 a ra\u00ed\u00f1a da illa de Avalon, co poder de curar e mudar de forma.\nMorgana no ciclo art\u00farico.\nNo ciclo art\u00farico, a fada Morgana \u00e9 unha personaxe feminina, \u00e1s veces presentada polos cristi\u00e1ns como antagonista do rei Artur e inimiga de Xenevra. Na \"Vita Merlini\" (\"Vida de Merl\u00edn\") do s\u00e9culo XII, dise que Morgana (\"Morgen\") \u00e9 a maior de nove irm\u00e1s que gobernan Avalon. Geoffrey de Monmouth fala de Morgana como curandeira e cambiante. Escritores m\u00e1is tard\u00edos como Chr\u00e9tien de Troyes, base\u00e1ndose na interpretaci\u00f3n de Monmouth, describiron a Morgana velando a Merl\u00edn en Avalon.\nNa tradici\u00f3n dos ciclos art\u00faricos, Morgana era a filla da nai de Artur -Lady Igraine- e do seu primeiro marido -Gorlois, duque de Cornualla- e sobri\u00f1a de Viviana, a Dona do Lago. Arturo, fillo de Igraine e de Uther Pendragon, era, por tanto, medio irm\u00e1n dela. Como muller celta, Morgana herdou parte da \"maxia da Terra\" da s\u00faa nai. Morgana ti\u00f1a d\u00faas irm\u00e1s m\u00e1is vellas (e era por tanto a menor das tres, e non a maior de nove). O tr\u00edo de irm\u00e1s \u00e9 unha f\u00f3rmula abundantemente usada na mitolox\u00eda celta. En \"La Mort d'Arthur (A morte de Artur)\" e noutras fontes, ela \u00e9 a infeliz esposa do Rei Urien de Gore, e Owain mab Urien \u00e9 o seu fillo.\nNas interpretaci\u00f3ns cristi\u00e1s m\u00e1is modernas da mitolox\u00eda art\u00farica, Morgana seduce a Artur e concibe con el o malvado Mordred, a\u00ednda que orixinalmente (por exemplo en \"La Mort d'Arthur\") este papel as\u00edgnaselle a unha das s\u00faas irm\u00e1s.\nDiversas fontes describen a Morgana como disc\u00edpula de Merl\u00edn, e m\u00e1is adiante como a s\u00faa rival; neste papel, a personaxe aparece parcialmente superposto a \"Viviana\", unha das figuras que corresponden ao nome da \"Dona do Lago\". O mito da rivalidade entre Morgana e Merl\u00edn ret\u00f3mase nalgunhas obras cinematogr\u00e1ficas, en particular no filme \"Excalibur\" de John Boorman (1981).\nMorgana noutras fontes.\nA fada Morgana aparece tam\u00e9n en narraci\u00f3ns fant\u00e1sticas posteriores, non relacionadas co ciclo do rei Artur, con frecuencia como personificaci\u00f3n do fen\u00f3meno \u00f3ptico fata morgana. Por exemplo, a fada Morgana aparece na f\u00e1bula \"Os cisnes selv\u00e1ticos\" de Hans Christian Andersen."}
{"id": "47981", "revid": "336", "url": "https://gl.wikipedia.org/wiki?curid=47981", "title": "Fata Morgana", "text": ""}
{"id": "47985", "revid": "55340", "url": "https://gl.wikipedia.org/wiki?curid=47985", "title": "Xavier Rubert de Vent\u00f3s", "text": "Xavier Rubert de Vent\u00f3s, nado en Barcelona o 1 de setembro de 1939 e finado o 28 de xaneiro de 2023, foi un fil\u00f3sofo, profesor universitario, escritor e pol\u00edtico catal\u00e1n.\nTraxectoria.\nMoi activo na vida p\u00fablica catal\u00e1, colaborou con frecuencia en diversos medios televisivos, radiof\u00f3nicos e escritos. As s\u00faas obras gozan de reco\u00f1ecemento internacional, como o mostra o feito de teren sido traducidas ao castel\u00e1n (ademais de ter escrito algunha directamente neste idioma), ingl\u00e9s, italiano e alem\u00e1n."}
{"id": "47986", "revid": "15490", "url": "https://gl.wikipedia.org/wiki?curid=47986", "title": "Juli\u00e1n Sanz del R\u00edo", "text": "Juli\u00e1n Sanz del R\u00edo, nado en Torrear\u00e9valo (provincia de Soria) o 10 de marzo de 1814 e finado en Madrid o 12 de outubro de 1869, foi un fil\u00f3sofo, pedagogo e xurista espa\u00f1ol, un dos impulsores do krausismo.\nTraxectoria.\nEstudou na Universidade de Granada e logo en Madrid, onde ser\u00e1 catedr\u00e1tico de Historia da Filosof\u00eda. En 1843 foi enviado a ampliar estudos en Alema\u00f1a, impregn\u00e1ndose al\u00ed da filosof\u00eda de Krause, que difundir\u00e1 en Espa\u00f1a ao seu regreso, o que orixinar\u00e1 unha rama espa\u00f1ola do krausismo, provocando importantes mudanzas na vida intelectual deste pa\u00eds nos s\u00e9culos XIX e XX.\nUn dos seus disc\u00edpulos m\u00e1is destacados foi Francisco Giner de los R\u00edos, fundador e director da Instituci\u00f3n Libre de Ense\u00f1anza.\nObras.\nEntre as s\u00faas obras salientan:"}
{"id": "47988", "revid": "5863", "url": "https://gl.wikipedia.org/wiki?curid=47988", "title": "Mario Bunge", "text": "Mario Bunge, nado en Buenos Aires (Arxentina) o 21 de setembro de 1919 e finado en Montreal o 25 de febreiro 2020, foi un f\u00edsico e fil\u00f3sofo arxentino, ademais dun humanista.\nTraxectoria.\nNaceu na cidade arxentina de Buenos Aires o 21 de setembro de 1919. Interesado na filosof\u00eda da f\u00edsica, Bunge comezou os seus estudos na Universidade Nacional de La Plata, gradu\u00e1ndose cun doutoramento en ciencias f\u00edsico-matem\u00e1ticas no ano 1952. Na mesma universidade foi profesor de f\u00edsica te\u00f3rica e filosof\u00eda desde 1956 ata 1966 cando, insatisfeito perante o clima pol\u00edtico do seu pa\u00eds, tomou a decisi\u00f3n de emigrar. Pasou ent\u00f3n a ensinar nas universidades de M\u00e9xico, Estados Unidos e Alema\u00f1a, acabando por radicar no 1966 en Montreal, Canad\u00e1, como profesor da Universidade McGill desde aquela.\nOs seus principais intereses son a epistemolox\u00eda, a filosof\u00eda da mente e filosof\u00eda das ciencias sociais. O seu libro \"La ciencia, su m\u00e9todo y su filosof\u00eda\" (1960), no que introduce as bases do m\u00e9todo cient\u00edfico e a s\u00faa aplicaci\u00f3n no campo do saber, chegou a se converter nun cl\u00e1sico do x\u00e9nero.\n\u00c9 co\u00f1ecido tam\u00e9n por expresar publicamente a s\u00faa posici\u00f3n contraria as pseudociencias, entre as que incl\u00fae a psican\u00e1lise e a homeopat\u00eda; mais tam\u00e9n elaborou fortes cr\u00edticas contra correntes filos\u00f3ficas como o existencialismo, inclu\u00edndo fil\u00f3sofos como Martin Heidegger e Edmund Husserl; o posmodernismo; a hermen\u00e9utica e o feminismo filos\u00f3fico. Talvez a s\u00faa obra m\u00e1is importante estea formada polos oito volumes do seu \"Tratado de filosof\u00eda b\u00e1sica\" (\"Treatise on Basic Philosophy\").\nEn 1982 foi galardoado co Premio Pr\u00edncipe de Asturias de Comunicaci\u00f3n e Humanidades."}
{"id": "47989", "revid": "5312", "url": "https://gl.wikipedia.org/wiki?curid=47989", "title": "Folga xeral", "text": "Unha folga xeral \u00e9 unha acci\u00f3n de protesta levada a termo por toda a forza de traballo dunha cidade, comarca, rexi\u00f3n ou pa\u00eds, consistente en deixar de traballar e manifestarse nas r\u00faas para conseguir un obxectivo econ\u00f3mico ou pol\u00edtico. A finais do s\u00e9culo XIX e inicios do s\u00e9culo XX foron frecuentes porque os movementos sindicais ti\u00f1an unha grande influencia a nivel internacional.\nAs folgas xerais foron frecuentes en Espa\u00f1a durante as primeiras d\u00e9cadas do s\u00e9culo XX impulsadas polos movementos anarquistas, as\u00ed como nos \u00faltimos anos da ditadura franquista.\nA folga xeral m\u00e1is importante dos \u00faltimos anos aconteceu en Par\u00eds durante o mes de maio de 1968."}
{"id": "47992", "revid": "1822", "url": "https://gl.wikipedia.org/wiki?curid=47992", "title": "Trit\u00f3n (mitolox\u00eda)", "text": "Trit\u00f3n \u00e9 unha figura da mitolox\u00eda grega, fillo de Poseid\u00f3n, deus do mar, e da nereida Anfitrite.\nTrit\u00f3n ti\u00f1a un corno de concha que ao facerlle soar calmaba as tempestades e anunciaba a chegada do deus do mar.\nAparece representado coa s\u00faa parte superior humana (torso e cabeza) e a inferior con forma de peixe. \nA s\u00faa orixe \u00e9 pre-grega, probabelmente fenicia.\n\u00c9 co\u00f1ecido pola axuda que lle deu a Xas\u00f3n e aos Argonautas para que puidesen atopar a ruta a seguir. Por\u00e9n, noutra aventura debe loitar contra Heracles, para que este non averig\u00fce o cami\u00f1o ao Xard\u00edn das Hesp\u00e9rides.\nNa iconograf\u00eda co nome de Trit\u00f3ns des\u00edgnanse un amplo n\u00famero de divindades mari\u00f1as menores que acompa\u00f1an a Poseid\u00f3n.\nSegundo Karl Ker\u00e9nyi, \u00e9 un centauro de mar, coa parte superior do seu corpo como un home, as patas dianteiras dun cabalo e a parte inferior do corpo semellante a un golfi\u00f1o. Este ser recibe tam\u00e9n o nome de ictiocentauro."}
{"id": "47996", "revid": "1131", "url": "https://gl.wikipedia.org/wiki?curid=47996", "title": "Excalibur", "text": "Excalibur \u00e9 o nome m\u00e1is aceptado da espada lendaria do rei Artur, \u00e1 que se atribu\u00edron diferentes propiedades extraordinarias ao longo das numerosas versi\u00f3ns do mito e as historias subseguintes.\nOrixinalmente recibiu outros nomes: \"Caliburn\", nos escritos de Geoffrey de Monmouth; e \"Caledfwlch\", en antigas narraci\u00f3ns galesas como \"Culhwch ac Olwen\", Esta \u00faltima \u00e9 unha palabra que deriva do ga\u00e9lico antigo \"caladbolg\", que significar\u00eda \"espada escintilante\".\nA partir das narraci\u00f3ns de ficci\u00f3n baseadas no m\u00edtico personaxe do rei Artur, a espada Excalibur ten diversas historias asociadas.\nA obtenci\u00f3n de Excalibur.\nExisten diversas historias sobre como Artur se fixo posuidor da m\u00edtica espada. Geoffrey de Monmouth s\u00f3 di que a mesma foi forxada en Avalon, sen dar m\u00e1is detalles.\nNo Ciclo da Vulgata c\u00f3ntase que Artur recibe a espada dunha ninfa chamada a Dona do Lago. Por\u00e9n hai outra historia (m\u00e1is difundida, mais que segundo os primeiros escritos non era a orixinal) na cal se conta que Artur obtivo Excalibur ao extraela dunha pedra, e que a espada foi forxada por Merl\u00edn. En resumo, Excalibur \u00e9 a espada m\u00e1is poderosa que nunca existiu, pois d\u00e1balle o poder a quen a posu\u00edra de non ser ferido nunca.\nA desaparici\u00f3n de Excalibur.\nO relato m\u00e1is aceptado \u00e9 aquel que narra que Arturo, moribundo, ord\u00e9nalle a un dos seus cabaleiros que tire a s\u00faa espada a un estanque encantado. Este cabaleiro, que primeiro desobedece e despois acepta a orde de moi mala gana, \u00e9 chamado Girflet, Bedivere, Lanzarote ou Perceval, segundo o relato.\nCando o cabaleiro lanza a espada ao estanque, unha man xorde da superficie da auga, colle a espada e despois desaparece nas profundidades.\nPel\u00edculas.\nA espada d\u00e1 nome \u00e1 pel\u00edcula \"Excalibur\" sobre o Rei Artur e as s\u00faas aventuras, dirixida en 1981 por John Boorman.\nAs\u00ed mesmo, \u00e9 mencionada noutras pel\u00edculas como \"Merlin\", do director Steve Barron, en 1998, facendo alusi\u00f3n en gran parte ao ciclo da Vulgata.\nAdemais, existe unha pel\u00edcula titulada \"A lenda de Excalibur\", tam\u00e9n chamada \"A \u00faltima lexi\u00f3n\", na cal se conta que a espada pertenc\u00eda a Xulio C\u00e9sar e foi atopada polo seu descendente R\u00f3mulo Aug\u00fastulo, quen mudou o seu nome a Pendragon."}
{"id": "47998", "revid": "22570", "url": "https://gl.wikipedia.org/wiki?curid=47998", "title": "R\u00edo Tigris", "text": "O r\u00edo Tigris \u00e9 o r\u00edo oriental dos dous grandes r\u00edos que definen Mesopotamia, xunto co \u00c9ufrates, que fl\u00fae desde as monta\u00f1as de Anatolia a trav\u00e9s de Iraq. De feito, o nome \"Mesopotamia\" quere dicir \"terra entre os r\u00edos\".\nDescrici\u00f3n.\nO Tigris ten unha lonxitude duns 1.800\u00a0km. Nace nos Montes Tauros de Turqu\u00eda oriental e fl\u00fae en xeral cara ao sueste. Percorre 400\u00a0km en Turqu\u00eda, 32 na fronteira con Siria e 1.418\u00a0km en territorio iraqu\u00ed, ata que se une ao \u00c9ufrates preto de Ao Qurna no sur de Iraq. Os dous r\u00edos forman a canle de Shatt El-Arab, que desemboca no golfo p\u00e9rsico. A este r\u00edo chegan moitos afluentes, como o r\u00edo Diyala e o Zab.\nBagdad, a capital de Iraq, \u00e1chase na beira oeste do Tigris, mentres que a cidade portuaria de Basora est\u00e1 xunto ao Shatt El-Arab. Na Antig\u00fcidade, moitas das grandes cidades de Mesopotamia ach\u00e1banse xunto a alg\u00fan dos dous r\u00edos, ou polo menos preto deles, aproveitando as s\u00faas augas para irrigar a civilizaci\u00f3n sumeria. Entre as cidades m\u00e1is importantes do Tigris atop\u00e1banse N\u00ednive, Ctesifonte e Seleucia do Tigris, mentres que a cidade de Lagash estaba irrigada por auga do Tigris a trav\u00e9s dunha canle constru\u00edda cara ao ano 2400 adC. A cidade natal de Saddam Hussein, Tikrit, tam\u00e9n se atopa xunto ao r\u00edo, e ademais o seu nome est\u00e1 baseado no do propio r\u00edo.\nO Tigris foi unha ruta de transporte importante durante moito tempo a trav\u00e9s dun territorio mayormente des\u00e9rtico. \u00c9 navegable ata Bagdad por botes de pouco calado, pero se require de balsas para o transporte ata Mosul. O comercio a trav\u00e9s do r\u00edo caeu en desuso a trav\u00e9s do s\u00e9culo XX debido a que as v\u00edas ferroviarias e estradas entre Basora, Bagdad e Mosul substitu\u00edron unha gran parte do tr\u00e1fico pola zona.\nEtimolox\u00eda.\nO nome orixinal do r\u00edo en sumerio era \"idigna\" ou \"idigina\", que pode ser interpretado como \"o r\u00edo r\u00e1pido\" ou \"o r\u00edo que fl\u00fae\", en contraste co seu veci\u00f1o o \u00c9ufrates, cuxo caudal m\u00e1is lento provocaba que se depositasen m\u00e1is sedimentos e constru\u00edse un leito m\u00e1is alto que o Tigris. En Pahlavi, \"tigr\" significa \"frecha\" (da mesma familia que o persa antigo \"tigra-\", e o persa moderno \"t\u00eaz\": \"agudo\"). Con todo, non parece que este fose o nome orixinal do r\u00edo, sen\u00f3n m\u00e1is ben parece que foi acu\u00f1ado (de forma similar que nas linguas sem\u00edticas) como imitaci\u00f3n do nome local sumerio. \u00c9 tam\u00e9n posible que o nome Tigris sexa derivado do idioma kurdo, no que \"tij\" significa \"agudo\", refer\u00edndose ao Tigris como un r\u00edo agudo e r\u00e1pido. Dado que non existe un equivalente \u00e1 letra \"j\" en grego, utilizouse a letra \"g\", derivando posiblemente en \"tig\" a partir de \"tij\".\nOutro nome dado a este r\u00edo, utilizado desde o tempo do Imperio Persa \u00e9 \"Arvand\", que ten o mesmo significado. Actualmente, o nome Arvand ref\u00edrese \u00e1 parte baixa do Tigris en lingua persa."}
{"id": "47999", "revid": "23204", "url": "https://gl.wikipedia.org/wiki?curid=47999", "title": "Materia de Breta\u00f1a", "text": "A Materia de Breta\u00f1a, denominada \u00e1s veces ciclo art\u00farico ou ciclo bret\u00f3n, \u00e9 unha tem\u00e1tica literaria que trata sobre o Rei Artur e os cabaleiros da mesa redonda que van \u00e1 busca do Santo Graal. \u00c9 unha das tem\u00e1ticas que m\u00e1is libros produciu na literatura universal. A Materia de Breta\u00f1a, xunto coa Materia de Francia (que se refire \u00e1s lendas de Carlomagno) e a Materia de Roma (que incl\u00fae materiais da mitolox\u00eda cl\u00e1sica), era un dos tres grandes ciclos literarios da literatura medieval. O poeta franc\u00e9s do s\u00e9culo XII Jean Bodel creou o nome segundo as li\u00f1as do seu poema \u00e9pico \"Chanson de Saisnes\":\nTemas e elementos.\nHistoria lendaria de Breta\u00f1a.\nComunmente, crese que esta historia lendaria creouse para que servise de base para o patriotismo mitol\u00f3xico da illa brit\u00e1nica.\nA \"Historia Brittonum\", a fonte m\u00e1is antiga que se co\u00f1ece da historia de Bruto de Breta\u00f1a, puido crearse para posu\u00edr unha xenealox\u00eda de varios pr\u00edncipes galeses do s\u00e9culo IX. Consid\u00e9rase que foi Nennio o autor desta primeira fonte, mais non se sabe con seguridade porque existiron varias recensi\u00f3ns. Esta historia logrou grande aceptaci\u00f3n porque o seu autor creou unha uni\u00f3n entre Bruto e a di\u00e1spora dos heroes tras a Guerra de Troia, o cal foi un valioso material usado polos posteriores mit\u00f3grafos como Godofredo de Monmouth, Michael Drayton, e John Milton, autores que poder\u00edan utilizar isto para conectar as Illas Brit\u00e1nicas coa era heroica da literatura grega. As\u00ed, por exemplo, Virxilio uniu a fundaci\u00f3n m\u00edtica de Roma coa Guerra de Troia na \"Eneida\". Godofredo de Monmouth tam\u00e9n presentou a imaxinaria historia segundo a cal supostamente o nome da tribo celta dos Trinovantes provi\u00f1a de \"Troi-novant\", isto \u00e9, a \"Nova Troia\".\nOutras versi\u00f3ns m\u00e1is especulativas unen a mitolox\u00eda celta con varios gobernantes e incidentes narrados por Godofredo de Monmouth na s\u00faa \"Historia Regum Britanniae\". Tam\u00e9n se suxeriu que, por exemplo, Leir de Breta\u00f1a, quen posteriormente ser\u00eda \"O rei Lear\" de Shakespeare, era orixinalmente o deus mari\u00f1o irland\u00e9s Lir. Moitas deidades celtas foron identificadas con personaxes art\u00faricos, como por exemplo a fada Morgana, que se identificou coa deusa irlandesa M\u00f3rr\u00edgan. Moitas destas identificaci\u00f3ns vi\u00f1eron das especulaci\u00f3ns da comparaci\u00f3n de relixi\u00f3ns a finais do s\u00e9culo XIX, algo que se cuestionou posteriormente.\nAo parecer, William Shakespeare estaba moi interesado na historia lendaria de Breta\u00f1a, as\u00ed como tam\u00e9n nas s\u00faas variantes m\u00e1is escuras. As obras de Shakespeare conte\u00f1en varias historias relacionadas con estes reis lendarios, como o \"Rei Lear\" e \"Cimbelino\". Crese que o mestre gal\u00e9s de Shakespeare, Thomas Jenkins, foi quen lle presentou este material, e tam\u00e9n quizais o animou a ler a Godofredo de Monmouth. Estas historias tam\u00e9n figuran n`\"As Cr\u00f3nicas de Inglaterra, Escocia e Irlanda\" de Raphael Holinshed, quen tam\u00e9n parece ser fonte do \"Macbeth\" de Shakespeare. Un mestre gal\u00e9s aparece como o personaxe de Sir Hugh Evans n`\"As Alegres Comadres de Windsor\".\nOutros autores tam\u00e9n usaron as primeiras historias de Artur e as fontes pseudo-hist\u00f3ricas da Materia de Breta\u00f1a. Os escoceses, por exemplo, formularon unha historia m\u00edtica nas li\u00f1as reais dos Pictos e os Dalriada. A pesar de seren li\u00f1as veraces (a diferenza das de Godofredo), as orixes son pouco precisas e incorporan detalles tanto da historia m\u00edtica bretoa como da irlandesa. A historia de Gabhran, en especial, incorpora elementos de ambas as mitolox\u00edas.\nO Ciclo art\u00farico.\nO ciclo literal art\u00farico \u00e9 a parte mellor co\u00f1ecida da Materia de Breta\u00f1a. O seu reco\u00f1ecemento d\u00e9bese a que narra d\u00faas historias entrelazadas que intrigaron a varios autores posteriores. Unha trata sobre Camelot, usualmente visualizada como unha utop\u00eda chea de virtude cabaleiresca, algo que posteriormente ser\u00eda revertido polos erros do rei Artur e Sir Lancelot. A outra historia fala sobre das buscas do Santo Graal feitas por varios cabaleiros, algunhas que foron exitosas (como as de Galahad ou Percival), namentres que outros fallaron (como Sir Lancelot).\nAs historias medievais de Artur e os seus cabaleiros est\u00e1n cheas de temas cristi\u00e1ns, os cales tratan sobre a destruci\u00f3n dos virtuosos planos humanos debido \u00e1s fallas morais dos personaxes, e a busca dunha importante reliquia cristi\u00e1. Finalmente, as relaci\u00f3ns de amor cort\u00e9s entre os personaxes, como Lancelot e Xenevra, ou entre Trist\u00e1n e Isolda. Posteriormente houbo unha tendencia de unir as historias do Rei Artur e os seus cabaleiros coa mitolox\u00eda celta, en versi\u00f3ns reconstru\u00eddas a principios do s\u00e9culo XX, plenamente rom\u00e1nticas.\nAdemais, \u00e9 posible considerar a literatura art\u00farica en xeral, e especialmente aquelas historias acerca do Graal, como unha alegor\u00eda do desenvolvemento humano e o crecemento espiritual (un tema explorado por Joseph Campbell, entre outros).\nFontes orixinais da materia de Breta\u00f1a.\nNeste apartado incl\u00faense as fontes orixinais a partir das cales se desenvolve a Materia de Breta\u00f1a ou, dito doutra maneira, a literatura art\u00farica.\nA Materia de Breta\u00f1a na literatura galega.\nCons\u00e9rvanse catro textos en prosa da literatura galego-portuguesa medieval que desenvolven as lendas en torno ao Rei Artur e os cabaleiros da T\u00e1boa Redonda:\nAmais, alg\u00fans textos l\u00edricos (lais e algunhas referencias noutras cantigas) e outros textos en prosa tam\u00e9n presentan unha forte presenza da materia de Breta\u00f1a.\nXa na literatura galega contempor\u00e1nea tam\u00e9n aparece tratada a Materia de Breta\u00f1a, principalmente en narrativa. \"Na noite estrelecida\" (1926) \u00e9 unha obra po\u00e9tica de Ram\u00f3n Cabanillas, conformada por tres poemas escritos en series de pareados alexandrinos, mesturados con romances e sextinas. O mesmo autor publicou en 1922 a obra \"O cabaleiro do Sant Grial\". \"Merl\u00edn e familia\" (1955) \u00e9 un texto narrativo de \u00c1lvaro Cunqueiro que narra a estancia de Merl\u00edn nas terras de Miranda. \"Amor de Artur\" \u00e9 unha novela de Xos\u00e9 Lu\u00eds M\u00e9ndez Ferr\u00edn. Outras novelas en lingua galega que falan da Materia de Breta\u00f1a son \"Irm\u00e1n rei Artur\" (Carlos Gonz\u00e1lez Reigosa, 1987), \"Galv\u00e1n en Saor\" (Dar\u00edo Xoh\u00e1n Cabana, 1989) e \"Morgana en Esmelle\" (Bego\u00f1a Caama\u00f1o, 2012).\nNoutras ocasi\u00f3ns, a materia de Breta\u00f1a \u00e9 tomada como pretexto para desenvolver novas tramas. As\u00ed acontece na novela negra \"A procura do falso Grial\" (Manuel Forcadela, 2006)."}
{"id": "48000", "revid": "22570", "url": "https://gl.wikipedia.org/wiki?curid=48000", "title": "Uso lex\u00edtimo", "text": "O fair use ou uso lex\u00edtimo \u00e9 un concepto da lexislaci\u00f3n estadounidense que permite baixo circunstancias especiais o uso de material protexido con dereitos de autor.\nSe se trata de marcas rexistradas, os tribunais dos Estados Unidos consideran catro factores para determinar se \u00e9 alegable a defensa de uso razoable: \nNo caso de marcas rexistradas, o usuario secundario debe demostrar que non est\u00e1 usando unha marca de nome descritiva, xeograficamente descritiva ou persoal no sentido das marcas rexistradas, sen\u00f3n s\u00f3 para describir os seus bens ou servizos, ou a orixe xeogr\u00e1fica dos mesmos, ou ben, para nomear \u00e1 persoa que dirixe a empresa.\nUso xusto das obras protexidas.\nOs dereitos dun autor sobre as s\u00faas obras te\u00f1en algunhas limitaci\u00f3ns, das cales a m\u00e1is importante \u00e9 o uso razoable. Consid\u00e9rase uso razoable a utilizaci\u00f3n dunha obra con prop\u00f3sitos de cr\u00edtica, realizaci\u00f3n de comentarios descritivos, noticias, ensino e investigaci\u00f3n.\nPara decidir se o uso dunha obra \u00e9 razoable tam\u00e9n se toma en conta alg\u00fans outros factores:"}
{"id": "48001", "revid": "1987", "url": "https://gl.wikipedia.org/wiki?curid=48001", "title": "457", "text": ""}
{"id": "48003", "revid": "23204", "url": "https://gl.wikipedia.org/wiki?curid=48003", "title": "Dave Farrell", "text": "David Michael Farrell, nado en Plymouth (Massachusetts) o 8 de febreiro de 1977, \u00e9 o baixista do grupo de nu metal Linkin Park. \nTraxectoria.\nCando ti\u00f1a 5 anos mudouse a Mission Vello (California) e posteriormente graduouse na Universidade de California. Toca o baixo e a guitarra el\u00e9ctrica.\nFarrell foi membro dun grupo de ska cr\u00edsti\u00e1n co\u00f1ecido como Tasty Snax. Mentres asist\u00eda \u00e1 universidade, practicou con Brad Delson na s\u00faa habitaci\u00f3n. Malia isto, como ti\u00f1a que viaxar coa s\u00faa banda, os Tasty Snax, non puido tocar con Delson e a s\u00faa banda, que se converter\u00eda en Linkin Park. Tras cambiar o seu nome a Snax, Farrell comezou a tocar o baixo na banda antes de abandonala de novo para unirse a Linkin Park. "}
{"id": "48004", "revid": "25871", "url": "https://gl.wikipedia.org/wiki?curid=48004", "title": "Hybrid Theory", "text": "Hybrid Theory \u00e9 o primeiro \u00e1lbum do grupo de nu metal Linkin Park, lanzado \u00e1 venda o 24 de outubro do 2000.\nNo ano 2001, este \u00e1lbum foi o m\u00e1is vendido en Estados Unidos. \u00c9 ademais, o \u00e1lbum debut que m\u00e1is copias vendeu no s\u00e9culo XXI, con 20 mill\u00f3ns de exemplares a nivel mundial.\nO nome \"Hybrid Theory\" era orixinalmente o nome do grupo, pero por problemas cos dereitos de autor cunha banda inglesa chamada \"Hybrid\", trocaron o nome polo de \"Linkin Park\". Recordando os seus comezos, o \u00e1lbum conserva o nome orixinal do grupo."}
{"id": "48005", "revid": "1505", "url": "https://gl.wikipedia.org/wiki?curid=48005", "title": "Gandar\u00eda", "text": "A gander\u00eda ou gandar\u00eda \u00e9 unha actividade econ\u00f3mica do sector primario, dedicada \u00e1 cr\u00eda do gando, o conxunto de gando dunha explotaci\u00f3n gandeira ou a propia explotaci\u00f3n gandeira. O obxectivo \u00e9 sacar proveito da cr\u00eda e explotaci\u00f3n de animais, xeralmente dom\u00e9sticos, para obter carne e outros produtos coma o leite, ovos, coiro ou la.\nA gander\u00eda bovina, porcina, equina e caprina son as m\u00e1is com\u00fans, a\u00ednda que ultimamente a cr\u00eda de animais alternativos parece aumentar.\nA gander\u00eda est\u00e1 intimamente relacionada coa agricultura, e estas d\u00faas actividades humanas dependen dun tipo especial de ambiente e ecosistemas, que son os do medio rural ou agroecosistema.\nHistoria da gander\u00eda.\nA gander\u00eda comezou no neol\u00edtico, cando o home iniciou a domesticaci\u00f3n de animais herb\u00edvoros como vacas, ovellas, cabras e abandonou a caza e a recolecci\u00f3n de froitos. Estes animais como o gando vac\u00fan serviron, ademais de proporcionar carne, como animais de carga de mercanc\u00edas, tiro do arado, proporci\u00f3n de peles e m\u00e1is tarde de leite e derivados. O esterco acumulado nos cortellos servir\u00eda para fertilizante dos primeiros cultivos. Estes mesmos animais axudar\u00edan ao desmonte dos bosques e a creaci\u00f3n de pastos. Nas rexi\u00f3ns do hemisferio norte, o gando trasladar\u00edase segundo as estaci\u00f3ns desde as zonas fr\u00edas \u00e1s amornadas no inverno, e desde as calorosas \u00e1s m\u00e1is frescas no ver\u00e1n.\nAf\u00edrmase que \u00e9 anterior \u00e1 agricultura, resultando da mellora dos cazadores-recolectores, que deseguido de aprenderen a cazar os animais vivos para matalos, d\u00e9ronse de conta da posibilidade e utilidade da s\u00faa cr\u00eda.\nNas primeiras etapas da gandar\u00eda, o home continuaba n\u00f3made, e na maior\u00eda das veces conduc\u00eda os seus raba\u00f1os domesticados sen procurar xa a caza sen\u00f3n novos pastos para alimentar o raba\u00f1o.\nA\u00ednda que non hai probas da pr\u00e1ctica da agricultura antes do 8000 a.C., os seus efectos foron dr\u00e1sticos sobre a gandar\u00eda, pois a agricultura fixou o home no lugar do plant\u00edo, co cal tiveron que inventarse novas soluci\u00f3ns en substituci\u00f3n da gandar\u00eda n\u00f3made.\nClasificaci\u00f3n da industria gandeira.\nA industria gandeira clasifica ao gando segundo o fin deste:\nFormas de explotaci\u00f3n.\nSegundo a forma de tratamento dos animais, a gander\u00eda pode clasificarse en:"}
{"id": "48006", "revid": "5863", "url": "https://gl.wikipedia.org/wiki?curid=48006", "title": "Werner Heisenberg", "text": "Werner Karl Heisenberg, nado en W\u00fcrzburg, Alema\u00f1a o 5 de decembro de 1901 e finado en M\u00fanic o 1 de febreiro de 1976, foi un f\u00edsico alem\u00e1n.\nTraxectoria.\nInclinado desde mozo polas matem\u00e1ticas, e en menor medida pola f\u00edsica, intenta en 1920 empezar un doutoramento en matem\u00e1tica pura, pero Ferdinand von Lindemann rex\u00e9itao como alumno porque est\u00e1 pr\u00f3ximo a xubilarse. Recom\u00e9ndalle facer os seus estudos de doutoramento co f\u00edsico Arnold Sommerfeld como supervisor, quen o acepta de bo grado. Ten como compa\u00f1eiro de estudos a Wolfgang Pauli.\nDurante o seu primeiro ano toma esencialmente cursos de matem\u00e1tica coa idea de pasarse a traballar en teor\u00eda de n\u00fameros apenas te\u00f1a a oportunidade, pero da pouco empeza a interesarse pola f\u00edsica te\u00f3rica. Comeza a traballar na Teor\u00eda da Relatividade de Einstein pero Pauli acons\u00e9llalle que se dedique \u00e1 Teor\u00eda At\u00f3mica na que a\u00ednda hab\u00eda gran discrepancia entre teor\u00eda e experimento.\nObt\u00e9n o seu doutoramento no 1923 e deseguido viaxa a Gotinga, onde traballa como asistente de Max Born. En 1924 viaxa a Copenhaguen e co\u00f1ece a Niels Bohr. En 1925, Heisenberg discorre a formulaci\u00f3n matricial da mec\u00e1nica cu\u00e1ntica. O que subxace na s\u00faa aproximaci\u00f3n \u00f3 tema \u00e9 un grande pragmatismo. No canto de concentrarse na evoluci\u00f3n dos sistemas f\u00edsicos de principio a fin, concentra os seus esforzos en obter informaci\u00f3n sabendo o estado inicial e final do sistema, sen preocuparse demasiado por co\u00f1ecer de xeito preciso o ocorrido no medio. Concibe a idea de agrupar a informaci\u00f3n en forma de cadros de dobre entrada. Foi Max Born quen se deu conta de que esa forma de traballar xa fora estudada polos matem\u00e1ticos e non era outra cousa que a teor\u00eda de matrices. Un dos resultados m\u00e1is rechamantes \u00e9 que a multiplicaci\u00f3n de matrices non \u00e9 conmutativa, polo que toda asociaci\u00f3n de cantidades f\u00edsicas con matrices ter\u00e1 que reflectir este feito matem\u00e1tico. Isto leva a Heisenberg a enunciar o Principio de indeterminaci\u00f3n. A teor\u00eda cu\u00e1ntica ten un \u00e9xito enorme e logra explicar practicamente todo o mundo microsc\u00f3pico. En 1932, pouco antes de cumprir os 31 anos, recibe o premio Nobel de F\u00edsica por \u00ab\"A creaci\u00f3n da mec\u00e1nica cu\u00e1ntica, cuxo uso conduciu, entre outras cousas, \u00f3 descubrimento das formas alotr\u00f3picas do hidr\u00f3xeno\"\u00bb.\nEn 1935 intenta substitu\u00edr a Sommerfeld que se xubila como profesor en M\u00fanic, pero os nazis queren eliminar toda teor\u00eda f\u00edsica \u00abxudeizante\u00bb, e nesa categor\u00eda entran a mec\u00e1nica cu\u00e1ntica e a relatividade, cuxos referentes, Max Born e Albert Einstein son xudeus, de maneira que se impide o seu nomeamento.\nMalia isto, en 1938, Heisenberg acepta dirixir o intento nazi por obter unha arma at\u00f3mica. Durante moitos anos subsistiu a d\u00fabida de se este proxecto fracasou por impericia de parte dos seus integrantes ou porque Heisenberg e os seus colaboradores d\u00e9ronse conta do que Hitler poder\u00eda facer cunha bomba at\u00f3mica. S\u00f3 moitos anos despois, en 1995, s\u00f3ubose que os c\u00e1lculos alem\u00e1ns estaban equivocados e que sempre tiveron a intenci\u00f3n de constru\u00edr a bomba."}
{"id": "48007", "revid": "1093", "url": "https://gl.wikipedia.org/wiki?curid=48007", "title": "Principio da incerteza de Heisenberg", "text": ""}
{"id": "48008", "revid": "23204", "url": "https://gl.wikipedia.org/wiki?curid=48008", "title": "Galaaz", "text": "Galaaz (en ingl\u00e9s: \"Galahad\"; en gal\u00e9s: \"Gwalchavad\") \u00e9 unha personaxe lendaria das historias do Ciclo Art\u00farico. Galaaz era un dos Cabaleiros da T\u00e1boa Redonda do Rei Artur e un dos tres que conseguiu alcanzar o Santo Graal. Era o fillo ilex\u00edtimo de Lancelot e de Elaine de Corbenic.\nGalaaz era considerado o cabaleiro m\u00e1is puro e, consecuentemente o \u00fanico que pod\u00eda sentar na Cadeira Perigosa da T\u00e1boa Redonda, un asento que ficaba sempre baleiro, xa que s\u00f3 o escollido a\u00ed se poder\u00eda sentar. Pola s\u00faa pureza, Galaaz est\u00e1 considerado unha encarnaci\u00f3n de Xes\u00fas na forma de cabaleiro.\nA historia de Galahad.\nA concepci\u00f3n de Galahad d\u00e1se cando Helena, filla do Rei Pescador, usa maxia para enganar Lancelot, fac\u00e9ndoo levar a crer que ela era Xenevra. Eles dormen xuntos, mais ao descubrir o que aconteceu, Lancelot deixa Helena e volta para a Corte do Rei Artur. Galaaz \u00e9, ent\u00f3n, entregado aos coidados dunha s\u00faa t\u00eda, abadesa dun convento, e al\u00ed \u00e9 criado. \"Galahad\" era tam\u00e9n o nome orixinal de Lancelot, mais xa llo cambiaron de neno, pois Merl\u00edn profetiza que o seu fillo ir\u00e1 superar o seu pai en valor e ter\u00e1 \u00e9xito na demanda do Graal.\nAo chegar \u00e1 vida adulta, Galahad re\u00fanese co seu pai, que o arma cabaleiro. \u00c9 ent\u00f3n tra\u00eddo para a Corte do Rei Artur en Camelot durante a Pentecoste. Sen se apercibir do perigo en que se estaba a meter, Galahad dir\u00edxese para a T\u00e1boa Redonda e s\u00e9ntase no Asento Perigoso. Este lugar fora sempre mantido baleiro para a \u00fanica persoa que alcanzase \u00e9xito na demanda do Santo Graal. Calquera outra persoa que a\u00ed se sentase ter\u00eda morte inmediata. Galaaz sobrevive ao evento testemu\u00f1ado por Artur e polos seus cabaleiros. O Rei pr\u00f3bao ent\u00f3n, solicit\u00e1ndolle que arrancase unha espada espetada nunha rocha, test que el pasa con facilidade. O Rei Artur proclama ent\u00f3n Galahad como o mellor cabaleiro do mundo. El \u00e9 ent\u00f3n convidado a xuntarse \u00e1 Orde da T\u00e1boa Redonda e, despois dunha visi\u00f3n do Graal, lanzase na s\u00faa demanda.\nO incr\u00edbel poder e sorte de Galahad na demanda do Graal son sempre atribu\u00eddos \u00e1 a s\u00faa piedade. De acordo coa lenda, s\u00f3 os cabaleiros puros conseguir\u00e1n alcanzar o Graal. En termos xerais, a s\u00faa pureza ref\u00edrese \u00e1 s\u00faa castidade. Galahad parece levar unha vida totalmente sen pecado e, como resultado, vive e pensa nun nivel totalmente \u00e1 parte dos outros cabaleiro da lenda.\nTalvez debido \u00e1 a s\u00faa natureza totalmente pura, Galahad parece case non-humano. El derrota os cabaleiros rivais aparentemente sen esforzo, practicamente non lles fala e leva os seus compa\u00f1eiros ao Graal cunha determinaci\u00f3n inderrot\u00e1bel. As\u00ed, dos tres que terminan a demanda (Boors, Perceval e o propio Galahad), el \u00e9 o \u00fanico que realmente o alcanza. Cando o fai, Galahad \u00e9 levado para os Ceos, tal como os Patriarcas B\u00edblicos Enoch e o profeta Isa\u00edas, deixando os seus compa\u00f1eiros para atr\u00e1s."}
{"id": "48009", "revid": "5863", "url": "https://gl.wikipedia.org/wiki?curid=48009", "title": "\u00c9liphas L\u00e9vi", "text": "\u00c9liphas L\u00e9vi, nome de bautismo Alphonse-Louis Constant, nado en Par\u00eds o 8 de febreiro de 1810 e finado na mesma cidade o 31 de maio de 1875, foi un escritor franc\u00e9s, ocultista e cabalista.\nO seu pseud\u00f3nimo \u00c9liphas L\u00e9vi, so o cal publicaba os seus libros, \u00e9 unha traduci\u00f3n do seu nome \"Alphonse-Louis\" ao hebreo.\nTraxectoria.\nFillo dun zapateiro, demostrou grande intelixencia, e aos dez anos de idade foi educado na casa reitoral da Igrexa de Saint-Louis en Lille onde aprendeu o catolicismo. De a\u00ed foi encami\u00f1ado, con quince anos de idade, para o seminario de Saint-Nicolas du Chardonnet, onde realizou os estudos preparatorios. En 1830 foi transferido para o seminario de Issy para estudar filosof\u00eda. E en 1832 ingresou no seminario de Saint-Sulpice para estudar teolox\u00eda.\nFoi ordenado di\u00e1cono en 1835. Ter\u00eda sido ordenado sacerdote, se non confesase o seu amor por Adelle Allenbach, con quen realizara a primeira comu\u00f1\u00f3n. O suceso causa unha grande decepci\u00f3n na s\u00faa nai, que acaba suicid\u00e1ndose. En 1838, en Par\u00eds, fai amizade con Flora Tristan e retoma a do seu amigo de seminario Aphonse Esquiros.\nAnos dif\u00edciles.\nTres anos m\u00e1is tarde, logo de certas vicisitudes publica \"La Bible de la libert\u00e9\" (1841) (\"A Biblia da liberdade\"), que ser\u00eda secuestrado polas autoridades apenas nunha hora da s\u00faa aparici\u00f3n (a\u00ednda que se salvaron alg\u00fans) e Constant foi detido, e posteriormente xulgado e encarcerado. No c\u00e1rcere comezou a ler a Swedenborg Sair\u00eda da cadea dous anos despois, en 1842. Puido conseguir un emprego como pintor.\nOs anos seguintes son de dificultades, en parte derivadas da imposibilidade de escribir na prensa a causa do asunto d\"'A Biblia da liberdade\". Durante un certo tempo mudou de nome (abb\u00e9 Beaucourt: abade Beaucourt). Acaba casando cunha rapaza nova, Marie No\u00e9mi Cadiot. A instancias da dona comeza a inmiscu\u00edrse en pol\u00edtica. Un virulento panfleto pol\u00edtico \"La Voix de la famine\" (\"A voz da fame\"), provoca a s\u00faa condena a un ano de prisi\u00f3n e 1.000 francos de multa, a\u00ednda que s\u00f3 cumpre seis meses.\nA revoluci\u00f3n 1848 out\u00f3rgalle unha maior liberdade, pasando a dirixir unha revista esquerdista \"Le Tribun du peuple\" (\"O tribuno do pobo\"), de curta vida. Co seu amigo Esquiros e Le Gallois funda un club pol\u00edtico, o \"Club de la montagne\" (\"Club da monta\u00f1a\"), composto principalmente de traballadores. Por\u00e9n a revoluci\u00f3n trouxolle decepci\u00f3ns persoais, en parte ao non ver cumpridas as s\u00faas expectativas pol\u00edticas. As s\u00faas ideas pol\u00edticas ficaran plasmadas en \"Le Testament de la libert\u00e9\" (1848) (\"O testamento da liberdade\"). Mentres a s\u00faa muller escribe follet\u00edns literarios, co seud\u00f3nimo Claude Vignon. De xeito que durante certo tempo a parella vive con relativa comodidade, obtendo merc\u00e9 \u00e1s influencias labradas pola dona, encargos art\u00edsticos do ministerio do Interior.\nAo tempo le sobre a C\u00e1bala, e estuda os escritos, especialmente, de autores m\u00edsticos e esot\u00e9ricos: Jacob Boehme, Louis-Claude de Saint-Martin, Emanuel Swedenborg, Antoine Fabre d'Olivet, Chaho, et G\u0153rres.\nCara 1850, enc\u00f3ntrase con Migne, fundador e director da biblioteca eclesi\u00e1stica de Montrouge, que lle encarga para a s\u00faa colecci\u00f3n un \"Dictionnaire de la litt\u00e9rature chr\u00e9tienne\" (1851) (\"Dicionario da literatura cristi\u00e1\"), que asombra polo saber que encerra. Nesta mesma \u00e9poca A. Constant co\u00f1ece ao sabio polaco Ho\u00ebn\u00e9-Wronski, cuxa obra lle causou un impacto duradeiro, ademais de orientalo para o pensamento matem\u00e1tico e o mesianismo napole\u00f3nico. Comeza ent\u00f3n a redacci\u00f3n de \"Dogme et rituel de la haute magie\" (\"Dogma e ritual da alta maxia\"), e ao tempo comeza a usar o pseud\u00f3nimo \u00c9liphas L\u00e9vi, ou \"\u00c9liphas L\u00e9vi Zahed\" (traduci\u00f3n en hebreo de Alphonse-Louis Constant).\nNa primavera de 1854, viaxa a Londres, al\u00ed co\u00f1ecer\u00e1 a Sir Edward Bulwer-Lytton, autor dalgunhas novela (\"Zanoni, o Mestre Rosa-Cruz\" p.ex.), con quen fai amizade e que o presenta nos c\u00edrculos rosacrucianos. Iniciado, tentar\u00e1 efectuar invocaci\u00f3ns (no curso dunha delas, supostamente, apar\u00e9ceselle a pantasma de Apolonio de Tiana). Por\u00e9n, salvo neste caso, \u00c9liphas L\u00e9vi ser\u00e1 sempre contrario a experiencias m\u00e1xicas; cando posteriormente te\u00f1a alg\u00fans disc\u00edpulos, far\u00e1lles prometer que se han ocupar da parte especulativa da filosof\u00eda ocultista.\nReco\u00f1ecemento p\u00fablico.\nLogo da estad\u00eda breve en Inglaterra, regresa a Par\u00eds. Entre 1854 e 1856 acaba \"Dogma e ritual da alta maxia\", co\u00f1ecer\u00e1 nesta altura a fama e o \u00e9xito. En 1855, funda con Fauvety e Lemonnier a \"Revue philosophique et religieuse\"\n(\"Revista filos\u00f3fica e relixiosa\") que aparece durante tres anos, e na que publica numerosos artigos sobre a C\u00e1bala. Mentres, unha canci\u00f3n que compuxo, na que compara a Napole\u00f3n III con Cal\u00edgula, l\u00e9vao de novo ao c\u00e1rcere, a\u00ednda que ser\u00e1 perdoado polo monarca.\nEn 1859 a publicaci\u00f3n da s\u00faa \"Histoire de la magie\" (\"Historia da maxia\") faille ga\u00f1ar 1.000 francos, unha boa cantidade na \u00e9poca. A obra cons\u00e1grao definitivamente e atrae ao seu contorno \u00e1 maior\u00eda dos esoteristas franceses (especialmente Henri Delaage, Luc Desages, Paul Auguez, Jean-Marie Ragon, Henri Favre, e o Dr. Fernand Rozier, con quen se reencontrar\u00e1 m\u00e1is tarde no Papus). Tratar\u00e1 tam\u00e9n ao cartomancista Edmond e o magnetizador Cahagnet. Os anos 1860 ser\u00edan de grande actividade creadora para L\u00e9vi.\nA rogos dos seus amigos Fauvety et Caubet, L\u00e9vi af\u00edliase \u00e1 masoner\u00eda. Iniciado o 14 de marzo de 1861 na loxa \"La rose du parfait silence\", da que Caubet era Venerable, a cerimonia real\u00edzase en presenza de numerosos irm\u00e1ns.\nEn 1861, publica \"La Clef des grands myst\u00e8res\" (\"A chave dos grandes misterios\"), derradeiro volume da trilox\u00eda formada por \"Histoire de la magie\" e \"Dogme et rituel de la haute magie\".\nTraballa de abondo, iniciando nas ciencias ocultas a eruditos pertencentes mesmo a alta aristocracia, e mesmo ao bispo de \u00c9vreux, Mr. Devoucoux, ao que imparte lecci\u00f3ns da C\u00e1bala. Con maiores ingresos, vive nun relativo confort material, que lle permite enriquecer sen cesar a s\u00faa biblioteca. O 29 de agosto de 1862 aparece \"Fables et symboles\" (\"F\u00e1bulas e s\u00edmbolos\"), obra na que \u00c9liphas L\u00e9vi analiza os s\u00edmbolos de Pit\u00e1goras, dos Evanxeos ap\u00f3crifos, do Talmud etc... \u00c1s veces frecuenta de inc\u00f3gnito reuni\u00f3ns espiritistas para documentarse sobre a materia. En 1865 publica \"Science des esprits\" (\"Ciencia dos esp\u00edritos\"), escolma de ensaios nos que volta tratar do simbolisme dos Evanxeos ap\u00f3crifos, do Talmud etc ( pero sen absolutamente nada que ver co espiritismo). No ver\u00e1n de 1865, o editor Larousse p\u00eddelle que escriba alg\u00fans artigos sobre C\u00e1bala para o seu \"Grand Dictionnaire\". Ao tempo traballa nunha obra soberba, pero de valor hist\u00f3rico discut\u00edbel \"Livre des splendeurs\" (\"Libro dos esplendores\"), que trata sobre todo da C\u00e1bala do Zohar, obra que non aparecer\u00eda ata despois do seu falecemento.\nA fins da d\u00e9cada dos 1860 comezou a quebrarse a s\u00faa sa\u00fade, surx\u00edndolle unha doenza de coraz\u00f3n en 1871. A\u00ednda que paulatinamente vai devecendo, ao longo de 1873 acaba o manuscrito de \"L'\u00c9vangile de la science\" (\"O evanxeo da ciencia\") e en xaneiro do 1875 o do \"Le Cat\u00e9chisme de la paix\" (\"O catecismo da paz\"). Falece o 31 de maio de 1875 no n\u00ba 155 da parisiense r\u00faa de S\u00e8vres.\nObras.\nObras p\u00f3stumas.\nNesta secci\u00f3n, a data indicada \u00e9 a de redacci\u00f3n e non a de publicaci\u00f3n."}
{"id": "48010", "revid": "23204", "url": "https://gl.wikipedia.org/wiki?curid=48010", "title": "Cabaleiros da T\u00e1boa Redonda", "text": "Os cabaleiros da T\u00e1boa Redonda foron os homes premiados coa m\u00e1is alta orde da Cabalar\u00eda, na corte do Rei Artur, no Ciclo Art\u00farico. A T\u00e1boa Redonda ou Mesa redonda, ao redor da cal eles se reun\u00edan, foi creada con este formato para que non tivese cabeceira, representando a igualdade de todos os seus membros. En diferentes historias, var\u00eda o n\u00famero de cabaleiros, indo de 12 a 150 ou m\u00e1is. A \"Winchester Round Table\", que data de 1270, \u00e9 unha lista con 25 nomes de cabaleiros.\nC\u00f3digo de cabalar\u00eda.\n\"Sir\" Thomas Malory describe o c\u00f3digo dos cabaleiros como:\nOrixes da T\u00e1boa Redonda.\nO primeiro escritor a describir a T\u00e1boa Redonda foi o poeta do s\u00e9culo XII Wace, cuxo \"Roman de Brut\" tomou como base a \"Historia Regum Britanniae\" de Geoffrey de Monmouth. Este recurso foi utilizado por moitos autores posteriores. A\u00ednda, mesmo os primeiros autores atrib\u00faen a Artur un s\u00e9quito de guerreiros extraordinarios; en Geoffrey, a corte de Artur atrae os maiores heroes de toda a Europa. No material art\u00farico gal\u00e9s, moito do cal est\u00e1 inclu\u00eddo nos \"Mabinogion\", atrib\u00faense habilidades sobrehumanas aos homes de Artur. Alg\u00fans dos personaxes do material gal\u00e9s aparecen mesmo so nomes alterados como cabaleiros da T\u00e1boa Redonda nas novelas continentais, os mais not\u00e1beis dos cales son Cai (\"sir\" Kay), Bedwyr (\"sir\" Bedivere) e Gwalchmai (\"sir\" Gawain).\nLista de cabaleiros da T\u00e1boa Redonda.\nTeoricamente, a T\u00e1boa Redonda ter\u00eda apenas 12 ou 24 cabaleiros, conforme as versi\u00f3ns. No entanto, nas varias historias e versi\u00f3ns das lendas, aparecen referidos como cabaleiros mais dunha centena de nomes, dos cales, os mais famosos van a seguir referidos.\n\"Nota: nas versi\u00f3ns medievais galego-portuguesas das historias da T\u00e1boa Redonda, os nomes dos cabaleiros eran moitas veces precedidas do t\u00edtulo de nobreza\" don\". Modernamente, por influencia anglosaxoa, mesmo nas linguas galega e portuguesa pasou a ser com\u00fan preceder os nomes polo t\u00edtulo brit\u00e1nico correspondente (\"sir\")\".\nSegundo as varias versi\u00f3ns da historia os vencedores da demanda do Graal foron Galahad, Perceval ou Bohort."}
{"id": "48012", "revid": "98629", "url": "https://gl.wikipedia.org/wiki?curid=48012", "title": "Demanda do Santo Graal", "text": "A Demanda do Santo Graal \u00e9 un manuscrito medieval escrito en galego-portugu\u00e9s que se insire nun dos ciclos m\u00e1is importantes da literatura medieval europea: o chamado Ciclo Bret\u00f3n ou Materia de Breta\u00f1a. Esta obra constit\u00fae un dos maiores expo\u00f1entes da prosa medieval galego-portuguesa. Nela n\u00e1rranse as aventuras de Galaaz e dos Cabaleiros da T\u00e1boa Redonda na procura do Santo Graal, o lendario c\u00e1liz empregado na \u00daltima cea e que despois usou Xos\u00e9 de Arimatea para recoller o sangue de Cristo. Na actualidade, cons\u00e9rvase un manuscrito datado do s\u00e9culo XV da Demanda do Santo Graal na Biblioteca Nacional de Viena, catalogado co n\u00famero 2594.\nOrixe.\nA Demanda do Santo Graal est\u00e1 inclu\u00edda dentro da tem\u00e1tica da Materia de Breta\u00f1a. Mais dentro deste ciclo da literatura medieval que fala do Rei Artur e dos seus cabaleiros existen varios per\u00edodos. Na actualidade, as orixes hist\u00f3ricas da Demanda do Santo Graal galego-portuguesa e as fontes das que bebe a obra son a\u00ednda pol\u00e9micas. A\u00ednda que o manuscrito que se conserva na Biblioteca Nacional de Viena data do s\u00e9culo XV, os indicios hist\u00f3ricos e ling\u00fc\u00edsticos apuntan a que se trata dunha traduci\u00f3n realizada no s\u00e9culo XIII no Reino de Portugal a partir de textos anteriores. Moitos expertos, como a investigadora brit\u00e1nica Fanni Bogdanow, sinalan a relaci\u00f3n de boa parte do texto coa \"\u201cEstoire del Saint Graal\u201d\" da chamada Vulgata, mentres que outros apuntan a que a Demanda do Santo Graal ser\u00eda de composici\u00f3n m\u00e1is tard\u00eda e beber\u00eda do Ciclo da Pos-Vulgata. As\u00ed, esta obra pertencer\u00eda ao ciclo da Post-Vulgata e ser\u00eda unha recompilaci\u00f3n en galego-portugu\u00e9s dos textos literarios medievais art\u00faricos anteriores, escritos orixinalmente en franc\u00e9s antigo. Por\u00e9n, a denominaci\u00f3n de Post-Vulgata foi discutida por alg\u00fans investigadores, como o profesor da Universidade do Porto Jos\u00e9 Carlos Ribeiro Miranda. En definitiva, a data de composici\u00f3n da obra e a s\u00faa clasificaci\u00f3n cronol\u00f3xica dentro do ciclo art\u00farico a\u00ednda seguen a ser moi controvertidas.\nFontes.\nMalia \u00e1s discrepancias entre os estudosos sobre a orixe e composici\u00f3n da Demanda do Santo Graal, todos coinciden en que esta obra ser\u00eda unha recompilaci\u00f3n de textos art\u00faricos anteriores, escritos orixinalmente en franc\u00e9s medieval, que ser\u00edan traducidos ao galego-portugu\u00e9s. As\u00ed, a Demanda beber\u00eda de fontes europeas anteriores. Na obra podemos apreciar a influencia, entre outras, das seguintes obras art\u00faricas:\nSinopse.\nA Demanda do Santo Graal \u00e9 unha obra que se centra na figura de Galaaz, o cabaleiro perfecto nacido do adulterio de Lanzarote do Lago con Elaine de Corbenic, a filla do rei Peles. Ao chegar \u00e1 idade adulta, Galaaz re\u00fanese co seu pai Lanzarote, que o arma cabaleiro. Despois, durante a Pascua de Pentecoste, Galaaz dir\u00edxese a Corte do Rei Artur en Camelot, onde estaban reunidos todos os Cabaleiros da T\u00e1boa Redonda, e ocupa a Seeda Perigosa (Asento Perigoso), reservado para o \u00fanico cabaleiro do mundo que ter\u00eda \u00e9xito na demanda do Graal. Tras superar todas as probas, Rei Artur reco\u00f1ece a Galaaz como o mellor cabaleiro do mundo e da por comezada a Demanda do Santo Graal. Todos os Cabaleiros da T\u00e1boa Redonda parten de Camelot e buscar\u00e1n por todos os lugares do Reino de Logres o Vaso Sagrado. O manuscrito relata unha gran variedade de aventuras (A Besta Ladrador (Glatisant a Besta), O Cervo Branco e os Catro Le\u00f3ns...) que lles suceden a moitos dos Cabaleiros da T\u00e1boa Redonda, mais soamente Galaaz, Bors e Perceval ter\u00e1n \u00e9xito na busca. Finalmente, despois de moitas aventuras, Galaaz ser\u00e1 o \u00fanico que dar\u00e1 co C\u00e1liz. O manuscrito non remata coa consecuci\u00f3n do Santo Graal, sen\u00f3n que nel podemos apreciar tam\u00e9n outros t\u00f3picos presentes na Materia de Breta\u00f1a, como son o adulterio da Ra\u00ed\u00f1a Xenebra con Lanzarote do Lago, a Traiz\u00f3n de Mordred e, finalmente, a morte do Rei Artur, o que supor\u00e1 a fin do Reino de Logres. O corpo de Artur \u00e9 depositado nunha barca pola s\u00faa irm\u00e1,a fada Morgana, que o levar\u00e1 a lendaria illa de Avalon. Al\u00ed descansar\u00e1 at\u00e9 que chegue o d\u00eda en que regrese e volva reinar polos s\u00e9culos dos s\u00e9culos.\nEstrutura.\nO manuscrito est\u00e1 dividido en 706 cap\u00edtulos encabezados por unha lenda en que se resume brevemente o contido do mesmo. A obra p\u00f3dese dividir en varias partes ben diferenciadas:\nA historia comeza na v\u00e9spera do Pentecoste, na corte do Rei Artur, coa chegada de Galaaz, quen \u00e9 armado cabaleiro da T\u00e1boa Redonda. \nNa segunda parte, os cabaleiros sep\u00e1ranse e parten na demanda do Santo Graal, dando comezo a diferentes aventuras. Primeiro rel\u00e1tanse as aventuras de Galaaz e Bors (cando Galaaz arma a Melias cabaleiro, cando Galaaz e Bors chegan ao castelo do rei Brutus ou o combate de Bors e seu irm\u00e1n Lionel). A seguir, descr\u00edbense as aventuras de Galv\u00e1n, sobri\u00f1o do Rei Artur e cabaleiro da T\u00e1boa Redonda, cando chega a un castelo onde est\u00e1 sepultado Lamorak, cabaleiro que deb\u00eda a s\u00faa morte a Gauvain. En terceiro lugar, Bors, Galaaz, Perceval e a irm\u00e1 deste \u00faltimo, encontran o Cervo Branco e os Catro Le\u00f3ns que representaban a Cristo e aos catro Evanxelistas. Ao d\u00eda seguinte, pasan por un castelo onde ti\u00f1an por costume que as doncelas doaran unha escudela chea de sangue, feito ao que os cabaleiros se negan, mais ao final, a irm\u00e1 de Perceval accede e morre. \nNa terceira parte, Galaaz, Bors e Perceval chegan a Corbenic, onde xa agardaban nove Cabaleiros da T\u00e1boa Redonda. Galaaz \u00e9 o primeiro en entrar na c\u00e1mara do Graal, onde m\u00e1is tarde entraron os demais cabaleiros e un home vestido de branco d\u00e1 a hostia a cada un dos al\u00ed presentes. Galaaz, Bors e Perceval embarcan na barca de Salom\u00f3n e dir\u00edxense a Sarras coa fin de depositar o Graal no Pazo Espiritual, mais o rei de Sarras, Escorante, enc\u00e9rraos nunha torre onde son alimentados polo Santo Vaso. Galaaz conv\u00e9rtese en rei tras a morte de Escorante. Reina durante un ano, morre e unha man leva o Graal ao ceo. Tempo despois morre Perceval, quen se fixera ermit\u00e1n e Bors regresa ao reino de Logres.\nNa cuarta parte, desc\u00f3brese a traiz\u00f3n de Lanzarote e Xenebra, polo que a ra\u00ed\u00f1a \u00e9 condenada a morte e o cabaleiro \u00e9 desterrado. Isto desemboca nunha guerra entre Lanzarote e o Rei Artur. Por \u00faltimo, ten lugar a traiz\u00f3n de Mordred, que pretend\u00eda apoderarse das terras do seu t\u00edo, o que provoca un combate no que ambos acaban mortos e Morgana leva o corpo do rei nunha barca cara Avalon. A ra\u00ed\u00f1a Xenebra morre refuxiada nun mosteiro e tempo despois morre Lanzarote, quen se convertera en ermit\u00e1n.\nCondici\u00f3ns sociais.\nA produci\u00f3n dos textos que forman parte da Materia de Breta\u00f1a v\u00e9n determinada por unha serie de factores sociais. Para comprender isto, d\u00e9bese ter en conta que o contexto hist\u00f3rico en que aparecen os textos art\u00faricos est\u00e1 caracterizado pola concentraci\u00f3n de poder na figura do rei e o ascenso social da burgues\u00eda, vinculado este \u00faltimo co renacemento das cidades. Estes dous factores sociais supo\u00f1\u00edan unha seria ameaza para a nobreza, a clase por excelencia da sociedade feudal, que ve perigar os seus privilexios na figura do monarca absoluto e na eventual alianza da burgues\u00eda coa monarqu\u00eda. Para combater isto, red\u00e1ctanse unha serie de textos que promoven unha imaxe de harmon\u00eda entre o rei e a nobreza. Nestas obras def\u00e9ndense os vellos valores da xenerosidade do rei, a largueza fundamental para a harmon\u00eda do reino e a unidade do estamento nobiliario. Con isto record\u00e1baselle ao rei que el non era m\u00e1is ca un nobre m\u00e1is, o primeiro dos se\u00f1ores feudais, e que o apoio destes era fundamental para o monarca. A T\u00e1boa Redonda, en que todos os cabaleiros eran iguais, \u00e9 un s\u00edmbolo que representa perfectamente a unidade estamental propugnada polos textos art\u00faricos.\nCristianizaci\u00f3n do repertorio.\nA Demanda do Santo Graal representa a cristianizaci\u00f3n dos mitos art\u00faricos e o paso da cabalar\u00eda terreal \u00e1 cabalar\u00eda celestial. A\u00ednda que os mitos art\u00faricos est\u00e1n baseados en lendas pag\u00e1s de substrato c\u00e9ltico, foron progresivamente cristianizados. Esta cristianizaci\u00f3n, levada a cabo principalmente polos monxes do C\u00edster, p\u00f3dese percibir nos lugares, datas, s\u00edmbolos e obxectivos do libro. Nun principio o propio Graal (do franc\u00e9s antigo \u201cgraal\u201d, que significa prato ou bandexa) non ti\u00f1a ningunha connotaci\u00f3n relixiosa, at\u00e9 que m\u00e1is tarde foise identificado co c\u00e1liz da \u00daltima Cea. Canto \u00e1s datas, c\u00f3mpre destacar que a Demanda do Santo Graal comeza na festa de Pascua de Pentecoste. Esta localizaci\u00f3n temporal non \u00e9 casual sen\u00f3n que ten unha importante simbolox\u00eda detr\u00e1s. Outro aspecto en que se pode apreciar claramente a cristianizaci\u00f3n da Materia de Breta\u00f1a \u00e9 na caracterizaci\u00f3n dos personaxes. As\u00ed, mentres que nas primeiras obras art\u00faricas aparecen personaxes como Lanzarote, exemplo de cabaleiro terreal que sucumbe \u00e1s tentaci\u00f3ns da carne e comete adulterio coa ra\u00ed\u00f1a Xenebra, pouco a pouco ir\u00e1n ga\u00f1ando protagonismo figuras como Perceval ou Galaaz, que representan o perfecto cabaleiro espiritual. No tocante aos lugares tam\u00e9n \u00e9 evidente a cristianizaci\u00f3n dos espazos. Mentres que nas obras m\u00e1is primitivas do ciclo art\u00farico a acci\u00f3n transcorr\u00eda en bosques e castelos, pouco a pouco van aparecendo en escena espazos relixiosos como mosteiros ou capelas. A T\u00e1boa Redonda tam\u00e9n \u00e9 outro s\u00edmbolo cristianizado. As\u00ed, podemos identificar a figura do Rei Artur coa de Cristo e a dos Cabaleiros da T\u00e1boa Redonda cos disc\u00edpulos do Se\u00f1or. O rei Artur ser\u00eda a representaci\u00f3n de Cristo, bondadoso e xeneroso, o monarca ideal tanto nos tempos de paz como nos de guerra. Pola s\u00faa banda, a figura de Mordred, o traidor, tam\u00e9n se pode relacionar co personaxe b\u00edblico de Xudas Iscariote. A morte do Rei Artur tam\u00e9n garda relaci\u00f3n coa de Xes\u00fas, xa que ambos son traizoados por un dos seus. Artur, igual que Cristo, tam\u00e9n ha de regresar alg\u00fan d\u00eda das terras de Avalon e reinar\u00e1 para sempre. Nisto perc\u00edbese un claro paralelismo coa Parus\u00eda ou Segunda chegada de Cristo, \u00e9 dicir, a Apocalipse ou Xu\u00edzo Final en que Deus ha de xulgar a vivos e mortos.\nContinuidade na literatura galega.\nA Materia de Breta\u00f1a tivo continuidade na literatura galega, sendo un dos temas m\u00e1is recorridos no seu repertorio. A Demanda do Santo Graal \u00e9 a proba de que na Idade Media exist\u00eda unha literatura de inspiraci\u00f3n art\u00farica escrita en galego-portugu\u00e9s. Esta tradici\u00f3n non desapareceu despois do Medievo sen\u00f3n que se mantivo viva at\u00e9 os nosos d\u00edas. Podemos rastrexar a importancia da Materia de Breta\u00f1a en obras destacadas da nosa literatura contempor\u00e1nea como as seguintes:"}
{"id": "48013", "revid": "336", "url": "https://gl.wikipedia.org/wiki?curid=48013", "title": "Cabaleiros da Mesa redonda", "text": ""}
{"id": "48016", "revid": "23204", "url": "https://gl.wikipedia.org/wiki?curid=48016", "title": "Condado de V\u00e4stra G\u00f6taland", "text": "O Condado de V\u00e4stra G\u00f6taland, ou \"V\u00e4stra G\u00f6talands l\u00e4n\" \u00e9 un condado ou \"l\u00e4n\" atopada na costa occidental de Suecia. O condado formou gran parte da antiga provincia de G\u00f6taland. V\u00e4stra G\u00f6taland fai fronteira cos condados de V\u00e4rmland, \u00d6rebro, \u00d6sterg\u00f6tland, J\u00f6nk\u00f6ping e Halland, e co condado noruegu\u00e9s de \u00d8stfold, e os lagos V\u00e4ttern e V\u00e4nern, e o mar de Skagerrak.\nO condado \u00e9 o segundo maior (en termos de poboaci\u00f3n) dos condados suecos, e div\u00eddese en 49 concellos (\"kommuner\"). A s\u00faa poboaci\u00f3n, 1\u00a0550\u00a0000 persoas, representa o 17% da poboaci\u00f3n sueca. A s\u00faa capital \u00e9 a cidade de Gotemburgo.\nO condado estabeleceuse como tal en 1998, cando o condado de \u00c4lvsborg, o condado de Gothenburg e Bohus e o condado de Skaraborg se xuntaron.\nCidades.\nAs 10 maiores cidades da V\u00e4stra G\u00f6taland eran no 2005:\nIllas.\nTres das maiores illas de Suecia fican no condado."}
{"id": "48017", "revid": "23204", "url": "https://gl.wikipedia.org/wiki?curid=48017", "title": "Condado de \u00d6rebro", "text": "O Condado de \u00d6rebro, ou \"\u00d6rebro l\u00e4n\", \u00e9 un condado ou \"l\u00e4n\" que se atopa no centro de Suecia. Fa O condado fai fronteira cos condados de V\u00e4stra G\u00f6taland, V\u00e4rmland, Dalarna, V\u00e4stmanland, S\u00f6dermanland e \u00d6sterg\u00f6tland.\nProvincia.\nOs condados de Suecia son principalmente unidades administrativas, mentres que as provincias ax\u00fastanse a fronteiras culturais e hist\u00f3ricas. O condado de \u00d6rebro est\u00e1 formado pola provincia de N\u00e4rke, a metade occidental de V\u00e4stmanland e pequenas partes do leste de V\u00e4rmland e do nord\u00e9s de V\u00e4sterg\u00f6tland. O condado de \u00d6rebro ch\u00e1mase as\u00ed pola s\u00faa capital, \u00d6rebro, que no ano 2010 era a sexta cidade m\u00e1is grande de Suecia. Os datos oficiais de 2010 indicaban que o 38% da poboaci\u00f3n do condado viv\u00eda na s\u00faa capital. \u00d6rebro ten tantos habitantes como as outras 23 grandes localidades do condado xuntas, e a s\u00faa poboaci\u00f3n medrou significativamente dende finais dos anos 60."}
{"id": "48018", "revid": "23204", "url": "https://gl.wikipedia.org/wiki?curid=48018", "title": "Condado de V\u00e4sternorrland", "text": "O Condado de V\u00e4sternorrland, ou \"V\u00e4sternorrlands l\u00e4n\" \u00e9 un condado ou \"l\u00e4n\" situado no norte de Suecia. O condado fai fronteira cos condados de G\u00e4vleborg, J\u00e4mtland, V\u00e4sterbotten e co Golfo de Botnia.\nDos 21 condados suecos V\u00e4sternorrland \u00e9 o sexto m\u00e1is grande en superficie e o quinto con menor poboaci\u00f3n. "}
{"id": "48019", "revid": "54334", "url": "https://gl.wikipedia.org/wiki?curid=48019", "title": "Condados de Suecia", "text": "Suecia est\u00e1 dividida en 21 condados (\"l\u00e4n\", en sueco), que son os seguintes (a letra denota a posici\u00f3n no mapa):"}
{"id": "48026", "revid": "56817", "url": "https://gl.wikipedia.org/wiki?curid=48026", "title": "Ocultismo", "text": "O ocultismo designa un conxunto de correntes espirituais e m\u00edsticas propias de Occidente, de orixes non claras e que se desenvolveu principalmente no s\u00e9culo XIX, aparecendo como detentores de doutrinas secretas da Antig\u00fcidade e da relixi\u00f3n do Libro. Algunhas grandes figuras do ocultismo marcaran a \u00e9poca como os irm\u00e1ns Fox, Helena Blavatsky, fundadora da teosof\u00eda, Allan Kardec, e m\u00e1is tarde Georges Ivanovitch Gurdjieff. O termo designa tanto o corpus de doutrinas, como as pr\u00e1cticas propias dos adeptos deste movemento.\nCon todo \u00e9 delicado arriscar unha definici\u00f3n de ocultismo que te\u00f1a valor xeral. Isto d\u00e9bese \u00e1 gran multiciplidade de correntes, de autores e organizaci\u00f3ns que se proclaman ocultistas. A semellanza de certas relixi\u00f3ns, caracter\u00edzase pola pluralidade orixinal de correntes reunidas baixo a s\u00faa denominaci\u00f3n, correntes que a s\u00faa vez se dividiran por numerosos cismas, p\u00f3ndose en cuesti\u00f3n unhas a outras e neg\u00e1ndose mutuamente a lexitimidade. A discreci\u00f3n dos secuaces complican m\u00e1is o asunto."}
{"id": "48027", "revid": "25871", "url": "https://gl.wikipedia.org/wiki?curid=48027", "title": "Iogur", "text": "O iogur \u00e9 un derivado l\u00e1cteo, de cor branca, sabor \u00e1cido e consistencia semil\u00edquida, obtido da fermentaci\u00f3n do leite pola acci\u00f3n de microorganismos acid\u00f3filos: estreptococos e lactobacilos. A este m\u00e9todo de obtenci\u00f3n d\u00e9belle o nome de leite fermentado ou leite acidificado.\nPode elaborarse a partir de calquera tipo de leite, se ben resulta absolutamente predominante o elaborado con leite de vaca.\nA definici\u00f3n oficial de iogur, en Espa\u00f1a, \u00e9 a seguinte:\nOutros derivados l\u00e1cteos semellantes \u00f3 iogur, obtidos tam\u00e9n por fermentaci\u00f3n do leite, son o lassi, da India, o kumis e o quefir.\nEtimolox\u00eda.\nA palabra iogur procede do termo turco \"yo\u011furt\" (pronunciado [j\u0254\u02c8urt]), que \u00e1 s\u00faa vez deriva do verbo \"yo\u011furmak\", \u2018espesar\u2019, en referencia \u00f3 m\u00e9todo de preparaci\u00f3n.\nAs denominaci\u00f3ns castel\u00e1s \"yogurt\", \"yoghurt\" ou \"yoghourt\", que se poden atopar no mercado ou nos diferentes textos son desaconselladas pola Real Academia Espa\u00f1ola. En portugu\u00e9s a denominaci\u00f3n \u00e9 a de iogurte.\nHistoria.\nResulta dif\u00edcil establecer unha historia dun alimento que, coma este, non deixa restos hist\u00f3ricos permanentes, pero hai evidencias de que a elaboraci\u00f3n de produtos l\u00e1cteos comezou hai 4.500-5.000 anos, en Mesopotamia. Tam\u00e9n de que en Grecia e Roma xa co\u00f1ec\u00edan e tomaban iogur como dixestivo.\nEn textos de Galeno, m\u00e9dico grego do s\u00e9culo II, aparece citado o seu efecto beneficioso contra as afecci\u00f3ns do est\u00f3mago. Diosc\u00f3rides recomendaba o seu consumo como depurativo e conveniente contra as enfermidades do f\u00edgado e a tuberculose.\nProbablemente, o iogur xurdiu accidentalmente como consecuencia da fermentaci\u00f3n do leite baixo a acci\u00f3n de microorganismos presentes nos odres de pel de cabra utilizados como recipiente no transporte do leite.\nO iogur foi consumido tradicionalmente na India, Asia Central, Sueste Asi\u00e1tico, Europa Central e do leste. Desde aqu\u00ed pasou a Europa, con posterioridade a 1500, a trav\u00e9s de Turqu\u00eda e os Balc\u00e1ns.\nO seu consumo estivo limitado \u00e1s zonas descritas ata que nos primeiros anos do s\u00e9culo XIX o microbi\u00f3logo ruso Ilya Ilyich Mechnikov (1845-1916), director ent\u00f3n do Instituto Pasteur, propuxo a teor\u00eda de que a causa da lonxevidade e boa sa\u00fade dos campesi\u00f1os b\u00falgaros se deb\u00eda \u00f3 elevado consumo de iogur. Segundo os seus estudos, en Bulgaria 1.600 habitantes por mill\u00f3n chegaban a supera-los 100 anos de idade, fronte \u00f3s 11 norteamericanos que o consegu\u00edan nese mesmo momento.\nA difusi\u00f3n destas teor\u00edas representou o nacemento da produci\u00f3n industrial deste produto.\nEn Espa\u00f1a, deb\u00e9mo-la introduci\u00f3n do iogur \u00f3 empresario Isaac Carasso (1874-1939). A partir das teor\u00edas de Mechnikov, en 1919 creou en Barcelona a empresa \"Danone\" e a primeira f\u00e1brica de iogur en Espa\u00f1a. Inicialmente, o iogur vend\u00edase nas farmacias, como regulador da flora intestinal, pero pronto pasou \u00e1s tendas de alimentaci\u00f3n. Parece ser que escolleu a marca comercial pensando no seu fillo Daniel: Dan-one: acr\u00f3nimo de \"Daniel\" m\u00e1is \"one\", n\u00famero un.\nOs fermentos l\u00e1cticos.\nOs microorganismos utilizados son fundamentalmente o \"Streptococcus thermophilus\" (\"Streptococcus salivarius\" subsp. \"thermophilus\") e o \"Lactobacillus bulgaricus\" (\"Lactobacillus delbrueckii\" subsp. \"bulgaricus\"), pero desde hai uns anos para ac\u00e1 util\u00edzanse tam\u00e9n outras cepas como \"Lactobacillus acidophilus\", \"Lactobacillus casei imunitass\", \"Lactobacillus casei shirota\" ou \"Bifidobacterium bifidus\".\nO \"b\u00edfidus activo\" \u00e9 unha cepa de b\u00edfidobacterias. O \"Lactobacillus casei immunitass\" \u00e9 un lactobacilo habitante habitual da flora intestinal humana.\nElaboraci\u00f3n.\nA tecnolox\u00eda utilizada na actualidade para a elaboraci\u00f3n do iogur conserva os mesmos principios que se aplicaban desde a aparici\u00f3n desta industria. S\u00f3 houbo cambios significativos na selecci\u00f3n e manexo dos fermentos l\u00e1cticos sementados.\nO proceso de elaboraci\u00f3n consiste nas seguintes fases:\nA orde destas fases pode cambiar, segundo a tecnolox\u00eda utilizada na industria. As\u00ed, por exemplo, a fermentaci\u00f3n pode realizarse antes ou despois do envasado.\nA lactosa (azucre do leite) \u00e9 metabolizada a \u00e1cido l\u00e1ctico, o que provoca o descenso do pH e, como consecuencia, a coagulaci\u00f3n das prote\u00ednas do leite. As graxas e prote\u00ednas presentes no leite tam\u00e9n sofren un proceso de degradaci\u00f3n pola acci\u00f3n microbiana, transform\u00e1ndose en unidades moleculares m\u00e1is simples, o que facilita a s\u00faa dixesti\u00f3n. Ademais do \u00e1cido l\u00e1ctico, outros produtos resultantes da fermentaci\u00f3n bacteriana son o acetaldehido, acetona, diacetil, glucanos etc.\nTodos estas transformaci\u00f3ns, ademais de provoca-la coagulaci\u00f3n das prote\u00ednas, son as responsables do sabor e consistencia caracter\u00edsticos do iogur.\nIogur pasteurizado despois da fermentaci\u00f3n.\nBuscando abrir novos mercados, o grupo l\u00e1cteo Pascual desenvolveu unha nova presentaci\u00f3n a base de someter o iogur, unha vez rematada a fermentaci\u00f3n e alcanzadas as caracter\u00edsticas organol\u00e9pticas propias, a un proceso de pasteurizaci\u00f3n que inactivaba os fermentos l\u00e1cticos presentes. Coa creaci\u00f3n deste novo produto comercial pretend\u00eda ofrecer \u00f3 consumidor un iogur cunha vida \u00fatil moito m\u00e1is longa c\u00e1 do tradicional sen necesidade de conservaci\u00f3n en fr\u00edo.\nO problema era que a lexislaci\u00f3n vixente daquela (\"Orden de 16 de setembro de 1994\") restrinx\u00eda o uso do nome de iogur s\u00f3 a aqueles produtos fermentados que presentaran un m\u00ednimo de 10 mill\u00f3ns de colonias viables por gramo, reservando o nome de sobremesa l\u00e1ctea para outras presentaci\u00f3ns similares que non cumpriran ese requisito.\nTras moitas pol\u00e9micas entre \"Leche Pascual\" e a Administraci\u00f3n, para conseguir un cambio da norma e poder utiliza-lo nome de iogur e non o de sobremesa l\u00e1ctea, pol\u00e9mica na que intervi\u00f1eron tam\u00e9n activamente outras empresas elaboradoras de iogures tradicionais \u2013como \"Danone\" e \"Yoplait\"- e asociaci\u00f3ns de consumidores, que v\u00edan nese proxecto posibles confusi\u00f3ns nos consumidores, o Goberno aprobou en 2002 un Real decreto que sancionaba definitivamente a denominaci\u00f3n hoxe utilizada: iogur pasteurizado despois da fermentaci\u00f3n.\nA\u00ednda as\u00ed, o Codex Alimentarius, organismo da Organizaci\u00f3n das Naci\u00f3ns Unidas para a Agricultura e a Alimentaci\u00f3n (FAO) e maila Organizaci\u00f3n Mundial da Sa\u00fade (OMS), aprobou en xu\u00f1o de 2003 un ditame no que rexeitaba esa nova denominaci\u00f3n e propo\u00f1\u00eda mante-lo nome de \"iogur\" para os leites fermentados que mantivesen os fermentos vivos, e o de \"leite fermentado tratado termicamente\" para os outros. En calquera caso, \u00f3 non ser vinculantes os acordos do Codex, isto non afectou \u00e1 situaci\u00f3n destes produtos en Espa\u00f1a.\nOutros pa\u00edses que utilizan a denominaci\u00f3n de iogur pasteurizado son EEUU, Reino Unido, Alema\u00f1a, Canad\u00e1 e Australia.\nA definici\u00f3n oficial do iogur pasteurizado despois da fermentaci\u00f3n \u00e9 a seguinte:\nComposici\u00f3n e valor nutritivo.\nPerm\u00edtese a utilizaci\u00f3n, como materia prima, de leite pasteurizado, sexa enteiro, parcial ou totalmente desnatado, leite concentrado, leite en po, nata etc. as\u00ed como a mestura de dous ou m\u00e1is destes produtos. O leite en po s\u00f3 pode utilizarse nun m\u00e1ximo do 5% no iogur natural e do 10% nas outras formas.\nComo ingredientes permitidos, segundo o tipo de iogur, est\u00e1n o azucre ou azucres comestibles, edulcorantes autorizados, distintos ingredientes naturais tales como froitas e hortalizas (frescas, conxeladas, en conserva, liofilizadas ou en po), en pur\u00e9, polpa, compota, marmelada, confeitura, xaropes, zumes, mel, chocolate, cacao, froitos secos, coco, caf\u00e9, especias e outros ingredientes naturais.\nNo caso dos iogures con froita ou aromatizados perm\u00edtese a adici\u00f3n de xelatina, a unha dose m\u00e1xima de 3 g/kg de iogur; e de amid\u00f3ns comestibles, \u00e1 mesma dose m\u00e1xima.\nAdm\u00edtese tam\u00e9n a adici\u00f3n de aditivos colorantes, edulcorantes e outros, sempre que estean autorizados neste produto e \u00e1s doses m\u00e1ximas autorizadas en cada caso.\nO valor nutritivo do iogur \u00e9 equivalente \u00f3 do leite do que procede, expresado en substancia seca. Non obstante, a coagulaci\u00f3n das prote\u00ednas aumenta a s\u00faa dixestibilidade. Por outra banda, a acidez do iogur favorece a absorci\u00f3n do calcio. Tam\u00e9n se produce un descenso significativo da proporci\u00f3n de lactosa \u00f3 transformarse en \u00e1cido l\u00e1ctico durante a fermentaci\u00f3n, o que o fai apto para persoas que padezan intolerancia \u00e1 lactosa.\nAs vitaminas dimin\u00faen, respecto \u00f3 leite, nun 20-30%, se ben mant\u00e9n concentraci\u00f3ns interesantes de vitaminas do grupo B e vitaminas liposolubles (A e D). Os iogures descremados non achegan cantidades apreciables destas \u00faltimas.\nNa composici\u00f3n nutritiva do iogur e no seu contido enerx\u00e9tico infl\u00fae considerablemente a presenza doutros ingredientes engadidos (azucre, nata, froitos, cereais etc.), as\u00ed como o feito de que se faga con leite enteiro ou descremado.\nTomando como referencia un iogur natural no seu envase habitual de 125 g, unha raci\u00f3n achega 81 Kcal, 4,4 g de prote\u00ednas, 4,2 g de graxa e 6,9 g de gl\u00edcidos.\nA Norma de Calidade para o iogur esixe un m\u00ednimo de materia graxa do 2% nos denominados enteiros; unha concentraci\u00f3n entre o 2% e o 0,5% nos denominados semidesnatados; e menos do 0,5% para os desnatados.\nPara os iogures con froitas, zumes e/ou outros produtos naturaies, a cantidade m\u00ednima de iogur no produto terminado ser\u00e1 do 70%. Para os iogures aromatizados, este m\u00ednimo ser\u00e1 do 80%.\n\u00bfAlimento probi\u00f3tico?\nTradicionalmente, considerouse o iogur como alimento probi\u00f3tico. Xa vimos como os m\u00e9dicos da antig\u00fcidade (Galeno, Diosc\u00f3rides) recomendaban comer iogur. Distintos autores afirman que pos\u00fae distintos efectos beneficiosos para a sa\u00fade e mesmo existen estudos que lle atrib\u00faen propiedades anticancer\u00edxenas e, como non, redutoras do colesterol.\nD\u00e1base por feito que as bacterias que inxerimos co iogur eran quen de sobrevivir e coloniza-lo noso intestino, contribu\u00edndo eficazmente a acidifica-lo medio e \u00f3 equilibrio da flora intestinal. Tam\u00e9n, que aumentaban as defensas naturais fronte \u00e1s infecci\u00f3ns. Por todas estas raz\u00f3ns, recom\u00e9ndase para persoas con trastornos dixestivos, tras episodios de diarrea ou tras tratamentos prolongados con antibi\u00f3ticos (que puideron altera-la flora intestinal).\nDesde hai uns anos, sobre todo a partir da aparici\u00f3n no mercado dos iogures pasteurizados despois da fermentaci\u00f3n, diversos estudos demostraron que non se atopaban diferenzas significativas entre os recontos microbianos en feces de individuos que consum\u00edan iogures tradicionais (con bacilos vivos) ou iogures fermentados (con bacilos mortos), nin entre estes e os que non consumiron ning\u00fan iogur.\nNa actualidade, as \u00fanicas propiedades do iogur admitidas unanimemente son as derivadas do leite utilizado na s\u00faa elaboraci\u00f3n, potenciadas polo propio tratamento de fermentaci\u00f3n.\nDenominaci\u00f3ns, presentaci\u00f3n e conservaci\u00f3n.\nA presentaci\u00f3n e comercializaci\u00f3n do iogur en Espa\u00f1a est\u00e1 regulado polo \"Real decreto 179/2003, de 14 de febreiro, polo que se aproba a Norma de Calidade para o iogur\" (BOE n\u00ba 42, de 18 de febreiro de 2003).\nPerm\u00edtese o uso de diferentes formas e materiais no envase, pero a partir dun contido neto m\u00ednimo de 125 gramos.\nDenominaci\u00f3ns comerciais.\nA norma establece seis tipos de iogur, clasificados segundo os ingredientes engadidos e tratamentos utilizados. Segundo esta clasificaci\u00f3n a denominaci\u00f3n do produto na etiqueta poder\u00e1 ser:\nEn t\u00f3dolos casos, engadindo a continuaci\u00f3n da indicaci\u00f3n \"semidesnatado\" o \"desnatado\", segundo proceda.\nConservaci\u00f3n.\nA conservaci\u00f3n do iogur, desde o momento da s\u00faa fabricaci\u00f3n e ata o consumo, farase sempre baixo refrixeraci\u00f3n, a temperaturas comprendidas entre 1\u00a0\u00b0C e 8\u00a0\u00b0C. Debe prestarse especial atenci\u00f3n \u00e1 integridade do envase, rexeitando os que presenten deformaci\u00f3ns, golpes ou, sobre todo, poros na tapa ou perdas de contido.\nNa etiquetaxe deber\u00e1 indicarse claramente a data de caducidade, indicada con d\u00eda, mes e, eventualmente, ano, establecida nun m\u00e1ximo de 28 d\u00edas contados a partir da data de fabricaci\u00f3n.\nEstas d\u00faas esixencias non ser\u00e1n aplicables \u00f3s iogures pasteurizados despois da fermentaci\u00f3n, nos que deber\u00e1 indicarse a data de consumo preferente que especifique o fabricante."}
{"id": "48029", "revid": "1131", "url": "https://gl.wikipedia.org/wiki?curid=48029", "title": "Jos\u00e9phin P\u00e9ladan", "text": "Jos\u00e9phin P\u00e9ladan, nado en Li\u00f3n o 28 de marzo de 1858 e finado en Neuilly-sur-Seine o 27 de xu\u00f1o de 1918, foi un ocultista e escritor franc\u00e9s.\nTraxectoria.\nProclamou que o rei de Babilonia lle legara o t\u00edtulo de \"S\u00e2r\" a s\u00faa familia. Escribiu unha novela no que entretece temas rosacrucianos e ocultistas. Logo de ler a novela de P\u00e9ladan o poeta franc\u00e9s Stanislas de Guaita colleu interese polo ocultismo. P\u00e9ladan e de Guaita fix\u00e9ronse amigos en Par\u00eds e, entre ambos decidiron reconstru\u00edr a irmandade Rosa-Cruz."}
{"id": "48030", "revid": "54334", "url": "https://gl.wikipedia.org/wiki?curid=48030", "title": "Bernardo Buontalenti", "text": "Bernardo Buontalenti, nado en 1536 en Florencia e finado na mesma cidade o 6 de xu\u00f1o de 1608, foi un dos m\u00e1is grandes artistas da Toscana; foi \u00e1 vez arquitecto, escultor e pintor. Aprendeu a pintar con Vasari, quen o marcar\u00eda.\nTraxectoria.\nBuontalenti entrou ao servizo dos M\u00e9dici cando novo e seguir\u00eda con eles o resto da s\u00faa vida. En 1562 viaxou a Espa\u00f1a. A s\u00faa primeira obra co\u00f1ecida, en 1568, foi o Palazzo de Bianca Cappello en Florencia.\nAs s\u00faas obras m\u00e1is importantes foran o proxecto para a nova cidade de Livorno, a decoraci\u00f3n do Palacio Pitti en Florencia e a ornamentaci\u00f3n dos Xard\u00edns de Boboli, as\u00ed como o Parco di Pratolino coa colosal escultura dos Apeninos. A s\u00faa habilidade como enxe\u00f1eiro m\u00f3strase nas obras do porto de Livorno, o Forte de Belvedere, as murallas de Pistoia, Grosseto, Prato, Portoferrato e N\u00e1poles; tam\u00e9n perfeccionou can\u00f3ns e preparou un novo tipo de granada incendiaria.\nNos Uffizi de Florencia constru\u00edu unha nova ala, durante o inverno de 1585-86, onde preparou espl\u00e9ndidas festas. Dese\u00f1ou ademais traxes para as extravagancias dos M\u00e9dici. A pesar destes \u00e9xitos, a s\u00faa prodigalidade levou Buontalenti \u00e1 ru\u00edna, sobrevivindo nos seus \u00faltimos anos merc\u00e9 a unha pensi\u00f3n que lle doou o Grande Duque da Toscana."}
{"id": "48031", "revid": "22570", "url": "https://gl.wikipedia.org/wiki?curid=48031", "title": "Pietro Tacca", "text": "Pietro Tacca, nado en Carrara en 1577 e finado en Florencia en 1640, foi un escultor italiano, o m\u00e1ximo representante en Toscana do gusto barroco.\nTraxectoria.\nCon quince anos entrou no taller de Giambologna (1592), o m\u00e1is importante escultor florentino da \u00e9poca, do que se converter\u00eda no primeiro axudante. \u00c1 morte do mestre en 1608, Tacca recibe o usufruto do estudo, no borgo Pinti (barrio Pinti), e un ano despois herda tam\u00e9n o posto de escultor dos Grandes Duques da Toscana.\nRematar\u00e1 obras inacabadas de Giambologna como os monumentos ecuestres de Fernando I de M\u00e9dici en piazza Santissima Annunziata, ou o do rei de Francia Henrique IV, enviado a Par\u00eds e destru\u00eddo durante a revoluci\u00f3n en 1793, ou o de Filipe III de Espa\u00f1a, que est\u00e1 colocado na Plaza Mayor de Madrid (1616).\nEntre 1620 e 1623 executa o que se considera a s\u00faa obra mestra os \"Quattro mori\" (Catro mouros) encadeados na base do monumento a Fernando I de M\u00e9dici na praci\u00f1a da d\u00e1rsena de Livorno.\nA s\u00faa \u00faltima e traballosa empresa foi o grandioso monumento ecuestre a Filipe IV de Espa\u00f1a, realizado, sobre dese\u00f1o de Vel\u00e1zquez, entre 1634 e 1640. Este monumento \u00e9 a primeira estatua ecuestre co cabalo erguido e sostido sobre a patas traseiras.\nTacca faleceu en 1640, pouco despois de que a estatua de Filipe IV (desde o s\u00e9culo XVIII na madrile\u00f1a \"praza de Oriente\", enfronte do Pazo Real) fose embarcada para Espa\u00f1a. Est\u00e1 sepultado na basilica della Santissima Annunziata."}
{"id": "48035", "revid": "132", "url": "https://gl.wikipedia.org/wiki?curid=48035", "title": "Fair use", "text": ""}
{"id": "48036", "revid": "1131", "url": "https://gl.wikipedia.org/wiki?curid=48036", "title": "Robert de Boron", "text": "Robert de Boron (tam\u00e9n escrito \"Bouron\" e \"Beron\"), nado na aldea de Boron, na veci\u00f1anza de Montb\u00e9liard, foi un poeta franc\u00e9s dos s\u00e9culos XII e XIII.\nTraxectoria.\nSobreviven dous poemas que Boron escribiu en versos octosil\u00e1bicos: \"Joseph d'Arimathe\" (\"Xos\u00e9 de Arimatea\"), e \"Merlin\". Deste \u00faltimo cons\u00e9rvanse soamente alg\u00fans fragmentos e interpretacions posteriores en prosa. Crese que os poemas eran parte dunha obra de tres ou catro traballos, que destacaban as aventuras do rei Artur e a s\u00faa relaci\u00f3n co Santo Graal. Posibelmente o terceiro era un poema dedicado a Perceval, e o cuarto \u00e1 morte do rei Artur, co t\u00edtulo \"Mort Artu\".\nRobert de Boron foi o primeiro autor que lle deu ao mito do Graal unha dimensi\u00f3n explicitamente cristi\u00e1. De acordo con Boron, Xos\u00e9 de Arimatea usou a copa da \u00faltima cea para recoller as gotas de sangue que Xes\u00fas de Nazaret derramou na cruz, e levou a copa a \u00c1valon (identificado con Glastonbury, en Inglaterra), onde o Graal estivo oculto at\u00e9 a chegada do rei Artur e o seu cabaleiro Perceval.\nO que se sabe da vida de Boron deduciuse a trav\u00e9s dos seus escritos. En \"Xos\u00e9 de Arimatea\", Boron ref\u00edrese a si mesmo algunhas veces como cabaleiro (\"messires\"), e menciona que estaba ao servizo de \"Gautier de \"Mont Belyal\"\". Pierre Le Gentil cre que este personaxe era Gautier de Montb\u00e9liard, quen en 1202 participou na Cuarta Cruzada, e morreu en Palestina en 1212."}
{"id": "48037", "revid": "98629", "url": "https://gl.wikipedia.org/wiki?curid=48037", "title": "Disolventes vol\u00e1tiles (inhalantes)", "text": "Os disolventes vol\u00e1tiles son unhas substancias inhalantes l\u00edquidas que se vaporizan a temperaturas ambientais. At\u00f3panse nunha variedade de produtos econ\u00f3micos e f\u00e1ciles de obter, de uso com\u00fan dom\u00e9stico e industrial.\nCaracter\u00edsticas.\nOs disolventes vol\u00e1tiles p\u00f3dense atopar en diferentes produtos industriais. A clasificaci\u00f3n qu\u00edmica dos inhalantes \u00e9: colas, pegamentos, pinturas, vernices, lacas, quitamanchas, quitaesmaltes, gasolinas, anest\u00e9sicos, disolventes, desodorizantes, aerosois, deterxentes, tinturas, vasodilatadores. En ocasi\u00f3ns estas substancias empr\u00e9ganse para fins distintos do previsto orixinalmente, xa que se usan como drogas que se consomen nifr\u00e1ndoas ou quent\u00e1ndoas.\nHistoria.\nNa Grecia antiga, a Sacerdotisa do Or\u00e1culo de Delfos adoitaba inhalar gases (probablemente anh\u00eddrido carb\u00f3nico) dende as fendas das rochas, para ter as s\u00faas \"visi\u00f3ns\" e realizar as s\u00faas profec\u00edas. Tam\u00e9n foi com\u00fan inhalar os vapores de perfumes, poci\u00f3ns e especias queimadas como parte das s\u00faas cerimonias relixiosas. O gas hilarante (oxido nitroso) que se fabricou a finais do s\u00e9culo XIX, rapidamente utilizouse como droga recreativa debido \u00f3s seus efectos euf\u00f3ricos. M\u00e1is tarde usouse cloroformo e \u00e9ter para producir intoxicaci\u00f3n.\nDanos \u00e1 sa\u00fade.\nEfectos.\nA\u00ednda que a s\u00faa composici\u00f3n var\u00eda, na maior\u00eda dos casos o abuso de inhalantes produce efectos a curto prazo similares a dos anest\u00e9sicos, diminu\u00edndo as funci\u00f3ns do corpo. Cando se inhalan a trav\u00e9s do nariz ou a boca e pasa aos pulm\u00f3ns en cantidade suficiente, os inhalantes poden causar efectos intoxicantes. A intoxicaci\u00f3n usualmente s\u00f3 dura uns minutos. As\u00ed e todo, \u00e1s veces os usuarios prolongan este efecto por varias horas, \u00f3 respirar os inhalantes repetidamente. Ao principio p\u00f3dense sentir pouco estimulados, pero con inhalaci\u00f3ns sucesivas p\u00f3dense sentir menos inhibidos e con menos control e, se o uso contin\u00faa, poden perder o sentido.\nPatolox\u00edas.\nA aspiraci\u00f3n de cantidades moi concentradas das substancias qu\u00edmicas nos disolventes ou nos aerosois pode inducir nun fallo card\u00edaco e a morte aos poucos minutos dunha sesi\u00f3n de uso prolongado. Esta s\u00edndrome, co\u00f1ecida como \"morte s\u00fabita por inhalaci\u00f3n\", pode resultar dunha soa sesi\u00f3n do uso de inhalantes por unha persoa nova. A morte s\u00fabita por inhalaci\u00f3n est\u00e1 particularmente asociada co abuso do butano, do propano e dos qu\u00edmicos nos aerosois. As concentraci\u00f3ns altas de inhalantes tam\u00e9n poden causar a morte por asfixia ao desprazar o os\u00edxeno dos pulm\u00f3ns e, a continuaci\u00f3n, do sistema nervioso central, de maneira que se det\u00e9n a respiraci\u00f3n. Cando se inhala deliberadamente dunha bolsa ou nunha \u00e1rea cerrada, aum\u00e9ntase enormemente a probabilidade de asfixia.\nMoitas mortes polo abuso de disolvente poder\u00edan previrse se os individuos fosen resucitados rapidamente cando deixan de respirar e se se deixa o conduto do aire libre cando vomitan. Por\u00e9n, moitos abusos no consumo dos inhalantes te\u00f1en lugar cando a xente inhala disolventes por eles mesmos ou en grupos de xente que tam\u00e9n est\u00e1 intoxicada. Certos disolventes supo\u00f1en m\u00e1is riscos debidos ao azar, como a gasolina ou os gases refrixerantes.\nA hipoxia pode acontecer cando os usuarios de inhalantes se po\u00f1en unha bolsa de pl\u00e1stico sobre a s\u00faa faciana, co cal eles non poden respirar suficiente aire fresco. Emporiso, alg\u00fans inhalantes son m\u00e1is densos que os gases do aire ou vapores, e, se unha respiraci\u00f3n regular non se mant\u00e9n, poder\u00edan quedar restos nos pulm\u00f3ns en lugar do aire que \u00e9 naturalmente expelido. Ademais alg\u00fans disolventes son altamente inflamables (exemplo: gasolina, disolventes de pintura etc.) e alg\u00fans usuarios sufriron queimaduras ou a morte durante o consumo ao producirse lume.\nO uso de inhalantes pode producir trastornos gastrointestinais (n\u00e1useas, v\u00f3mitos...), trastornos renais e hep\u00e1ticos, arritmias, alteraci\u00f3ns respiratorias (bronquite cr\u00f3nica, edema pulmonar...), conxuntivite cr\u00f3nica, morte s\u00fabita por fallo card\u00edaco, morte por aspiraci\u00f3n de v\u00f3mitos, morte por arritmia ventricular. A nivel psicol\u00f3xico aparici\u00f3n de alucinaci\u00f3ns visuais, irritabilidade, diminuci\u00f3n da concentraci\u00f3n, deterioraci\u00f3n do rendemento e absentismo escolar.\nA\u00ednda cando se empregan aerosois ou produtos vol\u00e1tiles para os usos lex\u00edtimos (por exemplo, a pintura ou a limpeza), aconsellase que se faga nun cuarto ben ventilado ou no exterior.\nSecuelas.\nO uso destes inhalantes pode causar problemas no cerebro, f\u00edgado, nos nervios e outros danos no corpo. A morte por abuso dos disolventes ocorre polo mi\u00fado pola aspiraci\u00f3n do v\u00f3mito mentres a persoa est\u00e1 inconsciente, o pola combinaci\u00f3n dunha depresi\u00f3n respiratoria e hipoxia; a segunda causa \u00e9 especialmente arriscada con vapores de butano ou gasolina.\nO abuso cr\u00f3nico dos disolventes pode causar danos serios de larga duraci\u00f3n no cerebro, no f\u00edgado e nos riles. Alg\u00fans dos efectos dani\u00f1os e irreversibles que poden resultar do abuso de disolventes espec\u00edficos son perda de audici\u00f3n, neuropat\u00edas perif\u00e9ricas ou espasmos das extremidades, dano ao sistema nervioso central ou ao cerebro e dano \u00e1 medula \u00f3sea. Os efectos graves pero posiblemente reversibles son dano ao f\u00edgado e \u00f3s riles e o esgotamento de os\u00edxeno no sangue.\nAs mulleres embarazadas que empregan inhalantes poden sufrir graves danos no feto. O beb\u00e9 poder\u00eda ser m\u00e1is pequeno ou precisar coidados sanitarios adicionais. Existen evidencias de bebes nacidos con defectos e incapacidades de mulleres que nifraran gasolina. Manexar o coche mentres se est\u00e1 consumindo inhalantes causa trastornos na conduci\u00f3n similares \u00f3s do alcohol.\nAdicci\u00f3n.\nO uso inicial de inhalantes a mi\u00fado comeza a unha idade temper\u00e1n. Alg\u00fans mozos poden usalos como un substituto do alcohol f\u00e1cil de obter. As investigaci\u00f3ns suxiren que as persoas que abusan dos inhalantes cronicamente, ou por per\u00edodos prolongados, est\u00e1n entre os toxic\u00f3manos m\u00e1is dif\u00edciles de tratar. Moitos sofren de deterioraci\u00f3n cognitivo e doutras disfunci\u00f3ns neurol\u00f3xicas e poden padecer de diversos problemas psicol\u00f3xicos e sociais.\nOs inhalantes poden ser moi adictivos. Os adolescentes que os usan p\u00f3dense volver psicoloxicamente dependentes deles para sentirse ben e para enfrontarse \u00e1 vida e ao estr\u00e9s. No consumo de inhalantes hai o perigo da sobredose, que ocorre rapidamente e case sen advertilo, polo que se converte nun dos perigos m\u00e1is serios dos inhalantes."}
{"id": "48038", "revid": "56817", "url": "https://gl.wikipedia.org/wiki?curid=48038", "title": "Camelot", "text": "Camelot \u00e9 o nome da fortaleza do lendario Rei Artur, lugar desde o cal emprendeu moitas das batallas que realizou durante a s\u00faa vida.\nReferencias xeogr\u00e1ficas.\nA s\u00faa situaci\u00f3n concreta desco\u00f1ecese actualmente e poder\u00eda ser unha provincia romano-brit\u00e1nica ficticia da Breta\u00f1a posromana. A cidade mencionouse a primeira vez no poema \"Lancelot, o Cabaleiro da Carreta\" de Chr\u00e9tien de Troyes, onde non parece tan importante como chegar\u00eda a ser na lenda art\u00farica. Dado que a situaci\u00f3n de Camelot segue sendo un misterio, a verdade sobre ela \u2014se chegou a existir\u2014 a\u00ednda non se co\u00f1ece. Entre os posibles lugares que poden corresponder con Camelot incl\u00faense:\nA\u00ednda que o nome \u00abCamelot\u00bb pode derivar de \"Camulodunum\" (nome romano da actual Colchester), fortaleza dos reis catuvellaunos e m\u00e1is tarde capital provincial da \"Britannia\" romana, a s\u00faa localizaci\u00f3n en Essex (na \"Anglia\" oriental) sit\u00faaa no rei anglosax\u00f3n equivocado."}
{"id": "48039", "revid": "5863", "url": "https://gl.wikipedia.org/wiki?curid=48039", "title": "Espada (esgrima)", "text": "A espada \u00e9 a arma m\u00e1is cl\u00e1sica da esgrima, e coa que comezou o deporte no s\u00e9culo XVI. \u00c9 unha das tres disciplinas modernas do deporte da esgrima, canda o florete e o sabre.\nCaracter\u00edsticas.\nAs caracter\u00edsticas f\u00edsicas da espada m\u00e1is salient\u00e1beis son a gran garda, maior c\u00e1 do florete, e que a folla ten unha secci\u00f3n en forma de V, e non cadrada, coma o florete.\nA folla da espada, como a do resto das armas da esgrima, ten distintos nomes conforme as partes: a \"espiga\" \u00e9 a parte da folla que se inserta na asa; o \"forte\" \u00e9 a base da folla, m\u00e1is resistente c\u00f3 resto, e que se usa para as paradas, pero tam\u00e9n a que ten un movemento m\u00e1is lento; o \"centro\", ou parte media, onde se desenvolven a maior parte dos contactos entre espadas; e a \"punta\", que \u00e9 a parte m\u00e1is frouxa pero m\u00e1is r\u00e1pida.\nHistoria.\nCando o uso do montante, unha arma pesada que hab\u00eda de collerse coas d\u00faas mans, foi devecendo, e tam\u00e9n desaparec\u00edan as armaduras met\u00e1licas pola presi\u00f3n das armas de fogo, apareceu a espada, que tivo orixe en Espa\u00f1a. O primeiro modelo foi o rapier, ou \"espada de roupa\", posto que permit\u00eda levala debaixo da capa. O rapier ti\u00f1a unha folla alongada e moi fina, de gume moi afiado, e cunha punta que pod\u00eda cortar ou cravarse. A garda parec\u00eda un cesti\u00f1o con furados, cunha especie de atacador co que se pod\u00eda atrapar a punta da espada do opo\u00f1ente e romperlle a folla. Pero a importancia dese rapier e dos modelos de espada que vi\u00f1eron despois \u00e9 que mudaba completamente as t\u00e9cnicas do combate con arma branca, pois os obxectivos e os movementos que se pod\u00edan facer cun trebello tan lixeiro representaban un troco total fronte ao mandoble ou ao montante.\nRegras.\nAo igual c\u00f3 florete, a espada \u00e9 unha arma de cravar, \u00e9 dicir, para que o punto sexa v\u00e1lido \u00e9 necesario que a punta da arma impacte contra o opo\u00f1ente. Por\u00e9n, a diferenza del, a espada pode petar contra todo o corpo do opo\u00f1ente, inclu\u00edda a m\u00e1scara, e non s\u00f3 sobre o tronco coma o florete.\nAdemais, cando un tirador peta no contrincante recibe punto, independentemente de quen te\u00f1a a prioridade ou de quen atacase antes, como si acontece no florete. Tam\u00e9n est\u00e1 permitido o dobre punto, cando os dous atacantes se golpean entre si cunha diferenza de 40 mil\u00e9simas de segundo, ag\u00e1s na esgrima que se practica no p\u00e9ntatlon moderno, onde non se considera v\u00e1lido ning\u00fan dos impactos.\nPara que o tanto sexa electronicamente computado, a punta da espada ten que estar impactando durante un tempo entre 2 e 10 mil\u00e9simas de segundo, e cunha forza de 7,35 newtons (o equivalente a 750 gramos/forza), o que sup\u00f3n un impacto lixeiramente maior c\u00f3 do florete, para o que s\u00f3 c\u00f3mpren 4,9 newtons. Todos os impactos son v\u00e1lidos, ag\u00e1s os efectuados contra superficies e obxectos non condutores, como as superficies de metal da arma do contrincante. De feito, as probas internacionais disp\u00fatanse sobre pistas non condutoras para evitar impactos e puntos contra o chan. Estes impactos prod\u00facense por erro, cando un esgrimista tenta petar no p\u00e9 do seu rival e erra. Nese caso, simplemente esqu\u00e9cese o problema. Pero cando iso se produce de forma deliberada penal\u00edzase o deportista que act\u00faa as\u00ed."}
{"id": "48040", "revid": "54334", "url": "https://gl.wikipedia.org/wiki?curid=48040", "title": "Xulio Pardo de Neyra", "text": "Xulio Pardo de Neyra, nado en Lugo o 18 de setembro de 1968, \u00e9 un escritor e ensa\u00edsta galego.\nTraxectoria.\nLicenciado en Filolox\u00eda pola Universidade de Santiago de Compostela e Doutor en Filolox\u00eda Galega e Doutor en Historia Contempor\u00e1nea pola mesma, as\u00ed como Doutor Europeo en Did\u00e1ctica da Lingua e a Literatura pola Universitat de Val\u00e8ncia. D\u00e1 clases na Universidade da Coru\u00f1a, onde imparte lingua e literatura galegas e a s\u00faa did\u00e1ctica.\nNas s\u00faas teses de doutoramento abordou a relevancia de Evaristo Correa Calder\u00f3n no sistema literario galego e a introduci\u00f3n do vangardismo na Literatura galega; a repercusi\u00f3n e actualizaci\u00f3n literaria da figura do heroe cabaleiresco masculino nas lendas de familia e mais na literatura da Galiza contempor\u00e1nea, e o mito da muller acu\u00e1tica nas literaturas europeas. Anterormente foi profesor na Universidade de Compostela, na da Estremadura, na Universidade Cat\u00f3lica Portuguesa.\nDesde moi novo comezou a escribir nos medios xornal\u00edsticos galegos, aos dezanove anos v\u00eda a luz o seu primeiro libro, e conta na actualidade cunha trintena de ensaios sobre literatura galega."}
{"id": "48044", "revid": "6487209", "url": "https://gl.wikipedia.org/wiki?curid=48044", "title": "Los Suaves", "text": "Los Suaves \u00e9 un grupo galego de rock and roll con orixe en Ourense a finais dos anos setenta. Foi fundado polos irm\u00e1ns Carlos, Javier e Yosi Dom\u00ednguez, que desempe\u00f1an o labor de baixista, guitarrista e vocalista/letrista, respectivamente. A maior\u00eda das s\u00faas canci\u00f3ns est\u00e1n compostas en castel\u00e1n.\nTraxectoria.\nA banda nace no ano 1979 en Ourense, formada polos irm\u00e1ns Dom\u00ednguez (Yosi, Charly e Javier), a\u00ednda que os que conformaron a banda durante case toda a s\u00faa traxectoria foron Yosi e Charly. Nestes primeiros anos, a formaci\u00f3n da mesma var\u00eda bastante, ata que se asenta coa incorporaci\u00f3n de Ram\u00f3n Costoya \"Moncho\" e Hermes Alogo como guitarristas e o bater\u00eda \u00c1ngel Barrio, \"Gelo\".\nTiveron a s\u00faa primeira grande oportunidade en 1981, cando foron abreconcertos de The Ramones na Coru\u00f1a, con tal \u00e9xito que conseguiron asinar coa discogr\u00e1fica independente galega Edigal, coa que editan os seus dous primeiros discos, o titulado \"Esta vida me va a matar\" en 1982, no que se atopan canci\u00f3ns como \"Peligrosa Mar\u00eda\" ou \"Viene el tren\", e \"Frankenstein\" en 1984, actualmente reeditados en compact disc. A ra\u00edz daquela actuaci\u00f3n como abreconcertos de The Ramones comezaron a utilizar un gato como s\u00edmbolo do grupo, imitando a aguia de The Ramones. Co tempo, a imaxe do \"gato dos Suaves\" converteuse nunha icona do rock estatal. Pasaron \u00e9pocas dif\u00edciles at\u00e9 chegar ao terceiro disco que os lanzou ao \u00e9xito, \"Ese d\u00eda piensa en m\u00ed\" (1988). Dende ent\u00f3n, a banda comeza a ser reco\u00f1ecida a nivel estatal, o que se plasmou no disco en directo \"Suave es la noche\" (1989).\nO guitarrista Hermes Alogo tivo que abandonar Los Suaves. Foi substitu\u00eddo por Alberto Cereijo, o que leva a unha evoluci\u00f3n do son de Los Suaves, coincidindo co cambio de d\u00e9cada. As\u00ed, a guitarra de Cereijo soa m\u00e1is agresiva nos discos editados estes anos, \"Maldita sea mi suerte\" (1991) que foi disco de ouro, e \"Malas noticias\" (1993), disco que gravan con PolyGram. O seguinte disco, \"Santa Compa\u00f1a\" (1994), obtivo o disco de platino e a banda deu concertos multitudinarios. Esta xira deu p\u00e9 \u00e1 gravaci\u00f3n do disco en directo \"\u00bfHay alguien ah\u00ed?\", formado por dous discos gravados nun concerto en Santo\u00f1a (Cantabria), e un terceiro disco composto por 6 temas tocados en directo nun estudo ante un p\u00fablico exclusivo, o cal s\u00f3 acompa\u00f1ou aos outros dous na primeira edici\u00f3n do directo.\nA banda contin\u00faa a s\u00faa traxectoria cos seguintes discos, \"San Francisco Express\" (1997), \"V\u00edspera de todos los santos\" (2000), \"Si yo fuera Dios\" (2003) e \"El jard\u00edn de las delicias\" (2005).\nAmais, actuaron como grupo invitado de The Rolling Stones no ano 1999, en Compostela.\nEn febreiro de 2007, a trav\u00e9s da p\u00e1xina web de Alberto Cereijo, anunciouse que a dese ano ser\u00eda a \u00faltima xira coa actual formaci\u00f3n da banda, malia o cal a banda non planea abandonar a escena do rock &amp; roll estatal. Con todo, en outubro de 2007, Alberto Cereijo anunciou que daba marcha atr\u00e1s nos seus plans de sa\u00edr do grupo e decidiu xunto ao bater\u00eda Tino Moj\u00f3n compaxinar Los Suaves coa s\u00faa nova banda chamada ECO. De feito, os primeiros concertos de ECO tiveron lugar durante os meses de novembro e decembro de 2007 como abreconcertos dos Suaves.\nEn xaneiro de 2010 publican o que at\u00e9 agora \u00e9 o seu \u00faltimo disco \"Adi\u00f3s, adi\u00f3s\" baixo o selo Legacy."}
{"id": "48055", "revid": "56817", "url": "https://gl.wikipedia.org/wiki?curid=48055", "title": "Gas (inhalante)", "text": "Os gases inhalantes son empregados algunhas veces como drogas, e entre eles temos as anestesias m\u00e9dicas as\u00ed como gases que se empregan en produtos dom\u00e9sticos ou comerciais.\nCaracter\u00edsticas.\nOs gases das anestesias m\u00e9dicas incl\u00faen o \u00e9ter, cloroformo, halotano e \u00f3xido nitroso, comunmente co\u00f1ecido como gas hilarante. Entre estes, o \u00f3xido nitroso \u00e9 o gas do que m\u00e1is se abusa e pode atoparse nos dispensadores de crema batida e produtos que incrementan os octanaxes en veh\u00edculos de carreiras. Entre os produtos caseiros e comerciais que conte\u00f1en gases est\u00e1n os acendedores de butano, tanques de gas propano, dispensadores de crema batida e refrixerantes.\nEfectos.\nInhalando gas butano pode causar somnolencia, narcose, asfixia, arritmia card\u00edaca e conxelaci\u00f3n. Alg\u00fans gases inhalantes poden causar indirectamente a morte s\u00fabita por paro card\u00edaco nun s\u00edndrome co\u00f1ecido como \"morte s\u00fabita por nifrado\" (Sudden Sniffing Death)."}
{"id": "48056", "revid": "1131", "url": "https://gl.wikipedia.org/wiki?curid=48056", "title": "Liceo Casino Vilagarc\u00eda de Arousa", "text": "O Liceo Casino Vilagarc\u00eda de Arousa, fundado en 1904, comezou sendo unha asociaci\u00f3n composta principalmente por persoas de orixes obreiras; na actualidade \u00e9 unha das entidades mais activas de Vilagarc\u00eda en actividades como o deporte.\nEsta entidade pos\u00fae secci\u00f3n de baloncesto, tenis, atletismo, tenis de mesa, vela, pesca submarina e pirag\u00fcismo.\nAdemais organiza actividades sociais diversas tales como os bailes de carnaval tanto para nenos, como para mozos e adultos; e tam\u00e9n os bailes de ver\u00e1n, os certames de cine, e o torneo de xadrez Adolfo Pedrido (chamado as\u00ed en honor a un dos presidentes do Liceo)\nO seu nome actual \u00e9 Liceo Casino, e \u00e9 unha fusi\u00f3n de varias entidades da cidade: O Club de Mar, O Liceo e o Casino. Esta fusi\u00f3n foi iniciativa do Liceo que posu\u00eda mais cartos e socios e foi posta en marcha polo presidente Vallejo.\nO Liceo posu\u00eda a s\u00faa sede a car\u00f3n do Concello de Vilagarc\u00eda que consist\u00eda nun pequeno complexo de oficinas, auditorio, cafetar\u00eda e nunha estancia anexa: o pavill\u00f3n, chamado Adolfo Pedrido (nome doutro presidente).\nNeste pavill\u00f3n organiz\u00e1banse os bailes de carnaval e todo o relacionado co equipo de baloncesto; ademais posu\u00eda a sala de musculaci\u00f3n que moita xente do club empregaba con asiduidade. Organiz\u00e1base t\u00f3dolos anos un torneo social de ver\u00e1n no que se lle permit\u00eda xogar a todo aquel maior de 18 anos, co \u00fanico requisito de ser socio ou beneficiario. Dende finais do ano 2006 este pavill\u00f3n quedou en desuso e as actividades que se realizaban al\u00ed ata ese momento foron emprazadas na Casa do Movemento e no complexo deportivo local de Fontecarmoa."}
{"id": "48057", "revid": "98629", "url": "https://gl.wikipedia.org/wiki?curid=48057", "title": "Gran Depresi\u00f3n", "text": "A Gran Depresi\u00f3n, tam\u00e9n chamada Crise de 1929, foi unha gran recesi\u00f3n econ\u00f3mica que tivo inicio en 1929, e que persistiu ao longo da d\u00e9cada de 1930, terminando coa chegada da segunda guerra mundial. A Gran Depresi\u00f3n \u00e9 considerada a peor e o m\u00e1is longo per\u00edodo de recesi\u00f3n econ\u00f3mica do s\u00e9culo XX. Este per\u00edodo de recesi\u00f3n econ\u00f3mica causou altas taxas de desemprego, ca\u00eddas dr\u00e1sticas do produto interior bruto de diversos pa\u00edses, as\u00ed como ca\u00eddas dr\u00e1sticas na produci\u00f3n industrial, nos prezos de acci\u00f3ns, e en practicamente todo medidor de actividade econ\u00f3mica, en diversos pa\u00edses do mundo.\nO d\u00eda 29 de outubro de 1929 \u00e9 considerado popularmente o comezo da Gran Depresi\u00f3n. Por\u00e9n, as taxas na ca\u00edda da produci\u00f3n industrial americana xa comezaran a caer a partir de xullo do mesmo ano, causando un per\u00edodo de leve recesi\u00f3n econ\u00f3mica que se estendeu at\u00e9 o 29 de outubro, cando valores de acci\u00f3ns na bolsa de valores de Nova York, a New York Stock Exchange, caeron drasticamente no chamado \"crac da Bolsa de Nova York\", desencadeando o Xoves Negro. As\u00ed, milleiros de accionistas perderon, literalmente, da noite ao d\u00eda, grandes sumas de di\u00f1eiro. Moitos perderon todo o que ti\u00f1an. Esta quebra na bolsa de valores de Nova York empeorou drasticamente os efectos da recesi\u00f3n xa existente, causando unha gran deflaci\u00f3n e ca\u00edda nas taxas de venda de produtos, que \u00e1 s\u00faa vez obrigaron ao peche de moitas empresas comerciais e industriais, elevando as\u00ed drasticamente as taxas de desemprego.\nOs efectos da Gran Depresi\u00f3n foron sentidos no mundo enteiro. Estes efectos, a\u00ednda que a s\u00faa intensidade, variaron segundo o pa\u00eds. Outros pa\u00edses, al\u00e9n dos Estados Unidos, que foron duramente castigados pola Gran Depresi\u00f3n foron Alema\u00f1a, Australia, Francia, Italia, o Reino Unido e especialmente o Canad\u00e1. No entanto, en certos pa\u00edses pouco industrializados nesa \u00e9poca, como a Arxentina e o Brasil, a Gran Depresi\u00f3n acelerou o proceso de industrializaci\u00f3n.\nOs efectos negativos da Gran Depresi\u00f3n atinxiron o seu cumio nos Estados Unidos en 1933. Neste ano, o Presidente americano Franklin Delano Roosevelt aprobou unha serie de medidas co\u00f1ecidas como New Deal. Esas pol\u00edticas econ\u00f3micas, adoptadas case asemade por Roosevelt nos Estados Unidos e por Hjalmar Schaact na Alema\u00f1a nazi foron, 3 anos m\u00e1is tarde, racionalizadas por Keynes na s\u00faa obra cl\u00e1sica.\nO New Deal, xuntamente con programas de axuda social realizados por todos os estados americanos, axudaron a minimizar os efectos da Depresi\u00f3n a partir de 1933. A maior\u00eda dos pa\u00edses atinxidos pola Gran Depresi\u00f3n pasaron a recuperarse economicamente a partir de ent\u00f3n. Nalg\u00fans pa\u00edses, a Gran Depresi\u00f3n foi un dos factores primarios que axudaron \u00e1 ascensi\u00f3n de r\u00e9ximes de extrema-dereita, como os nazis comandados por Adolf Hitler en Alema\u00f1a. O inicio da segunda guerra mundial terminou con calquera efecto remanescente da Gran Depresi\u00f3n nos principais pa\u00edses afectados.\nNome.\nO termo \"A Gran Depresi\u00f3n\" atrib\u00faese, polo xeral, ao economista brit\u00e1nico Lionel Robbins, que o recoll\u00eda no seu libro \"The Great Depression\" (1934). A\u00ednda que se adoita atribu\u00edr a popularizaci\u00f3n do termo a Hoover, o certo \u00e9 que xa o empregara outra xente anteriormente, con usos tales como \"a depresi\u00f3n econ\u00f3mica non se pode solucionar con acci\u00f3ns lexislativas ou ditames executivos\" (discurso no congreso estadounidense en decembro de 1930) e \"non necesito contarlle que o mundo est\u00e1 a pasar por unha gran depresi\u00f3n\" (1931).\nO termo \"depresi\u00f3n\" para referirse a unha recesi\u00f3n econ\u00f3mica data do s\u00e9culo XIX, cando o utilizaron diversos economistas e pol\u00edticos, tanto brit\u00e1nicos coma estadounidenses. De feito, a primeira gran crise estadounidense, o p\u00e1nico de 1819, foi descrita polo presidente James Monroe como \"unha depresi\u00f3n\", e na \u00faltima crises anterior \u00e1 Gran Depresi\u00f3n, a depresi\u00f3n de 1920\u201321, recibiu ese nome de \"depresi\u00f3n\" polo daquelas presidente Calvin Coolidge.\nAs crises financeiras recibiron tradicionalmente o nome de \"p\u00e1nicos\",como o P\u00e1nico de 1907, ou o p\u00e1nico de 1910\u20131911, a pesar de que a crise de 1929 recibiu o nome de \"Crac\", e o termo \"p\u00e1nico\" caeu en desuso dende ent\u00f3n. Na \u00e9poca da Gran Depresi\u00f3n, xa se vi\u00f1era utilizando ese termo anteriormente para se referir ao per\u00edodo dende 1873 a 1896 no Reino Unido, e tam\u00e9n ao per\u00edodo de 1873 a 1879 nos Estados Unidos, que posteriormente se renomear\u00eda como Depresi\u00f3n prolongada.\nCausas da Gran Depresi\u00f3n.\nEconomistas, historiadores e cient\u00edficos pol\u00edticos crearon diversas teor\u00edas para a causa, ou causas, da Gran Depresi\u00f3n, cun sorprendente pouco consenso. A Gran Depresi\u00f3n permanece como un dos eventos m\u00e1is estudados da historia da econom\u00eda mundial. Teor\u00edas primarias incl\u00faen a quebra da bolsa de valores de 1929, a decisi\u00f3n de Winston Churchill de facer que o Reino Unido pasase a empregar novamente o patr\u00f3n ouro en 1925, que causou unha masiva deflaci\u00f3n no Imperio Brit\u00e1nico, o colapso do comercio internacional, a aprobaci\u00f3n da \"Lei da Tarifa Smoot-Hawley\", que aumentou os impostos de preto de 20 mil produtos no pa\u00eds, a pol\u00edtica da Reserva Federal dos Estados Unidos de Am\u00e9rica, e outras influencias.\nSegundo teor\u00edas baseadas na econom\u00eda capitalista conc\u00e9ntranse na relaci\u00f3n entre produci\u00f3n, consumo e cr\u00e9dito, estudado pola macro-econom\u00eda, e en incentivos e decisi\u00f3ns persoais, estudado pola micro-econom\u00eda. Estas teor\u00edas est\u00e1n feitas para ordenar a secuencia dos eventos que causaron eventualmente a implosi\u00f3n do sistema monetario do mundo industrializado e as s\u00faas relaci\u00f3ns de comercio. Teor\u00edas baseadas na econom\u00eda marxista conc\u00e9ntranse na relaci\u00f3n do control da produci\u00f3n e da concentraci\u00f3n de renda. Para os marxistas, a Gran Depresi\u00f3n \u00e9 o tipo de crise \u00e1 que o capitalismo \u00e9 vulnerable, e sucesos deste tipo non son sorprendentes.\nForon creadas outras teor\u00edas heterodoxas sobre a Gran Depresi\u00f3n, que gradualmente comezaron a ga\u00f1ar credibilidade. Estas teor\u00edas incl\u00faen a teor\u00eda da actividade de longo ciclo e que a Gran Depresi\u00f3n foi un per\u00edodo na intersecci\u00f3n da crista de diversos longos e concorrentes ciclos.\nM\u00e1is recentemente, unha da teor\u00eda m\u00e1is aceptadas entre economistas \u00e9 que a Gran Depresi\u00f3n non foi causada primariamente pola quebra das bolsas de valores de 1929, alegando que diversos sinais na econom\u00eda americana, nos meses, e mesmo anos, que precederon \u00e1 Gran Depresi\u00f3n, indicaban que esta crise estaba xa en cami\u00f1o nos Estados Unidos e Europa. Actualmente, a teor\u00eda m\u00e1is en voga entre os economistas \u00e9 a de Peter Temin. Segundo Temin, a Gran Depresi\u00f3n foi causada pola pol\u00edtica monetaria desastrosamente mal planeada pola Reserva Monetaria dos Estados Unidos de Am\u00e9rica, nos anos que precederon \u00e1 Gran Depresi\u00f3n. A pol\u00edtica de reducir as reservas monetarias foi unha tentativa de reducir unha suposta inflaci\u00f3n, o que de feito soamente agravou o principal problema na econom\u00eda americana da \u00e9poca, que non era a inflaci\u00f3n, sen\u00f3n a deflaci\u00f3n.\nCreba na Bolsa de Valores de Nova York.\nO 24 de outubro de 1929, os prezos estabiliz\u00e1ronse ao longo do final de semana, para caeren drasticamente novamente o luns, 28 de outubro. Moitos accionistas comezaron a ter p\u00e1nico. Preto de 16,4 mill\u00f3ns de acci\u00f3ns entraron subitamente \u00e1 venda o martes, 29 de outubro, d\u00eda actualmente co\u00f1ecido como Martes Negro. O exceso de acci\u00f3ns \u00e1 venda e a falta de compradores fixeron que os prezos destas acci\u00f3n caese preto do 80%. Con isto, milleiros de persoas perderon grandes sumas de di\u00f1eiro. Os prezos destas acci\u00f3ns continuar\u00edan a flutuar, caendo gradualmente nos seguintes tres anos. Os milleiros de persoas que ti\u00f1an todas as s\u00faas riquezas en forma de acci\u00f3ns eventualmente perderon todo o que ti\u00f1an.\nA s\u00fabita creba da Bolsa de Valores de Nova York causou grande incerteza entre a poboaci\u00f3n americana, en canto ao futuro do pa\u00eds. Moitos decidiron cortar gastos superfluos. Outras persoas, aquelas que compraran produtos a trav\u00e9s de empr\u00e9stitos e prestaci\u00f3ns, reduciron a\u00ednda m\u00e1is os seus gastos, e as\u00ed poder economizar cartos para efectuaren os seus pagamentos. A s\u00fabita queda nas vendas do sector comercial americano estendeu a recesi\u00f3n ao sector industrial e comercial dos Estados Unidos.\nAs altas taxas de xuros dos Estados Unidos foron un dos factores que espallaron a Gran Depresi\u00f3n a Europa. Os pa\u00edses europeos (especialmente aqueles que se utilizaban do padr\u00f3n ouro para manteren un troco fixo cos Estados Unidos) foron obrigados a aumentaren drasticamente as s\u00faas propias taxas de xuros, o que levou \u00e1 reduci\u00f3n de gastos por parte dos comerciantes e habitantes destes pa\u00edses, e levou \u00e1 ca\u00edda na produci\u00f3n industrial destes.\nA econom\u00eda dos Estados Unidos de Am\u00e9rica entrou nunha fase de gran recesi\u00f3n econ\u00f3mica que perdurar\u00eda at\u00e9 1933. Durante este per\u00edodo, milleiros de estabelecementos bancarios, financeiros, comerciais e industriais foron pechados. Outros foron obrigados a despediren parte dos seus traballadores e/ou a reduciren salarios en xeral.\nA Gran Depresi\u00f3n nos Estados Unidos de Am\u00e9rica.\nCoa creba da Bolsa de Valores de Nova York de 1929, bancos e investidores perderon grandes cantidades de cartos. A situaci\u00f3n dos bancos era agravada polo feito de que moitos destes bancos emprestaran grandes sumas de di\u00f1eiro a facendeiros. Ap\u00f3s o inicio da Gran Depresi\u00f3n, con todo, estes facendeiros torn\u00e1ronse incapaces de pagaren as s\u00faas d\u00e9bedas. Isto, \u00e1 s\u00faa vez, causou a ca\u00edda das ganancias destas instituci\u00f3ns financeiras. Persoas que se serv\u00edan de bancos, temendo unha posible bancarrota destas, tiraron os seus fondos destes bancos. As\u00ed, varias instituci\u00f3ns bancarias foron pechadas. O total de instituci\u00f3ns bancarias pechadas durante a d\u00e9cada de 1920 e de 1930 foi de 14 mil.\nO 17 de maio de 1930, o goberno dos Estados Unidos aprobou unha lei, a \"Lei Tarifaria Smoot-Hawley\", que aumentaba as tarifas alfandegueiras en preto de 20 mil produtos imperecedoiros estranxeiros. O Presidente americano Herbert Hoover pedira ao Congreso dos Estados Unidos de Am\u00e9rica unha diminuci\u00f3n nos impostos, mais o Congreso, ao contrario disto, votou a favor do aumento dos impostos. Un manifesto, asinado por mil economistas, pediu ao presidente americano rexeitar este aumento. A pesar disto, Hoover asinou a Lei o 17 de maio. O Congreso e o Presidente pensaban que isto ir\u00eda reducir a competitividade de produtos estranxeiros no pa\u00eds. Por\u00e9n, outros pa\u00edses reaccionaran a trav\u00e9s da aprobaci\u00f3n de leis e actos semellantes, causando unha ca\u00edda s\u00fabita nas exportaci\u00f3ns americanas. As taxas de desemprego subiron de 9% en 1930 a 16% en 1931, e 25% en 1933. Durante a d\u00e9cada de 1930, a taxa de desemprego nos Estados Unidos non retornar\u00eda m\u00e1is \u00e1s taxas de 9% de 1930, mant\u00e9ndose \u00f3 redor do 20%.\nCo crecente fechamento de instituci\u00f3ns bancarias, menos fondos estaban dispo\u00f1ibles no mercado americano, facendo que a ca\u00edda na produci\u00f3n industrial americana continuase a caer. En 1929, o valor total dos produtos industrializados fabricados nos Estados Unidos foi de 104 bill\u00f3ns de d\u00f3lares. En 1933, este valor caera a 56 bill\u00f3ns, unha ca\u00edda de aproximadamente o 45%. A produci\u00f3n de aceiro caeu preto do 61%, entre 1929 e 1933, e a produci\u00f3n de autom\u00f3biles caeu preto do 70% no mesmo per\u00edodo.\n1933 foi o \u00e1pice da Gran Depresi\u00f3n nos Estados Unidos de Am\u00e9rica. As taxas de desemprego eran do 25% (ou un cuarto de toda a forza de traballo americana). Preto do 30% dos traballadores que continuaron nos seus empregos foron obrigados a aceptaren reduci\u00f3ns nos seus salarios, a\u00ednda que gran parte dos traballadores empregados tiveron un aumento nos seus salarios por hora. Outro problema enfrontado foi a gran deflaci\u00f3n - ca\u00edda do prezo dos produtos e custo de vida en xeral. Entre 1929 e 1933, os prezos dos produtos industrializados imperecedoiros en xeral nos Estados Unidos caeron preto do 25%. O prezo de produtos agropecuarios caeu en preto do 50%, por causa do excedente da produci\u00f3n destes produtos - primariamente trigo. A cantidade destes produtos \u00e1 venda exced\u00eda facilmente a demanda, o que causou unha baixada dos prezos destes produtos. Os baixos prezos levaron ao endebedamento de moitos destes facendeiros.\nCombate \u00e1 Gran Depresi\u00f3n e a fin da recesi\u00f3n nos EUA.\nO Presidente americano Herbert Hoover acreditaba que o comercio, se non era supervisado polo goberno, ir\u00eda eventualmente minimizar os efectos da recesi\u00f3n econ\u00f3mica. Eventualmente, Hoover pensaba, a econom\u00eda dos Estados Unidos ir\u00eda a se recuperar, sen que a intervenci\u00f3n do goberno americano na econom\u00eda do pa\u00eds fose necesaria. Hoover rexeitou diversas leis aprobadas polo Congreso, alegando que daban demasiados poderes ao goberno americano.\nHoover tam\u00e9n pensaba que os gobernos dos estados americanos deber\u00edan axudar aos necesitados. Moitos destes estados, as\u00ed e todo, non ti\u00f1an fondos suficientes para tal. Sendo as\u00ed, Hoover propuxo a creaci\u00f3n dun \u00f3rgano gobernamental, o \"Reconstruction Finance Corportation\" (Corporaci\u00f3n de Reconstruci\u00f3n Financeira), ou \"RFC\", en 1932. Este \u00f3rgano ser\u00eda responsable de proporcionar algunha axuda financeira a empresas e instituci\u00f3ns comerciais e industriais chave, como bancos, ferrov\u00edas e grandes empresas, acreditando que a bancarrota destas instituci\u00f3ns agravar\u00eda o efecto da Gran Depresi\u00f3n. No final de 1932, as elecci\u00f3ns presidenciais americanas foron realizadas. Os dous principais candidatos foron Hoover e Franklin Delano Roosevelt. Moitos estadounidenses pensaban que Hoover fora o principal causante da recesi\u00f3n, ou que pouco fixera para solucionar esta recesi\u00f3n. Roosevelt sa\u00edu vencedor da elecci\u00f3n, torn\u00e1ndose Presidente dos Estados Unidos o 4 de marzo de 1933.\nRoosevelt, ao contrario que Hoover, pensaba que o goberno americano era o principal responsable para loitar contra os efectos da Gran Depresi\u00f3n. Nunha sesi\u00f3n lexislativa especial, sesi\u00f3n co\u00f1ecida como \"Hundred Days\" (\"Cen D\u00edas\"), Roosevelt, xuntamente co congreso americano, crearon e aprobaron unha serie de leis que, por insistencia do propio Roosevelt, foron nomeadas como New Deal (\"Novo Acordo\"). Estas leis fornecer\u00edan a axuda social \u00e1s familias e persoas que o necesitasen, proporcionar\u00edan empregos a trav\u00e9s de parcer\u00edas entre o goberno, empresas e os consumidores, e reformou o sistema econ\u00f3mico e gobernamental americano, para evitar que unha recesi\u00f3n ocorrese no futuro.\nDiversas axencias gobernamentais foron creadas para administraren os programas de axuda social. A m\u00e1is importante delas foi a \"Federal Agency Relief Administration\", creada en 1933, que ser\u00eda responsable do fornecemento de fondos aos gobernos estatais, para que estes os empregasen en programas de axuda social. Outros \u00f3rganos gobernamentais semellantes foron creados coa intenci\u00f3n de fondear, administrar e empregar traballadores na \u00e1rea da construci\u00f3n de aeroportos, escolas, hospitais, pontes e encoros. Estes proxectos federais deron mill\u00f3ns de empregos aos necesitados, a\u00ednda que as taxas de desemprego continuasen a ser altas durante toda a d\u00e9cada de 1930.\nOutros \u00f3rganos cre\u00e1ronse coa intenci\u00f3n de administraren programas de recuperaci\u00f3n, como a \"Agricultural Adjustment Administration\", creada en 1933 co obxectivo de regulamentar a produci\u00f3n de produtos agropecuarios. Outro \u00f3rgano semellante foi a \"National Recovery Administration\", creada en 1933, que estableceu salarios m\u00ednimos e l\u00edmites na carga horaria de traballo. Esta \u00faltima axencia, malia todo, foi fechada a mando do Congreso, en 1935, por estimular pouco o comercio americano.\nPor \u00faltimo, outros \u00f3rganos federais foron creados co obxectivo de vixiaren as reformas en emprego e finanzas. O \"Federal Deposit Insurance Corporation\" foi creado en 1933 co obxectivo de promover as transacci\u00f3ns e o comercio bancario. O \"Securities and Exchange Commission\", creado en 1934, pretend\u00eda regular o comercio de bolsa de valores e evitar que accionistas comprasen acci\u00f3ns que o \u00f3rgano considerase \"perigosas\". O \"National Labor Relations Board\" foi creado en 1935, coa intenci\u00f3n de regular sindicatos, e de protexer os traballadores e os seus dereitos.\nO New Deal axudou a minimizar os efectos da Gran Depresi\u00f3n nos Estados Unidos de Am\u00e9rica. A econom\u00eda americana gradualmente, pero lentamente, pasou a se recuperar, desde 1933. O goberno americano tam\u00e9n diminu\u00edu as tarifas alfandegueiras en certos produtos estranxeiros, estimulando as\u00ed o comercio dom\u00e9stico. Ao longo da d\u00e9cada de 1930, os Estados Unidos gradualmente abandonaron o uso do patr\u00f3n ouro, decidindo fortalecer a moeda nacional, o d\u00f3lar, o que tam\u00e9n axudou na recuperaci\u00f3n da econom\u00eda americana.\nPor\u00e9n, a pesar dos programas gobernamentais creados co obxectivo de reducir o desemprego, preto do 15% da forza de traballo americana continuaba desempregada en 1940. Foi necesario a entrada do pa\u00eds na segunda guerra mundial para que as taxas de desemprego caesen aos niveis de 1930, de 9%. A entrada do pa\u00eds na guerra acabou cos efectos negativos da Gran Depresi\u00f3n, a produci\u00f3n industrial americana medrou notablemente, e as taxas de desemprego caeron. No final da guerra, apenas o 1% da forza de traballo americana estaba desempregada. Preto do final da guerra, os Estados Unidos e todos os outros 44 pa\u00edses Aliados asinaron o que \u00e9 co\u00f1ecido como os \"Acordos de Bretton Woods\", coa intenci\u00f3n de evitaren no futuro unha nova crise monetaria e econ\u00f3mica da escala da Gran Depresi\u00f3n.\nA Gran Depresi\u00f3n noutros pa\u00edses.\nA Gran Depresi\u00f3n causou unha gran recesi\u00f3n econ\u00f3mica en diversos outros pa\u00edses do mundo. En moitos destes pa\u00edses, a recesi\u00f3n provocada pola Gran Depresi\u00f3n xerou efectos similares aos dos Estados Unidos na econom\u00eda destes pa\u00edses, como o pechamento de milleiros de establecementos bancarios, financeiros, comerciais e industriais, e o despedimento de milleiros de traballadores.\nOs efectos da Gran Depresi\u00f3n en varios pa\u00edses v\u00edronse agravados pola \"Lei Tarifaria Smoot-Hawley\", unha lei americana introducida en 1930, que aumentaba os impostos a preto de 20 mil produtos imperecedoiros estranxeiros, o que causou a aprobaci\u00f3n de leis semellantes noutros pa\u00edses, reducindo drasticamente as exportaci\u00f3ns e o comercio internacional.\nA gran maior\u00eda dos partidos pol\u00edticos, se non todos, promet\u00edan retirar o pa\u00eds (ou unha provincia/estado) da recesi\u00f3n.\nA vida durante a Gran Depresi\u00f3n.\nA maior parte da poboaci\u00f3n dos pa\u00edses m\u00e1is afectados pola Gran Depresi\u00f3n cortaron todo e calquera tipo de gasto considerado superfluo, agravando os efectos da recesi\u00f3n na econom\u00eda destes pa\u00edses.\nPor mor da Gran Depresi\u00f3n, mill\u00f3ns de persoas nas cidades perderon os seus empregos, nos pa\u00edses m\u00e1is atinxidos pola recesi\u00f3n. Sen fonte de renda, estas persoas non ti\u00f1an como se sustentaren a si mesmos e \u00e1s s\u00faas familias. A desnutrici\u00f3n tornouse com\u00fan entre a poboaci\u00f3n dos pa\u00edses m\u00e1is afectados.\nMoita xente perdeu o seu fogar debido \u00e1s d\u00e9bedas. Alg\u00fans se mudaron a favelas preto das cidades, outros viaxaban por diversas cidades nos vag\u00f3ns dos trens.\nNon todos sufriron igualmente a Gran Depresi\u00f3n. As persoas que conseguiron manter os seus empregos, a pesar de que a maior\u00eda vise reducido o seu salario de cortes, a deflaci\u00f3n fixo que os prezos de produtos en xeral caesen considerablemente.\nPor outra banda, moitos afroamericanos nos Estados Unidos non consegu\u00edan emprego, especialmente no sur americano, por causa da discriminaci\u00f3n racial. Os empregos eran dados primariamente aos brancos. Mulleres con familias que sustentar dificilmente atopaban empregos, dado que a prioridade era dada a traballadores do sexo masculino.\nGrupos \u00e9tnicos minoritarios - especialmente inmigrantes - dos pa\u00edses m\u00e1is atinxidos pasaron a ser discriminados pola poboaci\u00f3n dos pa\u00edses m\u00e1is afectados. Estes grupos \u00e9tnicos eran discriminados porque, na visi\u00f3n de varias persoas dos pa\u00edses afectados pola Gran Depresi\u00f3n, estes grupos \u00e9tnicos compet\u00edan coa \"poboaci\u00f3n nativa\". Isto, aliado \u00e1 forte recesi\u00f3n econ\u00f3mica da d\u00e9cada de 1930, fixo que as taxas de inmigraci\u00f3n caesen sensiblemente no Canad\u00e1 e nos Estados Unidos.\nLegado.\nAp\u00f3s a fin da Gran Depresi\u00f3n, moitos dos pa\u00edses m\u00e1is severamente afectados pasaron a fornecer maior asistencia social e econ\u00f3mica aos necesitados. Por exemplo, o New Deal daba ao goberno americano maior poder para fornecer esta axuda para estes necesitados, as\u00ed como para apousentados.\nA Gran Depresi\u00f3n xerou grandes mudanzas na pol\u00edtica econ\u00f3mica en varios dos pa\u00edses envolvidos. Anteriormente \u00e1 Gran Depresi\u00f3n, por exemplo, o goberno dos Estados Unidos de Am\u00e9rica pouco intervi\u00f1a na econom\u00eda do pa\u00eds. Executivos financeiros e grandes magnates comerciantes eran vistos como l\u00edderes nacionais. A Gran Depresi\u00f3n, por\u00e9n, mudou as actitudes de diversas persoas en relaci\u00f3n ao comercio. Moitos pasaron a favorecer o maior control da econom\u00eda do pa\u00eds por parte do goberno."}
{"id": "48059", "revid": "23204", "url": "https://gl.wikipedia.org/wiki?curid=48059", "title": "Imperio Ruso", "text": "O Imperio ruso foi un Estado que existiu oficialmente dende 1721 at\u00e9 1917 e que desapareceu como consecuencia da Revoluci\u00f3n Rusa de 1917. Foi o sucesor do Tsarato ruso e o predecesor da Uni\u00f3n Sovi\u00e9tica. A comezos do s\u00e9culo XIX Rusia era o meirande estado do mundo.\nA capital do imperio foi San Petersburgo (despois de 1914 rebautizada como Petrogrado). Ao final do s\u00e9culo XIX o tama\u00f1o do Imperio aproxim\u00e1base aos 21\u00a0799\u00a0825\u00a0km2. De acordo co censo de 1867 a s\u00faa poboaci\u00f3n acadaba os 128\u00a0200\u00a0000 persoas, por\u00e9n, a maior\u00eda deles (93,4 mill\u00f3ns) viv\u00edan na Rusia europea. M\u00e1is de 200 grupos \u00e9tnicos viv\u00edan xuntos no Imperio. Ademais do territorio actual da Rusia, en 1917 o Imperio ruso inclu\u00eda territorio dos estados b\u00e1lticos, a Belar\u00fas, parte da Polonia, a Moldavia, o C\u00e1ucaso, a Finlandia, a maior\u00eda da Asia Central e unha parte da Turqu\u00eda. Entre 1732 e 1867 o Imperio Ruso tam\u00e9n inclu\u00eda Alasca, ao outro lado do Estreito de Bering.\nEn 1914 o Imperio estaba dividido en 81 provincias (\"\u00d3blasti\") e 20 rexi\u00f3ns (\"guberniyas\"). Vasalos e protectorados do imperio inclu\u00edan o Emirato de Bujara, o Khanato de Jiva e despois de 1914 Tuva.\nO Imperio ruso era unha monarqu\u00eda hereditaria liderada por un emperador autocr\u00e1tico (tsar) dende a dinast\u00eda Romanov. O cristianismo ortodoxo foi a relixi\u00f3n oficial do imperio e era controlado polo monarca a trav\u00e9s do \"Sagrado Concilio\". Os habitantes do Imperio divid\u00edanse en estratos (clases) tales como \"dvoryanstvo\" (nobreza), o clero, comerciantes, cosacos, e campesi\u00f1os. Os nativos de Siberia e a Asia central rexistr\u00e1ronse oficialmente como o estrato chamado \"inorodsty\" (estranxeiros).\nO seu escudo de armas foi o grande escudo do Imperio Ruso, e o himno nacional, foi \"Deus salve o tsar\" (\"\u0411\u043e\u0436\u0435, \u0426\u0430\u0440\u044f \u0445\u0440\u0430\u043d\u0438\")\nDespois de derrocar \u00e1 monarqu\u00eda tsarista durante a Revoluci\u00f3n de Febreiro en 1917, a Rusia foi declarada Rep\u00fablica baixo un goberno provisional.\nEtimolox\u00eda.\nO territorio controlado pola dinast\u00eda Romanov na Europa oriental at\u00e9 o s\u00e9culo XVII cham\u00e1base \"Moscovia\". Antes da proclamaci\u00f3n do Imperio ruso en 1721, cham\u00e1base popularmente \"Rusia\" (s.XVII en ruso \"\u0420\u0443\u0441\u0456\u044f\" ou \"\u0420\u043e\u0441\u0456\u044f\"), aparentemente de influencia do grego \"\u03a1\u03c9\u03c3\u03b9\u03b1\" (Rosia), a naci\u00f3n eslava que exist\u00eda antes da chegada dos mongois, a Rus de K\u00ediv \"\u0420\u0443\u0441\u044c\"). Mentres a etnia rusa sempre considerou \"Rus\" un nome para eles e a s\u00faa naci\u00f3n, modernos intelectuais ucra\u00ednos debaten pola exactitude do termo. Ao identific\u00e1rense coa graf\u00eda moderna \"\u0420\u043e\u0441\u0441\u0438\u044f\" (con c dobre) foi oficial dende 1713 (e non se distingu\u00eda entre \"\u0438\" e \"\u0456\", actualmente \u00e9o, e o ruso \u00e9 o que non ten \"i\", e o ucra\u00edno si)\nHistoria.\nPedro o grande e o Grande Imperio Ruso.\nPedro I de Rusia, o fillo do segundo matrimonio do tsar Alexis I, foi o primeiro en ser relegado ao rango pol\u00edtico. Como varias facci\u00f3ns da Corte loitaron para controlaren o trono, Alexis foi sucedido polo fillo do seu primeiro matrimonio, Fiodor III, un rapaz enfermizo que morreu en 1682. Como resultado da Revolta de Estreltsy, Pedro foi coroado co-tsar co seu medio irm\u00e1n Iv\u00e1n V, pero a media irm\u00e1 de Pedro Sof\u00eda, mantivo o verdadeiro poder. Ela reinou mentres o mozo Pedro xogaba a xogos de guerra e cabalgaba no Cuartel Alem\u00e1n de Moscova. Estas experiencias lev\u00e1rono a un interese pola pr\u00e1ctica militar de occidente, particularmente a enxe\u00f1ar\u00eda, artillar\u00eda, navegaci\u00f3n e construci\u00f3n de barcos. En 1691, empregando tropas que el adestrara durante os seus xogos de guerra, planeou como destronar a Sof\u00eda. Cando Iv\u00e1n I morreu en 1696, Pedro converteuse no \u00fanico tsar.\nA guerra dominou a maior parte do reinado de Pedro. Ao principio Pedro intentou asegurar as fronteiras do sur dos t\u00e1rtaros e o Imperio Otom\u00e1n. As s\u00faas Campa\u00f1as de Azov fallaron inicialmente, pero, despois de embarcarse coa s\u00faa nova armada dese\u00f1ada por el mesmo, Pedro puido capturar o tan importante forte de Azov en 1696. Para continuar coa s\u00faa guerra contra o Imperio Otom\u00e1n, Pedro viaxou pola Europa para buscar aliados. Foi o primeiro tsar en facer esa viaxe. Pedro visitou Brandeburgo, os Pa\u00edses Baixos (nos cales ao ver a s\u00faa bandeira inspirouse para facer a s\u00faa), o Reino Unido, e o Sacro Imperio Romano Xerm\u00e1nico, durante a s\u00faa chamada Grande Embaixada. Pedro aprendeu moito e alistou a centos de especialistas t\u00e9cnicos. A embaixada foi curta polo intento de Sof\u00eda de desbancalo do trono, cunha revolta que foi esmagada por Pedro e os seus seguidores. Como resultado, este ti\u00f1a centos de participantes mortos ou torturados, e publicamente expuxo os seus corpos para advertir aos demais, polo cal foi chamado \"raro\".\nPedro fracasou na s\u00faa coalici\u00f3n europea contra o Imperio Otom\u00e1n, pero durante as s\u00faas viaxes encontrou interese por comezar unha guerra contra a Suecia, ao ser unha forte potencia de poder no norte de Europa. Vendo unha oportunidade en entrar no Mar B\u00e1ltico, Pedro fixo a paz co Imperio Otom\u00e1n en 1700 e despois a Batalla de Narva, onde atacou os suecos en Narva, no Golfo de Finlandia. A\u00ednda que o novo rei Carlos XIII, probou as s\u00faas tropas, as cales acabaron co ex\u00e9rcito de Pedro. Afortunadamente para Pedro, Carlos non seguiu a s\u00faa vitoria cunha contra-ofensiva, xa que comezou as guerras na Mancomunidade polaco-lituana.\nEste descoido permitiulle a Pedro formar un novo ex\u00e9rcito, combinando as fortalezas de seu coas de occidente. Cando os l\u00edderes se enfrontaron outra vez en Poltava en 1709, Pedro derrotou a Carlos. Cando este \u00faltimo escapou ao territorio otom\u00e1n, Pedro volveu a entrar en guerra co Imperio. O tsar coincidiu en botar ao porto de Azov aos otom\u00e1ns en 1711. A Gran Guerra do Norte, que en esencia foi a Batalla de Poltava, continuou at\u00e9 1721, cando os suecos decidiron asinaren o Tratado de Nystad. O tratado permitiu reter os territorios obtidos pola Rusia: a Livonia, a Estonia, e m\u00e1is a Ingr\u00eda. Mediante esa expansi\u00f3n territorial, Pedro adquiriu un enlace directo coa Europa Occidental. Despois en celebraci\u00f3n, Pedro asumiu o papel de \"Emperador\" (\u0438\u043c\u043f\u0435\u0440\u0430\u0442o\u0440) e Tsar do \"Grande Imperio Ruso\", que foi proclamado en 1721.\nPedro conseguiu as expansi\u00f3n da Rusia e a s\u00faa transformaci\u00f3n en Imperio, baixo certas iniciativas maiores. Estableceu as forzas navais rusas, reorganizou o ex\u00e9rcito mediante o sistema europeo, organizou racionalmente o goberno e mobilizou o financiamento para os recursos humanos. So o poder de Pedro, o ex\u00e9rcito que se recrutou baixo condici\u00f3ns de traballo para toda a vida, inclu\u00edndo aos oficiais da realeza, os cales participaban en traballos da administraci\u00f3n civil e militar. En 1722 Pedro introduciu a T\u00e1boa de Rangos que determinaba a posici\u00f3n ou status da persoa no seu servizo ao Tsar, xa fora plebeo ou nobreza. At\u00e9 a xente m\u00e1is com\u00fan aparec\u00eda na t\u00e1boa automaticamente.\nA reorganizaci\u00f3n de Pedro na estrutura gobernamental non puido ser menos minuciosa. Substitu\u00edu aos prizaki (bur\u00f3cratas) cun corpo colexiado e creou un senado para coordinar as pol\u00edticas do goberno. As reformas de Pedro no goberno local tiveron poucos logros, pero os seus cambios permitiron ao goberno local recolectar impostos e a manter a orde. Como parte das reformas do goberno, a Igrexa Ortodoxa foi parcialmente incorporada \u00e1 estrutura administrativa do estado. Pedro aboliu o Patriarcado e substitu\u00eduno por un corpo colectivo, o \"S\u00ednodo Sagrado\", dirixido por un oficial gobernamental.\nPedro triplicou os ingresos da tesourar\u00eda estatal cunha cantidade moderada de impostos. Impuxo a capitaci\u00f3n, ou sondaxe de impostos, en todas as persoas a excepci\u00f3n dos cregos e nobres. Tam\u00e9n gravou con impostos o alcohol, sal, e incluso por levar barba. Para proporcionar armas e uniformes para os seus soldados, desenvolveu industrias metal\u00farxicas e t\u00e9xtiles. Pedro quer\u00eda equipar a Rusia con moderna tecnolox\u00eda, instituci\u00f3ns e ideas. Dotou dunha educaci\u00f3n occidental a todos os nobres, introduciu as escolas naturais para ensinar a escrita rusa e aritm\u00e9tica b\u00e1sica, estableceu unha casa imprenta e fundou a Academia Rusa das Ciencias, a cal foi inaugurada xusto antes da s\u00faa morte en 1725 e converteuse nun dos principais institutos de cultura da Rusia Imperial. Tam\u00e9n recomendou que os rusos adquirisen roupa, gustos pola arte e costumes de occidente. O resultado foi unha profunda greta cultural entre a nobreza e as masas. A mellor ilustraci\u00f3n da occidentalizaci\u00f3n de Pedro, foi a s\u00faa ruptura coas vellas tradici\u00f3ns e os seus m\u00e9todos occidentais na arquitectura, que o levaron \u00e1 construci\u00f3n da nova capital, Petrogrado, en 1703. Situada na terra nova, conseguida na guerra con Suecia, na cal foi axudada polo reino de Dinamarca-Noruega, a Mancomunidade polaco-lituana e o Reino de Saxonia, no Golfo de Finlandia. A\u00ednda que Petrogrado asumiu a s\u00faa occidentalizaci\u00f3n, esta foi forzada, polo cal non puido demostrar a s\u00faa individualidade, que Pedro tanto admiraba.\nA era das revoluci\u00f3ns \"en palacio\".\nPedro cambiou as regras de sucesi\u00f3n ao trono despois de exiliar ao seu fillo, Alexis, que se opuxo \u00e1s reformas do seu pai e se presentou como figura de grupos antirreformistas. Unha nova lei expedida por Pedro I proporcionaba ao tsar a decisi\u00f3n de elixir ao seu sucesor, pero Pedro non o fixo antes da s\u00faa morte en 1725. Nas d\u00e9cadas que seguiron, a ausencia de regras para a sucesi\u00f3n deixou \u00e1 monarqu\u00eda aberta en intrigas, complots e varios golpes de estado. En diante, o factor crucial para obter o trono foi apoiado pola garda de elite do pazo en Petrogrado.\nDespois da morte de Pedro, a s\u00faa dona, Catarina I, tomou o trono. Pero cando ela morreu en 1727, o neto de Pedro, Pedro II, foi coroado Tsar. En 1730 Pedro II caeu enfermo da var\u00edola, e Ana, filla de Iv\u00e1n V, que foi co-tsar con Pedro, ascendeu ao trono. O Supremo Consello Imperial que colocou a Ana no torno, imp\u00faxolle moitas condici\u00f3ns. Na s\u00faa loita contra esas condici\u00f3ns, Ana tivo que apoiar os nobres que tem\u00edan que a oligarqu\u00eda reinase sobre a autocracia. As\u00ed o principio da autocracia recibiu grande apoio nese ca\u00f3tico conflito ao trono.\nAna morreu en 1740, e o seu a\u00ednda novo bisneto foi proclamado tsar como Iv\u00e1n VI. Despois de varios golpes de estado, foi substitu\u00eddo pola segunda filla de Pedro, (r. 1741 - 1762). Durante o reinado de Isabel, que foi moito m\u00e1is efectivo que o dos seus preceptores inmediatos, produciuse a \"occidentalizaci\u00f3n\" da cultura rusa. Entre os eventos culturais m\u00e1is destacados at\u00f3pase a fundaci\u00f3n da Universidade de Moscova en 1755 e a Academia das Artes finas en 1757 e a aparici\u00f3n do primeiro cient\u00edfico e escolar ruso, Mikhail Lomonosov.\nDurante o reinado dos sucesores de Pedro, a Rusia tivo un rol na Europa moito m\u00e1is importante. Dende 1726 a 1761, a Rusia foi unha aliada do Imperio Austr\u00edaco contra o Imperio Otom\u00e1n ao cal a Francia usualmente apoiou. Na guerra de sucesi\u00f3n polaca, a Rusia e m\u00e1is a Austria bloquearon o candidato ao trono polaco. Nunha Serie de Guerras Ruso-Turcas, Rusia adquiriu o porto de Azov. O alcance m\u00e1is grande que a Rusia tivo coa Europa foi na Guerra dos Sete Anos (1756 - 1763), a cal tivo lugar en tres continentes, entre a Francia, o Imperio Brit\u00e1nico e os numerosos aliados dos dous bandos. Nesta guerra, a Rusia continuou a s\u00faa alianza coa Austria, pero a Austria cambiou a unha alianza coa Francia en contra da Prusia. En 1760 as forzas rusas (como se acostuma na historia) estaban \u00e1s portas de Berl\u00edn. Afortunadamente para a Prusia, Isabel morreu en 1762, e o seu sucesor, Pedro III, aliou a Rusia coa Prusia pola s\u00faa devoci\u00f3n ao rei prusiano Federico o Grande.\nPedro III tivo un reinado curto e impopular. A\u00ednda que foi neto de Pedro O grande, o seu pai foi duque de Holstein-Gottorp, polo cal Pedro foi criado nunha familia luterana e os rusos consider\u00e1bano estranxeiro. Facendo caso omiso disto e sen ocultar o seu concepto da Rusia, creou un gran resentimento na realizaci\u00f3n dos grandes ensaios militares prusianos na milicia rusa, atacando \u00e1 Igrexa Ortodoxa Rusa, e privando a Rusia dunha gran vitoria que cambiar\u00eda a historia da Rusia e de todo o mundo, establecendo unha repentina alianza coa Prusia. Facendo uso do seu descontento e temendo a s\u00faa propia posici\u00f3n, a dona de Pedro III, Catarina, depuxo ao seu dono nun golpe de estado e o seu amante, Alexis Orlov matouno, e por defecto en xu\u00f1o de 1762 Catarina a Grande converteuse en Tsarina.\nExpedici\u00f3ns oce\u00e1nicas.\nPedro I deixou a frota rusa aos seus descendentes, pero, de Catarina I a Pedro III, ning\u00fan dos emperadores compartiu o grande amor de Pedro cara ao mar. Nas d\u00e9cadas que seguiron \u00e1 s\u00faa morte en 1725, aos sucesores de Pedro parec\u00edalles inconcibible que unha exhibici\u00f3n de buques de guerra era a mellor maneira de demostrar o poder e a estatura da Rusia en todo o mundo. Nin era prudente xulgar para manter alg\u00fan prop\u00f3sito inmediato, a frota de Pedro de trinta carabelas e os centenares de naves complementarias; o custo de gardar tal forza a flote esgotar\u00eda as caixas do estado. A\u00ednda m\u00e1is incrible era o plan de Pedro para aumentar a frota, para as\u00ed realizar o seu desexo de crear unha armada para o extenso mar. A Gran Guerra do Norte, que durou vinte e un anos, servira xa para esgotar os recursos da Facenda Rusa. Por conseguinte, houbo un per\u00edodo na reduci\u00f3n de gastos na frota que seguiu \u00e1 morte de Pedro, e outro marcado pola reduci\u00f3n na construci\u00f3n de naves e na diminuci\u00f3n no n\u00famero de mari\u00f1eiros e oficiais. A escola n\u00e1utica e a Academia Mar\u00edtima, polo contrario, continuaron prosperando. Os seus estudantes e graduados preserv\u00e1ronse realizando as tradici\u00f3ns da navegaci\u00f3n rusa.\nDende 1716 a 1719 os rusos navegaron nunha grande Carabela o tramo que vai dende o Mar de Okhotsk at\u00e9 Kamchakta, no territorio que xa fora explorado por Vladimir Atlasov a finais do s\u00e9culo XVII. Os graduados de 1720 da academia mar\u00edtima, o navegador xeod\u00e9sico Ivan Yevreinov e Fiodor Luzhin, exploraron e trazaron as catorce Illas Kuriles.\nA informaci\u00f3n que trouxeron converteuse na base para a expedici\u00f3n ben co\u00f1ecida do Capit\u00e1n Comodoro Vitus Bering. No inverno xeado de 1724, Bering alcanzou Kamchakta por terra e en vela. O obxectivo principal dos navegantes rusos era atopar un paso da Rusia cara \u00e1 India e \u00e1 China a trav\u00e9s do oc\u00e9ano \u00c1rtico. De 1728 a 1729 Bering navegou a trav\u00e9s do Pac\u00edfico do norte no \"San Gabriel\" (barco de Bering). Entumecido polo fr\u00edo vento polar, o \"San Gabriel\" e o seu equipo pasaron polo estreito que separaba a Asia e a Am\u00e9rica, o que m\u00e1is tarde se denominar\u00eda Estreito de Bering.\nA expedici\u00f3n de Bering explorou a ruta entre o oc\u00e9ano Pac\u00edfico e o Mar de Okhotsk descubrindo as Illas Kuriles e rexistrando a cartograf\u00eda das costas de Kamchakta. No comezo do ano 1741 dous barcos, o \"San Pedro\" e o \"San Paulo\", sa\u00edron do tranquilo porto de Petravlosk nas Illas Privilof. A expedici\u00f3n, capitaneada por Bering, tivo un incidente ao regresar a porto, ao estrelarse cerca das Illas de Komandorskiye. Nestas illas Bering caeu enfermo e morreu. Por\u00e9n, como consecuencia da viaxe a costa do noroeste americano foi moi ben explorada, por iso a Rusia f\u00edxose co poder de Alasca, que en 1867 ser\u00eda vendida aos Estados Unidos.\nCoas exploraci\u00f3ns e as conquistas elaborouse o primeiro mapa do Imperio Ruso no ano 1745.\nO Imperio baixo Catarina II.\nA extensi\u00f3n imperial ofrecida no reinado de Catarina II, trouxo ao imperio enormes territorios novos no sur e no oeste; e a consolidaci\u00f3n interna despois da Guerra de Crimea co Imperio Otom\u00e1n en 1768. Polo Tratado de Kuchuk-Kainarji en 1774 Rusia adquiriu conexi\u00f3n co Mar Negro, e os t\u00e1rtaros de Crimea convert\u00e9ronse nun estado independente aos otom\u00e1ns. En 1783 Catarina anexionou Crimea, axudando a consolidar a guerra Ruso Turca (1777 - 1778), chegando Rusia ao suroeste, ampli\u00e1ndoa at\u00e9 o Dniester. Os termos do tratado baixaron as metas do proxecto \"grego\" reputado por Catarina -a expulsi\u00f3n dos otom\u00e1ns de Europa e a renovaci\u00f3n do Imperio Romano de Oriente baixo o control ruso. O Imperio Otom\u00e1n foi sempre unha ameaza para Rusia, por\u00e9n, tivo que tolerar a influencia rusa sobre os Balc\u00e1ns.\nA extensi\u00f3n territorial que \u00eda cara o oeste deu lugar a repartici\u00f3n de Polonia. Como Polonia chegou a ser cada vez m\u00e1is d\u00e9bil no s\u00e9culo XVIII, cada un dos seus veci\u00f1os -Rusia, Prusia e Austria- intentaron colocar a o seu propio candidato no trono polaco. En 1772 os tres chegaron a un acordo para levar a cabo unha repartici\u00f3n do territorio polaco, polo cal Rusia recibiu as partes que comprenden a actual Belar\u00fas e Livonia. Despois da repartici\u00f3n, Rusia iniciou un programa extenso de reformas, que inclu\u00edu unha constituci\u00f3n democr\u00e1tica, o cal alarmou \u00e1s facci\u00f3ns reaccionarias. Empregando o perigo do radicalismo, as mesmas tres potencias aboliron a constituci\u00f3n de 1793, polo que Polonia volveu a ver reducido o seu territorio. Esta vez Rusia obtivo a maior parte de Belar\u00fas e parte de Ucra\u00edna. A partici\u00f3n de 1793 deu lugar a unha sublevaci\u00f3n dos movementos anti-rusos e anti-prusianos en Polonia, que terminou cunha terceira repartici\u00f3n en 1795. Consecuentemente Polonia desapareceu do marco pol\u00edtico internacional. \nA\u00ednda que se integrou parte do territorio de Polonia ao imperio, isto tam\u00e9n creou novas dificultades. Ao perder a Polonia como estado intermediario, Rusia tivo que compartir as fronteiras con Prusia e Austria. Ademais o Imperio chegou a ser o m\u00e1is heterox\u00e9neo ao absorber unha gran cantidade de etnias, tales como os ucra\u00ednos, belarusos en xudeus. Os ucra\u00ednos e belarusos, que traballaban sobre todo como servos, cambiaron pouco baixo o poder ruso. Os polacos cat\u00f3licos resist\u00edanse a perder a s\u00faa independencia, polo que foron un pobo dif\u00edcil para ser controlado, efectuando varias sublevaci\u00f3ns contra a ocupaci\u00f3n. Rusia eliminara aos xudeus de gran parte do imperio en 1742. Un decreto do 3 de xaneiro de 1792, iniciou formalmente a \"Ashkenazi\", que obrigou aos xudeus a vivir soamente na parte occidental do imperio, de tal maneira que se fixou a etapa para o Antisemitismo e a discriminaci\u00f3n en per\u00edodos m\u00e1is \u00faltimos. No mesmo tempo, Rusia permitiu a autonom\u00eda de Ucra\u00edna, dos territorios b\u00e1lticos e de varias \u00e1reas cosacas. Co seu \u00e9nfase nun imperio uniformemente administrado, Catarina presaxiou a pol\u00edtica de \"Rusificaci\u00f3n\" que nos \u00faltimos anos se vi\u00f1era facendo da man dos seus antecesores, e que se continuar\u00eda facendo en xeraci\u00f3ns vindeiras.\nOs historiadores discutiron a sinceridade de Catarina como monarca \"aclarada\", pero poucos dubidan que ela creu no activismo do goberno, dirixindo e explotando os recursos do imperio facendo a administraci\u00f3n m\u00e1is eficaz. Inicialmente, Catarina procurou racionalizar procedementos do goberno con lei. En 1767 creou a Comisi\u00f3n Lexislativa, debuxada de nobres, se\u00f1ores de pobo e outros, para codificar as leis de Rusia. A\u00ednda que a comisi\u00f3n non formulou un novo c\u00f3digo da lei, a \"Instruci\u00f3n \u00e1 Comisi\u00f3n de Catarina\" introduciu a alg\u00fans rusos o pensamento pol\u00edtico e legal occidental. \nDurante 1768 - 1774 na guerra co Imperio Otom\u00e1n, Rusia experimentou unha axitaci\u00f3n social importante, a sublevaci\u00f3n de Pugachev. En 1773 un cosaco do Don Iemeli\u00e1n Iv\u00e1novich Pugachev declarado como o tsar re-inesperado Pedro III. Outros cosacos e traballadores industriais dos Montes Urais, as\u00ed como os campesi\u00f1os que esperaban fuxir da servidume, ensamblaron toda a rebeli\u00f3n. A preocupaci\u00f3n de Rusia coa guerra permitiu a Pugachev tomar o control de gran parte do Volga, pero o ex\u00e9rcito regular machucou a rebeli\u00f3n en 1774.\nA sublevaci\u00f3n de Pugachev alentou a determinaci\u00f3n de Catarina para reorganizar a administraci\u00f3n provincial rusa. En 1775 dividiu Rusia en provincias e distritos segundo unha estat\u00edstica de poboaci\u00f3n. Ela ent\u00f3n, deu a cada provincia unha ampliada administrativa, unha polic\u00eda e un \u00f3rgano xudicial. Os nobres deixaron de servir no goberno central , xa que moitos de les recibiron papeis significativos para administrar gobernos provinciais.\nCatarina tam\u00e9n intentou organizar a sociedade en grupos sociais ben definidos, ou estados. En 1785 publicou cartas aos nobres e donos de pobo. As cartas \u00e1 nobreza confirmaron a liberaci\u00f3n dos nobres do servizo obrigatorio e deulles dereitos que non igualan \u00e1 autocracia que pod\u00edan infrinxir. A carta \u00e1s cidades probou a ser complicada e en \u00faltima estancia menos acertada que a publicada para os nobres.\nA \"occidentalizaci\u00f3n\" de Rusia continuou durante o reinado de Catarina. Un aumento no n\u00famero de libros e peri\u00f3dicos levou adiante discusi\u00f3ns intelectuais e a cr\u00edtica social da Aclaraci\u00f3n rusa. En 1790 Alexandre Nicolaevich Radichev publicou o seu libro \"A viaxe de San Petersburgo a Moscova\", un ataque feroz contra o sistema de servidume e a autocracia. Catarina, asustada xa pola Revoluci\u00f3n francesa, fixo arrestar a Radichev e foi enviado a Siberia. Radichev ga\u00f1ou m\u00e1is adiante o reco\u00f1ecemento como o pai do radicalismo ruso.\nCatarina levou a moitas das pol\u00edticas de Pedro o grande a fruici\u00f3n e fixo no s\u00e9culo XIX a fundaci\u00f3n do Imperio. Mandou constru\u00edr o Pazo Pavlovsk para o seu fillo Paulo, que est\u00e1 considerado Patrimonio da Humanidade. Rusia converteuse nunha potencia enerx\u00e9tica, diplom\u00e1tica e militar, capaz de facer fronte aos seus veci\u00f1os europeos. A organizaci\u00f3n da sociedade e do sistema de goberno, segu\u00eda sen cambios, at\u00e9 que en 1861 se aprobou a emancipaci\u00f3n dos servos. Catarina deu un pulo cara o sur, inclu\u00edndo un establecemento en Odesa como porto ruso no Mar Negro, que servir\u00eda como base para o comercio ruso do gran durante o s\u00e9culo XIX.\nA pesar de tales realizaci\u00f3ns, o Imperio continuaba con problemas fundamentais. A sociedade segu\u00eda baseada nun sistema de servidume, e a econom\u00eda, a\u00ednda que crec\u00eda a un nivel aceptable, non era suficiente para afrontar o desenvolvemento industrial como o que estaban sufrindo outros pa\u00edses europeos.\nA extensi\u00f3n territorial e a incorporaci\u00f3n a Rusia de centos de non-rusos no imperio, fixaron a etapa para o problema das nacionalidades.\nDurante o s\u00e9culo XIX, a poboaci\u00f3n de Rusia, os recursos, a diplomacia internacional e as forzas militares fix\u00e9rono un dos pa\u00edses m\u00e1is influentes do mundo. O seu poder internacional permitiulle desempe\u00f1ar un papel fundamental nos asuntos de Europa. Este papel debuxou ao imperio dentro dunha serie de guerras contra Napole\u00f3n, que ti\u00f1an consecuencias de grande envergadura para Rusia e para o resto de Europa. Despois dun per\u00edodo de aclaraci\u00f3n, Rusia sentiu ben a un opositor activo das tendencias da liberalizaci\u00f3n en Europa central e occidental.\nInternamente, a poboaci\u00f3n rusa crecera de forma diversa con cada adquisici\u00f3n territorial. A poboaci\u00f3n inclu\u00eda Luteranos, Fineses, b\u00e1lticos, Alem\u00e1ns, Estonios e algo de Lituanos, Cat\u00f3licos, Polacos, Ortodoxos Belarusos Ucra\u00ednos, musulm\u00e1ns, gregos ortodoxos, Sakartvelos e membros da Igrexa cat\u00f3lica armenia.\nComo a influencia occidental e a oposici\u00f3n \u00e1 autocracia aumentaban no Imperio, o r\u00e9xime creou a polic\u00eda secreta e aumentou a censura para deter a aquelas persoas que avogaban polo cambio. O r\u00e9xime segu\u00eda confiando a s\u00faa econom\u00eda nun r\u00e9xime de servos, pero a debilidade de Rusia ante o resto de Europa levouna \u00e1 Guerra de Crimea, unha guerra entre Rusia e toda Europa, que calquera outro pa\u00eds perder\u00eda moito antes.\nGuerra e paz en Rusia (1796-1825).\nCatarina II morreu en 1796, e o seu fillo Paulo (r. 1796-1801) sucedeuna. Ao saber que a s\u00faa nai quer\u00eda nomear ao seu fillo Alexandre como tsar, Paulo institu\u00edu unha primoxenitura na li\u00f1a masculina como a base para a sucesi\u00f3n. Ser\u00eda unha das reformas que durar\u00edan do breve reinado de Paulo. El tam\u00e9n sostivo a Compa\u00f1\u00eda Ruso-Americana, a cal levou a Rusia a adquirir Alasca. Paulo era xeneroso pero vol\u00e1til, a s\u00faa xenerosidade cara os seus servos causoulle moitos inimigos.\nComo poder europeo, Rusia non pod\u00eda fuxir das guerras que implicaban \u00e1 Francia napole\u00f3nica. Paulo converteuse nun opositor firme de Francia, e Rusia, xunto co Reino Unido e o Austria na Segunda Coalici\u00f3n trabaron unha guerra contra Francia. Entre 1798-1799 as tropas rusas realizaron brillantes campa\u00f1as na Rep\u00fablica Cisalpina e en Su\u00edza. A axuda de Paulo \u00e1 Orde de Malta, enfureceu a moitos dos membros da s\u00faa corte. Xunto con pol\u00edticos liberais descubriu a enorme corrupci\u00f3n que hab\u00eda na Facenda, o que fixo que fora asasinado en 1801. \nO novo tsar, Alexandre I (r. 1801-1825), tomou o trono como resultado do asasinato do seu pai, no cal se rumoreou que estaba implicado. Preparado para o trono pola s\u00faa avoa Catarina, na ilustraci\u00f3n e na arte, Alexandre tam\u00e9n ti\u00f1a unha inclinaci\u00f3n cara o romanticismo e o misticismo relixioso, particularmente no \u00faltimo per\u00edodo do seu reinado.\nO foco primario de Alexandre non estaba na pol\u00edtica dom\u00e9stica, sen\u00f3n en asuntos exteriores, e particularmente en Napole\u00f3n. Temendo as ambici\u00f3ns expansionistas e o crecemento de Napole\u00f3n, Alexandre continuou coa pol\u00edtica de uni\u00f3n entre Gran Breta\u00f1a e Austria contra o emperador franc\u00e9s. Napole\u00f3n derrotou aos rusos e aos austr\u00edacos na batalla de Austerlitz en 1805 e derrotou aos rusos na batalla de Friedland en 1807. Alexandre foi forzado a demandar a paz, e coa firma do Tratado de Tilsit en 1807, faise aliado de Napole\u00f3n. Rusia perdeu pouco territorio baixo o tratado, e Alexandre fixo uso da s\u00faa alianza con Napole\u00f3n para estender os seus dominios. Grazas a Guerra Finlandesa ga\u00f1ou o Gran Ducado de Finlandia e Suecia en 1809, e adquiriu Besarabia do Imperio Otom\u00e1n como resultado da Guerra Ruso-Turca de 1086 a 1812.\nA alianza Ruso-francesa foise desfacendo gradualmente. Napole\u00f3n foi ga\u00f1ando interese nos puntos estrat\u00e9xicos de Rusia no B\u00f3sforo e nos Dardanelos. Ao mesmo tempo, Alexandre viu como o Gran Ducado de Varsovia quedaba controlado polo Imperio franc\u00e9s. O requisito de ensamblar o Bloqueo Continental de Framcia contra Gran Breta\u00f1a era unha interrupci\u00f3n seria do comercio ruso, e en 1810 Alexandre negou a obriga.\nEn xu\u00f1o de 1812 Napole\u00f3n invadiu Rusia con 600.000 tropas, unha forza regular m\u00e1is grande que todo o ex\u00e9rcito regular ruso. Napole\u00f3n esperaba inflixir unha derrota importante para os rusos e a forza de Alexandre para demandar a paz. A resistencia Rusa obstinada, os membros da cal declararon a guerra patri\u00f3tica, combinada co inverno ruso e a pol\u00edtica chamuscada da terra levou a Napole\u00f3n a unha derrota desastrosa: menos de 30.000 das s\u00faas tropas volveron \u00e1 s\u00faa patria.\nDespois de vencer aos franceses, o ex\u00e9rcito ruso perseguiu aos franceses at\u00e9 as portas de Par\u00eds. \nDespois de que os aliados derrotaran a Napole\u00f3n, Alexandre foi co\u00f1ecido como o salvador de Europa, e el desempe\u00f1ou un papel moi importante para a creaci\u00f3n dun novo mapa de Europa no Congreso de Viena en 1815. No mesmo ano, baixo a influencia do misticismo relixioso, Alexandre iniciou a creaci\u00f3n da Santa Alianza, que protex\u00eda a todos aqueles monarcas que estaban baixo os principios cristi\u00e1ns. M\u00e1is pragm\u00e1tica foi, en 1814, a coalici\u00f3n entre Rusia, Gran Breta\u00f1a, Imperio Austr\u00edaco e Prusia, que formaron a Sexta Coalici\u00f3n (ou Cu\u00e1drupla Alianza). Os aliados crearon un sistema internacional para manter o \"statu quo\" territorial a previr o rexurdimento da Francia expansionista. A Cu\u00e1drupla Alianza, confirmada por un n\u00famero de conferencias internacionais, asegurou a influencia de Rusia en Europa.\nNo mesmo tempo, Rusia continuou a s\u00faa expansi\u00f3n. O Congreso de Viena deu lugar ao Congreso de Polonia \u00e1 cal Alexandre concedeu unha constituci\u00f3n. As\u00ed Alexandre faise monarca constitucional de Polonia, mentres que segue sendo o tsar autocr\u00e1tico de Rusia. El era tam\u00e9n o monarca limitado de Finlandia, a cal fora anexionada en 1809 e era estado aut\u00f3nomo concedido. Rusia en 1813 ga\u00f1ou a \u00e1rea de Bak\u00fa, no C\u00e1ucaso a expensas de Persia.\nOs historiadores est\u00e1n convencidos de que os movementos revolucionarios se deron de forma m\u00e1is potente durante o reinado de Alexandre, por motivo de todos aqueles que perseguiran a Napole\u00f3n por Europa, e na s\u00faa volta levaran a Rusia as ideas revolucionarias, os dereitos humanos o goberno representativo e a democracia. A occidentalizaci\u00f3n intelectual que fora fomentada no s\u00e9culo XVIII por un estado paternalista autocr\u00e1tico, agora inclu\u00edu a oposici\u00f3n \u00e1 autocracia, as demandas para o goberno representativo as chamadas \u00e1 abolici\u00f3n da servidume e, nalg\u00fans casos, defensa du derrocamento revolucionario do goberno. Os oficiais eran insensatos, particularmente porque Alexandre concedera unha constituci\u00f3n a Polonia, mentres que Rusia permanec\u00eda sen ela. Varias organizaci\u00f3ns clandestinas prepar\u00e1banse para unha sublevaci\u00f3n, cando en 1825 Alexandre morreu de forma inesperada. Despois da s\u00faa morte, hab\u00eda confusi\u00f3n sobre quen o suceder\u00eda, porque o seguinte na li\u00f1a sucesoria, Constantino Pavlovich abandonara o seu dereito ao trono.\nUn grupo de oficiais que ordenaban a cerca de 3.000 homes rexeitou xurar a lealdade ao novo tsar, o irm\u00e1n de Alexandre I, Nicolao I proclamou a s\u00faa lealdade a unha proposta de constituci\u00f3n para Rusia. Os acontecementos revolucionarios, movementos decembristas, foron facilmente sufocados por Nicolao, e os participantes que quedaban vivos foron exiliados a Siberia.\nRusia baixo Nicolao I.\nNicolao I Pavlovich (\u041d\u0438\u043a\u043e\u043b\u0430\u0439 I \u041f\u0430\u0432\u043b\u043e\u0432\u0438\u0447, 6 de xullo de 1796 - 2 de marzo de 1855) foi o emperador de Rusia dende 1825 at\u00e9 a s\u00faa morte en 1855.\nNicolao careceu totalmente da grandeza espiritual do seu irm\u00e1n; el viu o seu papel simplemente como un aut\u00f3crata paternal que gobernaba a s\u00faa xente por calquera medio necesario. Experimentado o trauma da Revolta decembrista, Nicolao estaba determinado para refrear a sociedade rusa. A polic\u00eda secreta, a suposta terceira secci\u00f3n, creou unha rede enorme de esp\u00edas e informadores. O goberno exercitou a censura e a educaci\u00f3n excesiva dos controis, o publicar, e todas as manifestaci\u00f3ns da vida p\u00fablica. En 1833 o ministro de educaci\u00f3n, Sergey Uvarov, ideou un programa de \"Autocracia, Ortodoxia e Car\u00e1cter Nacional\" como o principio de gu\u00eda do r\u00e9xime. A xente deb\u00eda de mostrar a s\u00faa lealdade cara o Tsar, as tradici\u00f3ns da Igrexa Ortodoxa Rusa, e, dunha maneira vaga, a naci\u00f3n rusa. Estes principios non ga\u00f1aron a axuda da poboaci\u00f3n sen\u00f3n que polo contrario conducida pola represi\u00f3n e a supresi\u00f3n das nacionalidades aos non rusos e o resto das relixi\u00f3ns.\nA pesar das represi\u00f3ns deste per\u00edodo, Rusia experimentou un florecemento na literatura e nas artes. A trav\u00e9s dos traballos de numerosos escritores, a literatura rusa acadou un grao de reco\u00f1ecemento que se estendeu a todo o mundo. O ballet tomou ra\u00edz en Rusia, a pesar de ser importado de Francia. Tam\u00e9n acadaron grande importancia as composici\u00f3ns de m\u00fasica cl\u00e1sica.\nDesenvolvemento econ\u00f3mico.\nOs s\u00e9culos XIX e XX foron tempos de crise no imperio. Non s\u00f3 a tecnolox\u00eda e a industria se desenvolveron m\u00e1is r\u00e1pido en occidente, sen\u00f3n tam\u00e9n novos, din\u00e1micos e competitivos persoeiros no teatro mundial: Otto von Bismarck unificou o Imperio alem\u00e1n en 1860, a Guerra civil estadounidense, converteu os EUA na terceira potencia mundial, e o Imperio xapon\u00e9s rexurdiu tras a Revoluci\u00f3n Meiji. A\u00ednda que Rusia se estaba expandindo xigantescamente cara a Asia central, non pod\u00eda xerar suficiente capital para soster o avance tecnol\u00f3xico e industrial caracter\u00edstico dun pa\u00eds desenvolvido.\nNa \u00faltima metade do s\u00e9culo XIX, a econom\u00eda rusa desenvolveuse de forma m\u00e1is lenta que o resto das demais potencias do mundo. A poboaci\u00f3n rusa era substancialmente maior \u00e1 do resto de pa\u00edses de Europa occidental, pero a maior\u00eda viv\u00eda en comunidades rurais, con pouca tecnolox\u00eda e primitiva agricultura. A industria en xeral, tivo unha participaci\u00f3n maior que en occidente, pero sectores espec\u00edficos desenvolv\u00edanse de forma primitiva e con participaci\u00f3n estranxeira. Entre 1850 e 1900, a poboaci\u00f3n rusa duplicouse, pero mant\u00edvose estritamente rural at\u00e9 o s\u00e9culo XX. A poboaci\u00f3n rusa tivo a maior taxa de natalidade entre 1850 e 1910, e era a maior de todos os pa\u00edses en desenvolvemento, con excepci\u00f3n dos Estados Unidos.\nA agricultura, a tecnolox\u00eda menos desenvolvida mant\u00edvose en mans das familias de servos e granxeiros, que xuntos conformaban os catro quintos da poboaci\u00f3n rural. Terreos de m\u00e1is de 50\u00a0km\u00b2 compo\u00f1\u00edan o 20% das terras f\u00e9rtiles, pero poucos deses terreos traballaban eficientemente a grande escala. Granxas de pequena escala e a poboaci\u00f3n rual en incremento, que solicitaba m\u00e1is terras, no Turquest\u00e1n os gandeiros ped\u00edan desviar os r\u00edos Amu Daria e Sir Daria, que alimentan o mar de Aral. A lei fixo a vista gorda e o tsar Alexandre III decretou unha lei de protecci\u00f3n dos recursos do territorio ruso, o que afogou as expectativas de desviar os r\u00edos. Esta proposta volver\u00eda nos anos 60 coa URSS, que comezar\u00eda a desviar as augas dos r\u00edos para regar os cultivos en Uzbekist\u00e1n e Casaquist\u00e1n.\nO crecemento industrial era insignificante e inestable, e en termos absolutos non era extensivo. As rexi\u00f3ns industrializadas de Rusia inclu\u00edan Moscova, as rexi\u00f3ns centrais da Rusia europea, Ingermanland, o mar B\u00e1ltico, e os Urais. En 1890 Rusia ti\u00f1a m\u00e1is de 32.000\u00a0km de v\u00edas ferroviarias e 1,4 mill\u00f3ns de empregados nas f\u00e1bricas, dos vales a maior\u00eda traballaba na industria t\u00e9xtil.\nEntre 1860 e 1890 a produci\u00f3n anual de carb\u00f3n crecera cerca dun 1.200% a m\u00e1is de 6,6 mill\u00f3ns de toneladas, e a produci\u00f3n de ferro e aceiro duplic\u00e1ranse a m\u00e1is de 2 mill\u00f3ns de toneladas por ano. O plan estatal duplic\u00e1rase, pero a d\u00e9beda e os gastos cuadriplic\u00e1rase, constitu\u00edndo un 28% dos gastos oficiais en 1891. A exportaci\u00f3n era inadecuada para o que o imperio necesitaba. O estado introduciu tarefas industriais estratosf\u00e9ricas en 1880, pero con isto non puido financiar o comercio co oeste por que non era suficiente para cubrir as d\u00e9bedas.\nGuerra de Crimea.\nSeguindo un conflito en Bel\u00e9n entre os cat\u00f3licos romanos protexidos polo Segundo Imperio Franc\u00e9s, e ortodoxos protexidos por Rusia, as relaci\u00f3ns entre a Rusia Imperial e o Imperio Otom\u00e1n top\u00e1ronse contra o chan at\u00e9 a declaraci\u00f3n da guerra.\nNo entanto, este conflito entre monxes cat\u00f3licos en Terra Santa foi un pretexto. O negocio era axustado polos turcos, que estaban a favor dun clero ortodoxo, pero Rusia requir\u00eda ao sult\u00e1n garant\u00edas a favor para todo cristi\u00e1n que habitase no imperio. Pero as ambici\u00f3ns reais foron as ansias de Rusia por anexionar Constantinopla e o mar de M\u00e1rmara para acadar o mar Mediterr\u00e1neo. Seguindo a negativa dos turcos, o tsar invade Moldavia e Valaquia. Turqu\u00eda declara a guerra a Rusia o 4 de outubro de 1853.\nAo imperio otom\u00e1n \u00fanenselle os franceses, brit\u00e1nicos e os sardos. A frota turca \u00e9 destru\u00edda polos rusos no porto de Sinope o 30 de novembro de 1853.\nO 10 de abril de 1854 a frota franco-brit\u00e1nica bombardea durante 12 hora Odesa, o principal porto mercantil do sur de Rusia, provocando unha reacci\u00f3n negativa na prensa europea. Para despexar a situaci\u00f3n, os aliados decidiron desembarcar en Crimea e atacar a principal base naval rusa no mar Negro, Sebastopol.\nDespois do seu desembarco en Crimea o 14 de setembro de 1854, os aliados derrotaron as forzas rusas na batalla do Alema o 20 de setembro, e despois comezaron o asedio a Sebastopol.\nEnfront\u00e1ronse nas batallas de Balaclava (25 de outubro) e Inkerman (5 de novembro).\nA ca\u00edda da torre Malajov o 8 de setembro de 1855, chave da cidade, que queda controlada polo mariscal franc\u00e9s Patrice de Mac-Mahon, que pronunciou as palabras \"eu estou al\u00ed!, eu permanezo al\u00ed!\". Co asentimento de Alexandre II, as conversas para a paz comezaron. O Tratado de Par\u00eds, asinado o 30 de marzo de 1856, acabou co conflito.\nRusia na guerra.\nEn 1914 e tras o asasinato do arquiduque de Austria-Hungr\u00eda, estala a primeira guerra mundial, na cal Rusia uniuse ao bando aliado. Por ent\u00f3n o Imperio ti\u00f1a unha extensi\u00f3n de 23\u00a0000\u00a0000 de km2 e unha poboaci\u00f3n de 171\u00a0000\u00a0000 de habitantes cun crecemento demogr\u00e1fico do 1,8% anual. O goberno tsarista mandou mobilizar a m\u00e1is de 8\u00a0000\u00a0000 de homes superando amplamente o ex\u00e9rcito alem\u00e1n, que soamente ti\u00f1a 3\u00a0000\u00a0000, dous terzos estaban no fronte franc\u00e9s, polo cal quedaban para a fronte do oeste 1\u00a0000\u00a0000 de persoas, ou sexa que o ex\u00e9rcito ruso superaba ao alem\u00e1n en 8 a 1, pero o ex\u00e9rcito ruso non estaba ben adestrado para a guerra, e iso quedou marcado na batalla de Tanneberg, onde 250.000 alem\u00e1ns venceron a 700.000 soldados rusos, a partir dese momento, os rusos non fixeron m\u00e1is que retroceder en n\u00famero de efectivos.\nEn 1915 os alem\u00e1ns volven a derrotar \u00e1s forzas rusas na batalla dos Lagos Mazurianos, o que provocou un descontento social en Rusia.\nEn 1817 tras varios fracasos na fronte, apareceron movementos revolucionarios marxistas. O goberno tivo que desprotexer a fonte para deter aos insurrectos, isto foi aproveitado polas forzas xermanas que avanzaron rapidamente polo territorio ruso. En 1917 tras a revoluci\u00f3n de outubro, o goberno Bolxevique firma un tratado de paz cos alem\u00e1ns (Tratado de Brest-Litovsk), que puxo fin a participaci\u00f3n rusa na primeira guerra mundial.\nPa\u00edses postimperiais.\nNesta secci\u00f3n enum\u00e9ranse todos os pa\u00edses que formaron o territorio imperial ruso. Estes pa\u00edses cre\u00e1ronse a partir da ca\u00edda do goberno do Imperio Ruso. Un exemplo parecido son as Rep\u00fablicas da URSS que se separaron en 16 rep\u00fablicas m\u00e1is pequenas, pero nesta non eran un goberno e todos os seus ideais os que ca\u00edan, sen\u00f3n que \u00e1 vez ca\u00edan multitude de grupos \u00e9tnicos, pensamentos revolucionarios e resentimento. Todo iso uniuse e tivo como consecuencia a revoluci\u00f3n e as agrupaci\u00f3ns que despois formar\u00edan aos novos estados predecesores dos actuais.\nXeograf\u00eda.\nA Rusia Imperial, ao ser o terceiro imperio m\u00e1is grande do mundo (despois do Imperio Brit\u00e1nico e do Imperio Mongol) conti\u00f1a moitos territorios e estados. O Imperio Ruso na s\u00faa maior extensi\u00f3n. distribu\u00edase pola maior parte do norte do continente de Eurasia, polo cal controlaba gran variedade de paisaxes e climas. A maior parte da paisaxe consiste en chairas enormes, tanto na parte europea coma na asi\u00e1tica, que son co\u00f1ecidas como Siberia e Turquest\u00e1n. Estas chairas son predominantes na estepa ao sur e na arboredo no norte, coa tundra ao longo da costa norte. At\u00f3panse cadeas monta\u00f1osas ao longo das fronteiras do sur, coma o C\u00e1ucaso, o Tian Shian (o punto m\u00e1is alto do Imperio cunha altura de 7.100 m) e o Altai, e na parte oeste, a cordilleira de Verjoyansk ou os volc\u00e1ns sobre a pen\u00ednsula de Kamchatka, e en Alasca as grandes cordilleiras. Son notables os montes Urais na parte central que serven como divisi\u00f3n principal entre o Imperio europeo e o Imperio Asi\u00e1tico.\nA Rusia Imperial ti\u00f1a a costa m\u00e1is extensa do mundo con m\u00e1is de 43.000\u00a0km, ao longo dos \u00c1rtico e do Pac\u00edfico, as\u00ed como mares interiores coma o mar B\u00e1ltico, Mar Negro e mar Caspio. As illas principais que se atopan neles son Nova Zembla, a Terra de Francisco Xos\u00e9, as illas de Nova Siberia, illa de Wrangel, as illas Kuriles e Sakhalin.\nMoitos grandes r\u00edo fl\u00faen a trav\u00e9s das chairas desembocando nas costas rusas. En Europa son o r\u00edo Volga, r\u00edo Don, o r\u00edo Kama, r\u00edo Oka, r\u00edo Dvina, r\u00edo Dnieper e o Dvina Occidental. En Asia, r\u00edo Obi, r\u00edo Irtich, r\u00edo Ienisei, r\u00edo Angara, r\u00edo Lena e r\u00edo Amur. Os lagos principais son o lago Baikal, o lago Ladoga e o lago Onega.\nRelevo.\nO relevo caracter\u00edzase pola gran planicie de Siberia a trav\u00e9s do continente asi\u00e1tico. O territorio \u00e9 percorrido por longos sistemas monta\u00f1osos as\u00ed como os montes Urais, os montes do C\u00e1ucaso, os cales se definen como unha separaci\u00f3n entre Asia e Europa. En Siberia, os montes Altai, cordilleira de Anadir, cordilleira de Cherski, montes Dzhugdzhur, montes Gidan, montes Koryak, montes Sayan, montes Tannu-Ola, montes Verkhoyansk e os montes Yablonoi. Ao sur at\u00f3pase a depresi\u00f3n do Caspio e a chaira de Asia Central.\nExtensi\u00f3n espacial.\nOs dous puntos m\u00e1is separados, entre os moitos puntos que o imperio conquistou, est\u00e1n a 10.000\u00a0km nunha li\u00f1a xeod\u00e9sica. O Imperio Ruso controlaba 14 fusos horarios.\nEstado.\nPol\u00edtica.\nPoder Executivo.\nEmperador e Tsar.\nEn Rusia o termo tsar foi empregado, a parte de referencias do Imperio Bizantino, dende 1480 polo \"Gran Pr\u00edncipe\" Iv\u00e1n III, seguindo a independencia da \"Horda de Oro\" e o seu matrimonio coa princesa bizantina. Isto foi relacionado coas crecentes ambici\u00f3ns de Moscova en converterse na \"Terceira Roma\". O rei moscovita for reco\u00f1ecido emperador polo Sacro Imperio Romano en 1514, durante o reino de Vasili III. Pero o primeiro pr\u00edncipe ruso en ser coroado como \"Tsar de toda Rusia\" foi Iv\u00e1n IV (o terrible) en 1547. En 1721 un edicto de Pedro o Grande decretou que o t\u00edtulo latino \u0418\u043c\u043f\u0435\u0440\u0430\u0442\u043e\u0440 (Imperator) fose empregado en lugar do de tsar. O t\u00edtulo de tsar quedou sendo utilizado habitualmente. En 1815, cando parte de Polonia foi anexada, o t\u00edtulo foi traducido ao polaco -\"Kr\u00f3l\"-, e o emperador ruso asumiu o poder como Kr\u00f3l de Polonia, e o estado polaco foi chamado oficialmente \"Kr\u00f3lewstwo Polskie\" en polaco e \"\u0426\u0430\u0440\u0441\u0442\u0432\u043e \u041f\u043e\u043b\u044c\u0441\u043a\u043e\u0435\" - \"Tsarato de Polonia\" - en ruso.\nFamilia Imperial.\nTsarita (\u0446\u0430\u0440\u0438\u0446\u0430) termo empregado para a emperatriz, a\u00ednda que pola influencia do espa\u00f1ol empr\u00e9gase comunmente tsarina. En Rusia despois foi empregado Emperatriz (\u0418\u043c\u043f\u0435\u0440\u0430\u0442\u0440\u0438\u0446\u0430). A Tsarita pod\u00eda rexer o Imperio no caso da ausencia do seu marido.\nTsesarevich (\u0426\u0435\u0441\u0430\u0440\u0435\u0432\u0438\u0447) (literalmente, \"fillo do tsar\") \u00e9 un termo masculino, o t\u00edtulo completo era (Herdeiro Tsesarevich \u041d\u0430\u0441\u043b\u0435\u0434\u043d\u0438\u043a \u0426\u0435\u0441\u0430\u0440\u0435\u0432\u0438\u0447) e informalmente O herdeiro (\"Naslednik\").\nTsarevna (\u0446\u0430\u0440\u0435\u0432\u043d\u0430) era o termo empregado para referirse \u00e1 neta do Tsar.\nTsesarevna (\u0426\u0435\u0441\u0430\u0440\u0435\u0432\u043d\u0430) era a dona do Tsesarevich.\nPoder Xudicial.\nMinisterio do interior.\nO MVD foi creado por Alexandre I en 1802 durante o proceso de reformas para substitu\u00edr as antigas instituci\u00f3ns de Pedro o Grande. Foi un dos principais piares do Imperio, responsable das forzas policiais e da supervisi\u00f3n da administraci\u00f3n das guberniyas. Entre as s\u00faas competencias iniciais, tam\u00e9n se atopaba o mantemento das c\u00e1rceres, corpos de bombeiros, empresas estatais, servizo de correos, terreos e inmobles do Estado, estradas, sanidade, clero, recursos naturais e nobreza; moitas destas funci\u00f3ns foron transmitidas a outros ministerios creados a mediados do XIX.\nTras o crecemento de movementos revolucionarios, e o asasinato do Tsar Alexandre II, o \"Departamento de Polic\u00eda Estatal\" herdar\u00eda as funci\u00f3ns da polic\u00eda secreta da Terceira Secci\u00f3n, e transferiu as do m\u00e1is capaz Corpo Especial de Xendarmes \u00e1 Okhrana. Durante a primeira guerra mundial, o departamento creou unha secci\u00f3n de espionaxe.\nTras a Revoluci\u00f3n de Febreiro de 1917, os Xendarmes e a Okhrana foron desmantelados por ser considerados antirrevolucionarios.\nDepartamento de seguridade.\nA Okhrana (do Ruso \u041e\u0445\u0440\u0430\u043d\u043d\u043e\u0435 \u043e\u0442\u0434\u0435\u043b\u0435\u043d\u0438\u0435, \"Ojrannoyie Otdelenyie\", Departamento de Seguridade) foi o corpo de polic\u00eda secreta do r\u00e9xime Tsarista dende mediados do s\u00e9culo XVIII.\nA Okhrana formaba parte do MVD, axudada polo Corpo Especial de Xendarmes. O seu obxectivo principal era garantir a seguridade da familia imperial; dadas as condici\u00f3ns do pa\u00eds naquel momento, isto implicaba que moitas das s\u00faas acci\u00f3ns se centrasen na represi\u00f3n de actividades revolucionarias, especialmente por parte de grupos anarquistas e socialistas que planeaban acabar coa Dinast\u00eda Romanov.\nPosto que boa parte das organizaci\u00f3ns revolucionarias contaban con sedes f\u00f3ra de Rusia, a Okhrana contaba con numerosos axentes por toda Europa, especialmente en Par\u00eds, onde Pytor Rachkovsky estivo destacado; moitos destes operaban infiltr\u00e1ndose como topos ou axentes provocadores nos grupos revolucionarios, mantendo as\u00ed informada a oficina central dos plans de actividade. Entre os axentes m\u00e1is destacados at\u00f3pase Jacob Zhitomirsky, que chegou a ser colaborador \u00edntimo de Lenin. As\u00ed mesmo, a Okhrana tratou de comprometer o movemento obreiro mediante a creaci\u00f3n de sindicatos controlados pola polic\u00eda, unha pr\u00e1ctica co\u00f1ecida como \"zubatovshchina\".\nEntre outras actividades da axencia, at\u00f3pase a propaganda antisemita dos \"Protocolos dos Sabios de Sion\" e o caso Beilis.\nOs axentes entregaban os prisioneiros ao poder xudicial, pero en \"circunstancias especiais\", os axentes dispu\u00f1an de licenza para levar a cabo execuci\u00f3ns sumarias e torturas en caso de necesidade. Isto valeulle a organizaci\u00f3n unha triste fama, s\u00f3 igualada durante o r\u00e9xime Nazi pola Gestapo.\nCorpo Especial de Xendarmes.\nO Corpo Especial de Xendarmes (\u041e\u0442\u0434\u0435\u043b\u044c\u043d\u044b\u0439 \u043a\u043e\u0440\u043f\u0443\u0441 \u0436\u0430\u043d\u0434\u0430\u0440\u043c\u043e\u0432) foi unha polic\u00eda militar na Rusia Imperial do s\u00e9culo XIX at\u00e9 a formaci\u00f3n da Uni\u00f3n Sovi\u00e9tica. As s\u00faas responsabilidades principais eran reforzar as leis e a seguridade do Estado.\nA responsabilidade dos xendarmes tam\u00e9n inclu\u00eda a execuci\u00f3n das ordes da Corte: perseguir fuxitivos, control das masas e detenci\u00f3n de criminais. Os xendarmes tam\u00e9n pod\u00eda ser asignados para asistir \u00e1 polic\u00eda local.\nOs precursores deste corpo militar foron o ex\u00e9rcito de xendarmer\u00eda, creado en 1815, baseado no rexemento \"Drag\u00f3ns Borisoglebsk\", e as unidades do corpo especial de gardas interinos, ou Tropas Internas do Ministerio do Interior. Despois da Revolta Decembrista, o novo Tsar Nicolao I, creou a oficina de Xefe de Xendarmes en xullo de 1826, responsable da cal era o Conde Alexandre Cristoforovich Benkendorf.\nEn 1836, a Xendarmer\u00eda de Gardas Internos foi transformada no Corpo Especial de Xendarmes. Os corpos divid\u00edronse en sete distritos territoriais, seis en Rusia e un no Reino de Polonia, cada un cun directorio. Un Directorio Principal, xunto con Directorios Guberniales adicionais.\nOs xendarmes empregaban rangos de cabaler\u00eda da T\u00e1boa de Rangos.\nOs corpos consist\u00edan en: \nEn 1871 os xendarmes adquiriron o dereito de investigar casos pol\u00edticos e criminais.\nS\u00f3 os m\u00e1is competentes oficiais do ex\u00e9rcito pod\u00eda unirse ao Corpo de Xendarmes. A\u00ednda que o corpo manti\u00f1a a s\u00faa poderosa imaxe, a s\u00faa longa rede de informadores e axentes de espionaxe, s\u00f3 serv\u00edan para informar de rumores, os Xendarmes eran incapaces de infiltrarse en organizaci\u00f3ns revolucionarias. En agosto de 1880, a Terceira Secci\u00f3n e o Corpo Especial de Xendarmes foron transferidos ao Ministerio de Asuntos Interiores.\nDivisi\u00f3n Pol\u00edtica.\nEn 1708 o Imperio Ruso dividiuse oficialmente grazas a Pedro I, nun intento por mellorar a flexibilidade do goberno, a administraci\u00f3n e o poder sobre os territorios. O edicto foi publicado polo Pazo Imperial de Petrogrado en 1708, no cal se divid\u00eda Rusia en 8 guberniyas.\nAntes diso o Imperio Ruso divid\u00edase e \"uyeds\" (distritos) e \"volosts\" (distritos rurais). \n1708.\nA continuaci\u00f3n m\u00f3stranse as oito guberniyas:\n\u00c1rea:km\u00b2 1\u00a0317\u00a0800 \n\u00c1rea:km\u00b2 393.700 \n\u00c1rea:km\u00b2 482.500 \n\u00c1rea:km\u00b2 1\u00a0398\u00a0600 \n\u00c1rea:km\u00b2 231.000 \n\u00c1rea:km\u00b2 128.600 \n\u00c1rea:km\u00b2 10\u00a0978\u00a0300 \n\u00c1rea:km\u00b2 85.400.\nCo tempo engad\u00edronse m\u00e1is \u00e1 lista conforme aumentaba o territorio ruso, ademais f\u00f3ronse dividindo.\nA\u00ednda que foran aumentando cada vez m\u00e1is, estas asoci\u00e1ronse en grandes rexi\u00f3ns (\u0411\u043e\u043b\u044c\u0448\u0438e \u0420\u0435\u0433\u0438\u043e\u043d\u044b) que a xente empregaba para non ter que aprender todas as Gobernaturas.\n1897.\nO 28 de xaneiro de 1825 realizouse un gran censo no Imperio Ruso onde se mostrou a poboaci\u00f3n de cada unha das 20 gobernaturas e as 81 rexi\u00f3ns:\n1911.\nEn 1911 present\u00e1ronse as \u00faltimas gobernaturas do Imperio Ruso.\nRelaci\u00f3ns externas.\nRelaci\u00f3ns Anglo-Rusas.\nO Reino Unido e o Imperio Ruso conclu\u00edron o Ente Anglo-Ruso o 31 de agosto de 1907, en San Petersburgo. Definiron as s\u00faas esferas de interese respecto a Persia, o Baixo Turquest\u00e1n e o T\u00edbet, con Rusia tomando as \u00e1reas ao norte do Golfo P\u00e9rsico e no sur. Outra das s\u00faa prioridades discutidas era revisar o expansionismo colonial do Imperio Alem\u00e1n.\nO Ente Anglo-Ruso xunto co Entente Cordiale e a Alianza Francesa, formou o Triplo Ente entre Gran Breta\u00f1a, Francia e Rusia.\nRelaci\u00f3ns Sino-Rusas.\nO primeiro contacto diplom\u00e1tico entre a Rusia Imperial e o Imperio chin\u00e9s foi en 1660 como resultado dun conflito sobre o banco do oeste do R\u00edo Amur. En 1869, os dous pa\u00edses firmaron o Tratado de Nerchinsk, que lle concedeu o territorio a China.\nEn 1858, durante a Segunda Guerra do Opio, China converteuse no \"Home enfermo de Asia\", mentres que Rusia se fortalec\u00eda, eventualmente anexando o banco esquerdo do r\u00edo Amur, inclu\u00edndo Vladivostok e Sakhal\u00edn, nos tratados de Unequal e Aigun. En 1899 a Rebeli\u00f3n dos Boxers desafiou o poder do Triplo Ente, que previamente fora ratificado na Convenci\u00f3n de Pek\u00edn.\nOs dous pa\u00edses viron as s\u00faas monarqu\u00edas abolidas durante a segunda d\u00e9cada do s\u00e9culo XX, a Dinast\u00eda Qing en 1912, e a Romanov en 1918.\nEfecto nos territorios conquistados.\nIngr\u00eda.\nGrazas \u00e1 conquista da terra de Ingr\u00eda aos suecos, Pedro I outorgouse o t\u00edtulo de Emperador e fundou a nova capital do Imperio San Petersburgo en 1703.\nPedro estableceu a Ingr\u00eda dentro do Ducado de Ingermanland, co pr\u00edncipe Menshikov como duque, at\u00e9 que en 1710 se estableceu a \"Gobernatura Xeral de San Petersburgo\".\nPolonia.\nA independencia de Polonia terminou cunha serie de partici\u00f3ns (1772, 1793 e 1795) entre Rusia, Prusia e Austria, con Rusia coa maior parte do territorio da Mancomunidade, inclu\u00edndo os territorios de Lituania (excepto Podolia), Volinia, Ucra\u00edna, Livonia e Curlandia. Austria ga\u00f1ou tam\u00e9n as terras comprendidas entre Galicia e Livonia, en 1795 conseguiu tam\u00e9n as terras entre Cracovia e Varsovia, entre o V\u00edstula e o Pilica. Prusia adquiriu as terras ao oeste do Mar B\u00e1ltico.\nDespois de que o Emperador franc\u00e9s, Napole\u00f3n derrotara a Prusia, instaurou un estado coa tutela francesa, o Gran Ducado de Varsovia. Cando o Imperio Austr\u00edaco foi vencido en 1809, Lodomeria foi engadida ao ducado d\u00e1ndolle unha poboaci\u00f3n de 3\u00a0750\u00a0000 habitantes.\nCoa derrota de Napole\u00f3n, o Congreso de Viena en 1815 converteu o Ducado no Tsarato de Polonia e foille entregado a Rusia. Polonia independizouse en 1917 tras a ca\u00edda do Imperio Ruso.\nAutoridade tsarista en Polonia.\nEn 1795, Polonia, en gran parte cat\u00f3lica, fora dividida entre Prusia, Austria e Rusia, polo cal deixou de existir como estado independente. Co acordo internacional en Viena no 1815, o tsar ruso Alexandre I , ampliou as s\u00faas terras, pero outorgoulle a estas un goberno aut\u00f3nomo. En 1830, un ano de axitaci\u00f3n en Europa, os polacos revel\u00e1ronse contra os rusos, para buscar a creaci\u00f3n dunha naci\u00f3n completa, e en 1835, en resposta, o tsar Nicolao derrogou a Constituci\u00f3n de 1815, o que fixo a Polonia parte indivisible da Rusia Imperial. Nicolao fechou as instituci\u00f3ns polacas de aprendizaxe superior e quitoulle terras a igrexa cat\u00f3lica. A lingua rusa foi de obrigado estudo nas escolas secundarias, e os traballos dos principais autores polacos foron suspendidos. No \u00faltimo ano da d\u00e9cada de 1850, con Alexandre II como tsar, foille concedida a amnist\u00eda a todos aqueles polacos que se opuxeran aos rusos, celebr\u00e1ronse elecci\u00f3ns municipais e os funcionarios rusos foron substitu\u00eddos en oficinas gobernamentais subordinadas. Alexandre restaurara todo aquilo que Nicolao quitara, inclu\u00edndo a restauraci\u00f3n do bispado cat\u00f3lico e o dereito dos polacos a decidir sobre as asembleas provinciais e locais.\nEn Londres e Par\u00eds, mentres tanto, estaban exiliados polacos que organizaban resistencia ao goberno ruso. \nOs nobres polacos eran felices sobre o favoritismo que Alexandre fac\u00eda aos campesi\u00f1os. Unha sublevaci\u00f3n contra os rusos, comezou cando uns campesi\u00f1os protestaron contra o reclutamento do ex\u00e9rcito ruso. A rebeli\u00f3n separou aos lituanos (que eran na s\u00faa maior\u00eda cat\u00f3licos romanos) dos belarusos (na s\u00faa maior\u00eda ortodoxos). Unha carencia de forza militar forzou aos polacos a levar a cabo unha guerra de guerrillas. Con centenares de tropas militares, os rusos derrotaron a resistencia polaca en 1864. A autonom\u00eda polaca rematou con Alexandre II. Houbo execuci\u00f3ns p\u00fablicas de 128 rebeldes, e 12.000 deportaci\u00f3ns a Siberia. As posesi\u00f3ns da Igrexa cat\u00f3lica foron confiscadas. A lingua polaca foi prohibida en lugares oficiais. O di\u00f1eiro confiscado serviu para financiar campa\u00f1as militares e para a construci\u00f3n de igrexas ortodoxas.\nFinlandia.\nDurante a Guerra Finlandesa entre Suecia e Rusia, Finlandia foi conquistada polos ex\u00e9rcitos do Tsar Alexandre I. Os catro estados da Finlandia ocupada por Suecia foron reorganiz\u00e1ndose no Congreso de Porvoo o 29 de maio de 1809. O pa\u00eds foi ocupado at\u00e9 o 6 de decembro de 1917 cando o Gran Ducado de Finlandia declara a s\u00faa independencia e se converte na Rep\u00fablica de Finlandia.\nDivisi\u00f3n de Finlandia.\nA divisi\u00f3n de Finlandia rem\u00f3ntase ao ano 1634, cando Suecia dividiu o territorio en 4 reinos. Coa entrada dos rusos o territorio dividiuse en 8 guberniyas (en ruso \u0412\u0435\u043b\u0438\u043a\u043e\u0435 \u043a\u043d\u044f\u0436\u0435\u0441\u0442\u0432\u043e \u0424\u0438\u043d\u043b\u044f\u043d\u0434\u0441\u043aa\u044f \u0433\u0443\u0431\u0435\u0440\u043d\u0438\u044f e en fin\u00e9s Suomen suuriruhtinaskunta l\u00e4\u00e4ni): \nMilitarizaci\u00f3n de Finlandia.\nEntre 1809 e 1917, Finlandia foi parte aut\u00f3noma do Imperio Ruso baixo o nome de Gran Ducado de Finlandia. Entre 1881 e 1901 o Gran Ducado obtivo o seu propio ex\u00e9rcito.\nO Gran Ducado herdou o seu sistema de asignaci\u00f3n polo \"ruotujakolaitos\", a organizaci\u00f3n militar Sueca, a\u00ednda que, por algunha d\u00e9cadas os tsares non necesitaron o servizo militar fin\u00e9s, xa que as operaci\u00f3ns de defensa foron realizadas polo ex\u00e9rcito ruso.\nO Goberno Fin\u00e9s fixo un pacto co tsar Alexandre I, polo que Finlandia pagar\u00eda un imposto a Rusia como compensaci\u00f3n, se o seu ex\u00e9rcito non era convocado. Este acordo chegou at\u00e9 a Guerra de Crimea en 1854, durante a cal Finlandia enviou varios batall\u00f3ns de francotiradores.\nGuerras Napole\u00f3nicas.\nDurante a invasi\u00f3n napole\u00f3nica de Rusia en 1812, seis batall\u00f3ns foron formados en Finlandia, e ser\u00edan desmembrados en 1830.\nUn batall\u00f3n de adestramento formado en 1827 foi nomeado \"Henkikaartin Suomen Tarkkampujapataljoona\" (Batall\u00f3n de Gardas Francotiradores) que foron mellor co\u00f1ecidos como Garda de Finlandia (\"Suomen kaarti\"). Permaneceu como parte do ex\u00e9rcito ruso at\u00e9 que este foi desmembrado. A escola de cadetes (Jamina) foi fundada en 1812 e desapareceu en 1903. O \"Suomen Krenat\u00f6\u00f6ritark ampujapataljoona\" (Batall\u00f3n de granadeiros francotiradores) foi fundado en 1846 e desmantelado en 1860.\nGuerra de Crimea.\nDurante a Guerra de Crimea nove batall\u00f3ns foron formados. Os soldados foron recrutados empregando o antigo m\u00e9todo de \"Ruotulaitos\". Os batall\u00f3ns desapareceron en 1867.\nA acta de recrutamento de 1878.\nDurante o recrutamento de 1860 viuse como medida efectiva manter o ex\u00e9rcito. En 1878 unha lei expedida por Alexandre II, chamaba ao recrutamento xeral en Finlandia. O resultado foi un ex\u00e9rcito separado do ruso. O ex\u00e9rcito estaba formado por cidad\u00e1ns fineses capitaneados por un gobernador xeral. O l\u00edmite de tropas do ex\u00e9rcito p\u00faxose en 5.600 e consist\u00eda en:\nOs batall\u00f3ns foron fundados en 1880 - 1881 e completados en 1883.\nUn batall\u00f3ns consist\u00eda en catro compa\u00f1\u00edas. O Rexemento de Drag\u00f3ns (\"Rakuunarykmentti\") consist\u00eda en seis escuadr\u00f3ns (\"eskadrona\"), 32 compa\u00f1\u00edas de reserva foron fundadas en 1883.\nLetonia.\nNo comezo do s\u00e9culo XVIII, a Gran Guerra do Norte enfrontou a Rusia e Suecia. O curso da guerra foi directo ao territorio let\u00f3n, que ao final da guerra quedou en posesi\u00f3n de Rusia. Unha das principais metas do Imperio era asegurar o rico porto de Riga. En 1710 o Tsar Pedro I, asegurou Livonia e logo Curlandia para formar unha provincia.\nDende Livonia a Riga, Rusia obtivo un claro pasaxe a Europa. Para o fin do s\u00e9culo XVIII, grazas \u00e1s partici\u00f3ns polacas, todo o territorio da actual Letonia estivo baixo o mandato ruso. Coa chegada da Revoluci\u00f3n de Novembro en 1918 a Gobernatura Xeral de Riga converteuse na Rep\u00fablica Independente de Letonia.\nSakartvelo.\nA absorci\u00f3n de Xeorxia polo Imperio Ruso foi un proceso de varias etapas. O interese ruso en Xeorxia comezou no final do s\u00e9culo XVI cando os tsares se preocupaban cada vez m\u00e1is da extensi\u00f3n do seu Imperio cara Oriente Medio, os Principados Xeorxianos, o Imperio Persa e o Otom\u00e1n. Os reinos unidos de Kartli e Kajeti aceptaron a protecci\u00f3n rusa en 1783. D\u00faas d\u00e9cadas m\u00e1is tarde, as terras xeorxianas pasaron a ser parte do Imperio Ruso.\nAsia Centra.\nJiva.\nO descubrimento de ouro nos bancos do Amu Daria durante o reinado de Pedro I, xunto co desexo de Rusia para abrir unha ruta cara a India, produciu unha expedici\u00f3n armada baixo o mando do Pr\u00edncipe Alexandre Bekovich Cherkaski.\nEn canto recibiu a expedici\u00f3n, o Khan jivano estableceu un campo baixo pretensi\u00f3n de boa vontade, e despois atacou e saqueou os env\u00edos. Pedro I, enleado en guerras contra o Imperio Sueco e o Imperio Otom\u00e1n nin se inmutou con esta noticia.\nO Tsar Paulo I tam\u00e9n intentou conquistar a cidade, pero a s\u00faa expedici\u00f3n pesimamente manexada e pouco apoiada terminou en completo fracaso. Durante os gobernos dos Tsares Alexandre II e III, foron realizados grandes esforzos para anexar a cidade.\nOutro episodio sucedeu no denominado \"Gran Xogo\", involucrando a unha expedici\u00f3n rusa, que pretend\u00eda liberar aos escravos vendidos polos agresores turcom\u00e1ns da fronteira rusa no Mar Caspio, pero tam\u00e9n pretend\u00edan estender os seus territorios mentres os ingleses enfrasc\u00e1banse na Primeira Guerra Anglo-Afg\u00e1 en 1839. A expedici\u00f3n comandada polo xeneral Perovski, consist\u00eda en 5.000 soldados de infanter\u00eda e 10.000 camelos. Pola mala planificaci\u00f3n, p\u00e9sima lox\u00edstica e un pouco de mala sorte, sa\u00edron en novembro de 1839 nun dos peores invernos da historia do Turquest\u00e1n, e foron forzados a volver o 1 de febreiro do seguinte ano a Oremburgo, sufrindo m\u00e1is de 1.000 perdas sen un s\u00f3 tiro. \nAo mesmo tempo, os brit\u00e1nicos, preocupados polos intentos rusos de anexar Jiva, lanzaron, no seu esforzo por anexar estas terras, un xeneral disfrazado de afg\u00e1n en Herat, o capit\u00e1n James Abbott, que comezou os seus movementos na Noiteboa. Chegou ao lugar no ano 1840, pero a\u00ednda que o Khan sospeitaba del, tivo \u00e9xito ao lle ser permitido poder facer chegar unha carta para o Tsar con respecto ao tema dos eslavos. El deixou a cidade o 7 de marzo de 1840, pero na s\u00faa viaxe de volta foi traizoado polo seu gu\u00eda. Despois, os seus superiores, ao non saber do seu destino, enviaron a outro oficial, ao tenente Richmond Shakespear. Era evidente que Shakespear foi m\u00e1is acertado que Abbott xa que dalgunha forma falou con Khan para que liberara aos escravos dos rusos. Os escravos libres chegaron ao Forte Alexandrovsk o 15 de agosto de 1840 e Rusia perdeu o motivo para conquistar Jiva. \nO Khanato gradualmente comezou a diminu\u00edr o seu tama\u00f1o pola presi\u00f3n da conquista rusa no Turquest\u00e1n, e en 1873, despois de que Rusia conquistara as cidades veci\u00f1as de Samarcanda, e Tashkent, o xeneral Constantino von Kaufman, lanzou un ex\u00e9rcito de 13.000 soldados cara Jiva, que caeu o 28 de maio de 1873, sendo reducida a un protectorado ruso.\nDemograf\u00eda.\nPrincipais cidades.\nMoscova, San Petersburgo, Varsovia, Odesa, Riga, K\u00ediv, Smolensk, Arjangelsk, Vladivostok, \u00f3blast de Kh\u00e1rkiv, Novgorod, Lodz, Vyborg, Rostov do Don, Vilna, Tblisi, Sebastopol, Astrak\u00e1n, Bia\u0142ystok, Perm e Ufa foron as cidades principais do Imperio Ruso segundo a s\u00faa econom\u00eda, actividades industriais, servizos, extensi\u00f3n territorial e relevancia cultural e pol\u00edtica.\nIdiomas.\nO ruso foi o idioma m\u00e1is com\u00fan de todos os idiomas da Rusia Imperial, falado polo 70% da poboaci\u00f3n, onde o 40% se atopa na Rusia europea e os seus territorios adxacentes como K\u00ediv, Minsk, e en Asia a trav\u00e9s das cidades cruzadas polo Transiberiano. A trav\u00e9s das conquistas territoriais aument\u00e1ronse os idiomas manexados polo Imperio, dende o aleutiano no Estreito de Bering at\u00e9 o kurdo. Moitos dos idiomas asi\u00e1ticos de Siberia agora est\u00e1n en perigo de desaparecer.\nGrupos \u00e9tnicos.\nO Imperio Ruso ti\u00f1a m\u00e1is de 200 Etnias diferentes, grazas a s\u00faa expansi\u00f3n por Eurasia e as s\u00faas masivas campa\u00f1as, dende o Turquest\u00e1n at\u00e9 o Extremo Oriente e en Am\u00e9rica. Na s\u00faa m\u00e1xima extensi\u00f3n, calc\u00falanse 298 grupos \u00e9tnicos diferentes. O censo de 1897, marcou as seguintes nacionalidades, que se defin\u00edan pola lingua materna, pero hai que ter en conta que ucra\u00ednos e belarusos denominados respectivamente pequenos rusos e rusos brancos aparec\u00edan como falantes de lingua rusa no censo.\nO 1,6% da poboaci\u00f3n non eran nativos do territorio. O censo engadiu un grupo adicional de \"outras etnias\" de 42.980 persoas (0,03%).\nRelixi\u00f3n.\nO Imperio Ruso oficialmente era un estado Ortodoxo. O cristianismo e o islam eran as relixi\u00f3ns m\u00e1is seguidas. Os cristi\u00e1ns pertenc\u00edan a varias Igrexas: a ortodoxa que ti\u00f1a maior n\u00famero de crentes, a cat\u00f3lica e a bautista e varias seitas Protestantes. A maior\u00eda isl\u00e1mica eran os Sun\u00eds, pero tam\u00e9n hab\u00eda xi\u00edtas por herdanza do Ir\u00e1n, pero con moita menos poboaci\u00f3n. O xuda\u00edsmo tam\u00e9n contaba cun bo n\u00famero de seguidores. Outras relixi\u00f3ns que eran practicadas por pequenos grupos eran: o budismo, lama\u00edsmo e xamanismo.\nAdemais atop\u00e1banse as enormemente variadas relixi\u00f3ns Paleo-Siberianas e as Fino-\u00dagricas do norte.\n\u00cdndice de Desenvolvemento Humano.\nEstudos de pa\u00edses hist\u00f3ricos, demostraron que o \u00cdndice de Desenvolvemento Humano na Rusia Imperial era alto, oscilando entre os 0,800 e 0,850 puntos Isto era debido \u00e1s campa\u00f1as de alfabetizaci\u00f3n empregadas polo goberno, ademais a xente viv\u00eda dignamente , a\u00ednda que exist\u00eda a servidume , o cambio foi moi grande coa emancipaci\u00f3n dos servos, ademais exist\u00eda unha cantidade importante de ricos na zona europea e coa anexi\u00f3n de Polonia e Finlandia, aumentou o nivel de desenvolvemento. A parte a anexi\u00f3n das culturas de Siberia engadiu unha porcentaxe pequena pero importante.\nCultura.\nLiteratura.\nEra de Pedro.\nA \"Occidentalizaci\u00f3n\" de Rusia, comunmente asociada a Pedro o Grande e a Catarina II, coincide coa reforma do alfabeto ruso e o incremento da tolerancia da idea de empregar unha linguaxe popular para prop\u00f3sitos literarios. Autores como Antioj Kantemir, Vasily Trediakovsky e Mikhail Lomonosov no s\u00e9culo XVIII prepararon o terreo para poetas como Gavril Derzhavin, autores como Aleksandr Sumarokov e Denis Fonvizin, e escritores en prosa como Nikolai Karamzin e Aleksandr Radichev.\n\"P\u00e1xinas escritas por Pedro I, Alfabeto cir\u00edlico, selecci\u00f3n de letras para o alfabeto civil\"\nEra de Ouro.\nO s\u00e9culo XIX \u00e9 tradicionalmente referido coma a \"idade de ouro\" da literatura rusa. O Romanticismo permitiu o florecemento especialmente dun talento po\u00e9tico. Os nomes de Vasili Zhukovski e Aleksandr Pushkin foron seguidos decontado por Mikhail Lermontov e Fi\u00f3dor Tiutchev.\nOs adiantos do s\u00e9culo XIX inclu\u00edron a Ivan Krylor o fabulista; poetas como Evgeny Baratynsky, Konstantin Batyushkov, Nikolai Alekseevich Nekrasov, Aleksei Tolstoi, Fiodor Tiutchev e Afanasij Fet; e un grupo de co\u00f1ecidos novelistas como Nikolai Gogol, Lev Tolstoi, Fi\u00f3dor Dostoievski, Nikolai Leskov, Ivan Turgenev, Mikhail Saltykov-Chedrin e Ivan Goncharov.\nIdade de Prata.\nOutros x\u00e9neros entraron ao foro co acercamento do s\u00e9culo XX. Ant\u00f3n Chejov foi un excelente escritor de historias curtas de drama, e Anna Akhmatova representou l\u00edricas anovadoras.\nO principio do s\u00e9culo XX marca o principio da era de prata da poes\u00eda rusa. Escritores ben co\u00f1ecidos como Anna Akhmatova, Inokenti Anensky, Andrei Beli, Valery Bryusov, Marina Tsvetaeva, Sergei Esenin, Nikolai Gumyliov, Daniil Kharms, Velimir Khlebnikov, Osip Mandelstam, Vladimir Maiakovski, Fiodor Sologub e Maximiliano Voloshin.\nFestividades.\nAs festividades e vacaci\u00f3ns no Imperio Ruso foron empregadas at\u00e9 a s\u00faa ca\u00edda en 1917.\nGastronom\u00eda.\n A coci\u00f1a do Imperio Ruso deriva dos seus ricos e variados pratos grazas a multiculturalidade e extensi\u00f3n do seu Imperio. A coci\u00f1a rusa xorde da poboaci\u00f3n rural, onde o clima axuda a unha mestura de peixe, aves de curral, fungos, bagas e mel. As colleitas de centeo, trigo, cebada e millo dan lugar a unha pl\u00e9tora de pan, cereais, kvass, cervexa, e a bebida nacional, o vodka. As sopas e os guisados centr\u00e1ronse con produtos como o peixe e as carnes estacionais. Estes alimentos enteiramente nativos, xunto con especias e as t\u00e9cnicas empregadas para a carne e a fabricaci\u00f3n do leite coagulado amargo, tra\u00eddo de Mongolia e Tataria polo Khanato de Jiva, segu\u00edan sendo os alimentos preferidos dos rusos at\u00e9 ben entrado o s\u00e9culo XX. A proximidade ao C\u00e1ucaso, a Persia e ao Imperio Otom\u00e1n proporcionaron un car\u00e1cter ineludible \u00e1 coci\u00f1a rusa.\nAs grandes extensi\u00f3ns de territorio, a influencia doutros pa\u00edses, e o interese por novas culturas durante o XVI e XVIII, levaron a Rusia alimentos m\u00e1is refinados e novas t\u00e9cnicas culinarias. Foi nesa \u00e9poca, cando as carnes e os peixes afumados, os pasteis, as ensaladas, o chocolate, os xeados e o vi\u00f1o foron importados do estranxeiro.\nS\u00edmbolos patrios.\nO \"Imperio Ruso\" ti\u00f1a uns elementos emblem\u00e1ticos e simb\u00f3licos establecidos por lei autocr\u00e1tica do emperador.\nHimno Nacional.\n\u00ab\u0411\u043e\u0301\u0436\u0435, \u0426\u0430\u0440\u044f\u0301 \u0445\u0440\u0430\u043d\u0438\u0301\u00bb (Deus salve ao Tsar) \u2014 foi o Himno nacional do Imperio Ruso escrito en 1815 por Vasili Zhukovski cunha modificaci\u00f3n ao Himno Nacional Brit\u00e1nico:\nA canci\u00f3n, foi elixida nunha competici\u00f3n en 1833. O compositor era un pr\u00edncipe violinista, chamado Alexandre Lvov, e a letra foi do poema de Vasili Zhukovski:\nServiu at\u00e9 1917, cando a Revoluci\u00f3n rusa tomou o control e a monarqu\u00eda abdicou. Nese tempo, o himno evolucionou at\u00e9 ser:\nEscudo.\nA aguia bic\u00e9fala chegou ao escudo de Rusia en 1452 proveniente do Imperio Bizantino. Naquela \u00e9poca o mundo cristi\u00e1n viv\u00eda momentos dif\u00edciles coa recente ca\u00edda de Constantinopla polos turcos, que coa conquista deste, continuaron conquistando territorios polo Mediterr\u00e1neo.\nO papa Paulo II tivo como \u00fanico recurso para defenderse do ataque dos turcos, recorrer \u00e1 familia de Tom\u00e9 Pale\u00f3logo, irm\u00e1n do \u00faltimo emperador bizantino, morto na toma de Constantinopla. Tom\u00e9 ti\u00f1a unha filla, a princesa Sof\u00eda. O pai quer\u00eda que se casara cunha persoa influente, capaz de fortalecer o papel de Roma nese per\u00edodo dif\u00edcil.\nProcurando unha alianza favorable, To\u00e1s terminou por optar en Moscova, onde reinaba o gran pr\u00edncipe Iv\u00e1n III. O pr\u00edncipe, que contaba con 20 anos e xa estivera casado e agora era vi\u00favo. O Papa arranxou todo para levar a cabo o matrimonio entre os dous mozos, matrimonio que converter\u00eda ao pr\u00edncipe ruso en herdeiro e sucesor dun inmenso territorio.\nO escudo non sufriu alteraci\u00f3ns at\u00e9 o reinado de Iv\u00e1n IV, o Terrible. O Tsar mandou colocar un escudo no peito da aguia coa imaxe do patr\u00f3n, San Xurxo, combatendo contra un drag\u00f3n.\nArte.\nDende iconas e domos caracter\u00edsticos de Rusia, at\u00e9 o suprematismo e o barroco de Stalin, a arte rusa e a arquitectura \u00e9 buscada polos seus visitantes. Isto repercutiu dende o antigo estado da Rus de K\u00ediv, continuando coa tradici\u00f3n nos seguintes estados sucesores na historia rusa: Rep\u00fablica de Novgorod, Moscova, que consistiron na tradicional arte eslava, pero con falta de influencia de Europa.\nA\u00ednda que falar de arte no Imperio Ruso \u00e9 falar dun dos imperios m\u00e1is grandes en canto a: culturas, grupos \u00e9tnicos e estilos de vida, nestes apartados intentaranse mencionar os unicamente rusos. \nIconas.\nA tradici\u00f3n iconoclasta foi herdada do Imperio Bizantino, cando comezou a ser tradici\u00f3n dentro dos frescos e mosaicos da fe ortodoxa. Durante os s\u00e9culos XVIII e XIX, a controversia iconoclasta na Igrexa Ortodoxa deu lugar a pregunta de se as imaxes eran unha pr\u00e1ctica relixiosa ou eran un sacrilexio id\u00f3latra. A\u00ednda que o uso de imaxes non desapareceu, apuntou a apreciaci\u00f3n entre a intenci\u00f3n da arte para a contemplaci\u00f3n espiritual e desviar a realidade. Esa \u00e9 unha das raz\u00f3ns pola que as iconas son tan diferentes unhas das outras. Durante o s\u00e9culo XIV en particular, o movemento iconoclasta tomou o grao de subxectividade e expresi\u00f3n persoal. Unha das m\u00e1is notables figuras deste cambio foi Andrei Rublev, cuxos traballos se poden apreciar no Museo Ruso en Moscova e no Museo de San Petersburgo. Os seus traballos apreciados polo tsar Alexandre I, foron protexidos para evitar a s\u00faa prohibici\u00f3n por parte da igrexa ortodoxa, grazas a un decreto de Alexandre I.\nBallet.\nRusia fixo unha contribuci\u00f3n \u00fanica ao ballet cl\u00e1sico. O ballet cl\u00e1sico foi introducido en Rusia xunto con outras formas aristocr\u00e1ticas de danza como parte do programa de occidentalizaci\u00f3n de Pedro I en 1770. A primeira escola de ballet cl\u00e1sico foi establecida en 1734, e fundouse a primeira compa\u00f1\u00eda completa de ballet cl\u00e1sico na escola imperial de ballet cl\u00e1sico en San Petersburgo en 1740. Os bailar\u00edns italianos e os core\u00f3grafos franceses predominaron neste per\u00edodo, pero antes de 1800 os ballets rusos xa predominaban sobre o resto de Europa. Os cr\u00edticos europeos de ballet cl\u00e1sico conviron que a danza rusa ti\u00f1a unha influencia positiva no ballet cl\u00e1sico de Europa occidental. \nMarius Petipa, un core\u00f3grafo franc\u00e9s que pasou cincuenta anos efectuando ballets cl\u00e1sicos en Rusia, era a gran figura dominante neste per\u00edodo; os seus triunfos m\u00e1is grandes foron o estacionamento dos ballets cl\u00e1sicos de Tchaikovsky. Outros bailar\u00edns europeos co\u00f1ecidos eran Marie Taglioni, Johansson Cristian e Enrique Cecchetti.\nA figura m\u00e1is influente do vix\u00e9simo s\u00e9culo foi o empresario Sergu\u00e9i Diaghilev, que fundou unha compa\u00f1\u00eda anovadora do ballet cl\u00e1sico que viaxaba en 1909 co core\u00f3grafo Miguel Fokine, o bailar\u00edn Vaslav Nijinski e o dese\u00f1ador Alexandre Benois. Despois do estacionamento de Stravinsky, a primeira guerra mundial e a revoluci\u00f3n de 1917, Diaghilev coidouse de non volver a Rusia. At\u00e9 que Diaghilev morreu en 1929, a s\u00faa compa\u00f1\u00eda de danza, o ballet cl\u00e1sico de Russe, foi establecido en Par\u00eds. No mesmo per\u00edodo, a bailarina Anna Pavlova viaxou polo mundo exercendo unha forte influencia nesta arte.\nO grande experimento.\nA influencia da cultura europea durante os s\u00e9culos XVII e XVIII levou as familias rusas m\u00e1is pr\u00f3ximas a Europa, as tradici\u00f3ns m\u00e1is arraigadas dese continente en canto a pintura. Non ser\u00eda at\u00e9 finais do s\u00e9culo XIX cando apareceron os estilos art\u00edsticos unicamente rusos, convert\u00e9ndose en forzas liberais da reforma social. Este movemento moderno tomou diversas direcci\u00f3ns no seu inicio, e ser\u00eda imposible describir todos. Con todo, co\u00f1ecer as s\u00faas ideas e intereses fai moi accesible o seu estudo.\nDende o comezo, o movemento moderno da arte, foi referido a romper coa tradici\u00f3n e crear unha nove clase de arte que contara a vida da sociedade rusa. Este novo movemento converteuse nun interese pola pintura popular e decorativa, e por suposto das iconas. A arte decorativa ga\u00f1ou en patr\u00f3ns abstractos, as li\u00f1as, as formas e a cor foron empregadas para constru\u00edr ritmos e formas en\u00e9rxicas. O reexame da pintura das iconas deu aos pintores empregar unha perspectiva visual plana, de d\u00faas dimensi\u00f3ns.\nA finais do s\u00e9culo XIX at\u00e9 cerca de 1910, o movemento moderno da arte segu\u00eda centrado nos aspectos tradicionais da vida rusa, a relixi\u00f3n e a vida da aldea eran tan influentes como a vida nas grandes cidades. Mentres que as forzas de reforma social se ligaron m\u00e1is ao levantamento de traballadores industriais, os artistas do \"avant-garde\" de Rusia deron a volta cada vez m\u00e1is a fabrica e avanzaron o paso fren\u00e9tico da vida urbana. As formas simplificadas e agudamente angulares das cores brillantes, e unha \u00e9nfase na enerx\u00eda liberadora do mundo moderno, converteuse na base para as novas e cada vez m\u00e1is abstractas composici\u00f3ns. Cubo-futurismo, Raionismo e Suprematismo eran os m\u00e1is importantes estilos das escolas daquel tempo. Entre os artistas m\u00e1is destacados estaban Kasimir Malevich, Vladimir Tatlin, Mijail Larinov e Natalia Goncharova. \nDespois da Revoluci\u00f3n Rusa, o \"Avant-Garde\" saltou ao servizo do r\u00e9xime bolxevique.\nCinematograf\u00eda.\nO cine chegou a Rusia da man dos Irm\u00e1ns Lumi\u00e8re en 1896. A primeira pel\u00edcula rodada en Rusia foi tomada por un camar\u00f3grafo dos Lumi\u00e8re, trat\u00e1base da coroaci\u00f3n do Tsar Nicolao II. Pouco tempo despois abrir\u00edanse salas de exhibici\u00f3n das casas \"Path\u00e9\" e \"Gaumont\". En 1908 Aleksander Drankov produciu a primeira pel\u00edcula rusa \"Stenka Razin\", dirixida por V.Romashkov. Nos seguintes anos producir\u00edanse m\u00e1is de cen pel\u00edculas enteiramente rusas que competir\u00edan coa produci\u00f3n francesa, alem\u00e1 e inglesa.\nEn 1912 inaugur\u00e1ronse os estudos Khazhonkov e produciuse a pel\u00edcula \"Oborona Sevastopolya\" (\"A defensa de Sebastopol\") dirixida por Ivan Mozhukhin, que tam\u00e9n fac\u00eda o papel de Napole\u00f3n. O Tsar Nicolao axudou \u00e1 produci\u00f3n desta e outras pel\u00edculas, e incluso ti\u00f1a un camar\u00f3grafo persoal, que tomaba pel\u00edculas caseiras, pero nun exist\u00eda promoci\u00f3n oficial do estado. En 1914, coa primeira guerra mundial, os cineastas introd\u00facense na creaci\u00f3n de pel\u00edculas patri\u00f3ticas anti-alem\u00e1s, aumentando a produci\u00f3n e elevando a produci\u00f3n a 499 pel\u00edculas en 1916. Os aliados de Rusia importaban as mellores pel\u00edculas.\nFinalmente, no medio da guerra, cara 1917 prod\u00facese a Revoluci\u00f3n Rusa, se ben hai un certo intento dos produtores en adaptarse e fanse algunha pel\u00edculas antitsaristas, finalmente o cine da Rusia Imperial desaparece. A \u00faltima pel\u00edcula deste per\u00edodo foi \"Otets Sergii\" (\"Pai Sergius\") que xa se estrear\u00eda baixo o r\u00e9xime sovi\u00e9tico.\nFotograf\u00eda.\nO fot\u00f3grafo m\u00e1is reco\u00f1ecido do per\u00edodo foi \"Sergu\u00e9i Mij\u00e1ilovich Prokudin-Gorskii\" Estudou con cient\u00edficos de renome en San Petersburgo, Berl\u00edn e Par\u00eds, desenvolvendo as t\u00e9cnicas para as primeiras fotograf\u00edas en cor. \nDos seus resultados xurdiron as primeiras patentes de pel\u00edculas positivas a cores e de proxecci\u00f3n de pel\u00edculas con movemento. Cara 1905, Prokudin-Gorskii concibiu o gran proxecto de documentar, con fotograf\u00edas en cores, e enorme diversidade de historia, cultura e avances do Imperio ruso, para ser utilizado nas escolas do imperio, grazas ao sistema de reformas culturais de Nicolao II.\nPara o seu proxecto, o Tsar Nicolao II puxo a disposici\u00f3n de Prokudin-Gorskii, un vag\u00f3n de tren equipado cunha c\u00e1mara escura e os aparellos necesarios. Igualmente obtivo todos os permisos para visitar \u00e1reas de acceso restrinxido e contar co apoio da burocracia do imperio. As\u00ed equipado, Prokudin-Gorskii recorreu o imperio entre 1909 e 1915, document\u00e1ndoo con imaxes e dando a co\u00f1ecer a magnitude do imperio a dos seus habitantes\nMobles.\nA Rusia Imperial foi un crisol de culturas unificadas, dende os antigos santuarios ortodoxos, o islam levado a Crimea polos turcos, as herdanzas \u00e9tnicas de Siberia, as herdanzas do Turquest\u00e1n, a China na Manchuria rusa, os cosacos do sur do Dni\u00e9per, e os m\u00faltiples habitantes do C\u00e1ucaso, pero onde houbo unha uniformidade nas convicci\u00f3ns foi en Finlandia.\nOs vellos mobles suecos e rusos son parte do Patrimonio Cultural finland\u00e9s. Finlandia foi anexada ao Imperio como Gran Ducado de Finlandia en 1809 e permanecer\u00eda as\u00ed at\u00e9 1917. Hab\u00eda moitos oficiais do goberno e artes\u00e1ns que traballaban en San Petersburgo, e levaron mobles con eles. San Petersburgo, que era capital do Imperio dende 1712 crec\u00eda rapidamente. A cidade ti\u00f1a contactos fortes con Francia, Pa\u00edses Baixos, Alema\u00f1a e Italia que tam\u00e9n dotaron a San Petersburgo de moitos arquitectos e artes\u00e1ns que constru\u00edron e dese\u00f1aron os interiores dos pazos. Os mobles tam\u00e9n foron tra\u00eddos dende o estranxeiro. Os carpinteiros decorativos rusos empreg\u00e1ronos como modelos para combinalos coas caracter\u00edsticas dos estilos grego, romano e exipcio. Isto deu luz a un estilo ruso, caracterizado polo dourado e a riqueza en decoraci\u00f3n. Os mobles \"chape\u00e1banse\" con madeiras finas duras que chegaron a ser moi populares no s\u00e9culo XVIII. Antes disto, os mobles pint\u00e1banse. As decoraci\u00f3ns de bronce eran moi raras, en lugar diso, os mobles eran feitos de madeira e despois pint\u00e1banse de dourado para simular o bronce. Os mobles rusos foron dese\u00f1ados para os pazos monumentais e polo tanto parecen m\u00e1is \u201cpesados\u201d en comparaci\u00f3n con outros estilos. Os modelos para o estilo ruso, foron sacados dos franceses e dos ingleses, o principal arquitecto que o levou a cabo foi Andrei Voronikhin, de San Petersburgo, que dese\u00f1ou mobles no 1810. Os mobles ti\u00f1an formas de paxaro, quimera, esfinxes. Os mobles m\u00e1is finos foron feitos para os cuartos de recepci\u00f3n do pazo. Os mobles de caoba foron empregados para outros cuartos, as cadeiras eran adornadas con ricas tallas. Os apoiabrazos foron tallados en forma de cisne e dourados para simular o bronce. As pernas foron forradas en lat\u00f3n.\nEconom\u00eda.\nEn 1891 o traballo sobre o ferrocarril transiberiano comezou, e en 1895 o do ferrocarril transcaspiano. Os historiadores observaron que coa ascensi\u00f3n de Nicolao II ao trono en 1894, o paso da industrializaci\u00f3n de Rusia foi incrementando. Outro factor foi a \"Alianza francesa\"; bancos franceses investiron considerablemente en Rusia. En 1897 Rusia adoptou o Patr\u00f3n Ouro, unha medida que animou o investimento estranxeiro e axudou a acelerar o proceso de industrializaci\u00f3n.\nEn 1892, o Imperio Ruso ti\u00f1a unha rede de ferrocarr\u00eds dunha lonxitude combinada de 31.202 quil\u00f3metros, e en 1905 de 61.085 quil\u00f3metros. En 1892, as minas de carb\u00f3n rusas produciron 6,9 mill\u00f3ns de toneladas de carb\u00f3n e en 1905 acadou unha produci\u00f3n de 18,7 mill\u00f3ns de toneladas. Mentres que as figuras indicaban un crecemento industrial impresionante -a industria rusa creceu m\u00e1is rapidamente que a inglesa e a alem\u00e1- Rusia a\u00ednda estaba atrasada respecto a outras naci\u00f3ns en termos de renda per capita. A poboaci\u00f3n rusa creceu tam\u00e9n m\u00e1is rapidamente que o resto de naci\u00f3ns de Europa. A poboaci\u00f3n do Imperio acadou os 125\u00a0000\u00a0000 de persoas en 1894, e en 1904 os 146\u00a0000\u00a0000. A industrializaci\u00f3n r\u00e1pida tam\u00e9n significou unha urbanizaci\u00f3n r\u00e1pida.\nEn contraste coas naci\u00f3ns industrializadas de Europa central, e occidental, Rusia continuaba aumentando as terras de labranza, onde o grao e as papas foron cultivados en 13,4 mill\u00f3ns de hect\u00e1reas en 1895, e 20,01 mill\u00f3ns de hect\u00e1reas en 1905. A produci\u00f3n de trigo pasou de 8,4 mill\u00f3ns de toneladas en 1895 a 12,8 mill\u00f3ns de toneladas en 1905.\nAgricultura na Rusia Imperial.\nA agricultura da Rusia Imperial no s\u00e9culo XIX e XX f\u00edxose tan forte como a dos pa\u00edses desenvolvidos, a pesar de que Rusia estaba entre os maiores provedores de produci\u00f3n agr\u00edcola, os esforzos da Sociedade Econ\u00f3mica Libre por mellorar a tecnolox\u00eda agr\u00edcola non remataban.\nNa Rusia Imperial exist\u00edan d\u00faas rexi\u00f3ns oficiais para cada cultivo, \u00e9 dicir:\nTurquest\u00e1n: Algod\u00f3n\nSacartvelo: T\u00e9\nV\u00e9xase tam\u00e9n.\nBibliograf\u00eda.\nEugene Schuyler \"Turkistan\" (Londres) 1876 2 Vols."}
{"id": "48060", "revid": "1987", "url": "https://gl.wikipedia.org/wiki?curid=48060", "title": "Rabindranath Tagore", "text": "Rabindranath Tagore (), nome anglicizado de Rab\u00edndran\u00e1th Th\u00e1khur (\u0930\u0935\u0940\u0928\u094d\u0926\u094d\u0930\u0928\u093e\u0925 \u0920\u093e\u0915\u0941\u0930), nado en Calcuta o 7 de maio de 1861 e finado en Calcuta, India, o 7 de agosto de 1941, foi un pol\u00edmata indio que destacou como poeta, escritor, dramaturgo, compositor, fil\u00f3sofo, reformador social e pintor. Reformou a literatura e a m\u00fasica bengal\u00ed, as\u00ed como a arte india co modernismo contextual a finais do s\u00e9culo XIX e principios do XX. Autor da poes\u00eda \"profundamente sensible, fresca e bela\" de \"Gitanjali\", converteuse en 1913 no primeiro non europeo e o primeiro letrista en ga\u00f1ar o Premio Nobel de Literatura. As canci\u00f3ns po\u00e9ticas de Tagore eran vistas como espirituais e impredicibles; con todo, a s\u00faa \"prosa elegante e a s\u00faa poes\u00eda m\u00e1xica\" seguen sendo desco\u00f1ecidas f\u00f3ra de Bengala. Foi membro da Royal Asiatic Society. Co\u00f1\u00e9ceselle como \"o bardo de Bengala\", Tagore era co\u00f1ecido polos alcumes: Gurudeb, Kobiguru, Biswokobi.\nFoi un brahman e zamindar (arist\u00f3crata) bengal\u00ed de Calcuta con ra\u00edces ancestrais nos distritos de Bardhaman e Jessore, Tagore escribiu poes\u00eda cando ti\u00f1a oito anos. \u00c1 idade de dezaseis anos, publicou os seus primeiros poemas importantes baixo o pseud\u00f3nimo de \"Bh\u0101nusi\u1e43ha\" (\"Le\u00f3n do Sol\"), que foron tomados polas autoridades literarias como cl\u00e1sicos perdidos. En 1877 publicou os seus primeiros relatos curtos e obras dram\u00e1ticas co seu verdadeiro nome. Como humanista, universalista, internacionalista e ardente cr\u00edtico do nacionalismo, denunciou ao Raj Brit\u00e1nico e defendeu a independencia de Gran Breta\u00f1a. Como expo\u00f1ente do renacemento bengal\u00ed, abarcou un amplo canon que comprend\u00eda pinturas, bosquexos e garabatos, centos de textos e unhas d\u00faas mil canci\u00f3ns; o seu legado tam\u00e9n perdura na s\u00faa fundaci\u00f3n da Universidade Visva-Bharati.\nTagore modernizou a arte bengal\u00ed rexeitando as r\u00edxidas formas cl\u00e1sicas e resist\u00edndose \u00e1s restrici\u00f3ns ling\u00fc\u00edsticas. As s\u00faas novelas, relatos, canci\u00f3ns, dramas-danza e ensaios abordaron temas pol\u00edticos e persoais. As s\u00faas obras m\u00e1is co\u00f1ecidas son \"Gitanjali\" (\"Ofrendas de canci\u00f3ns\"), \"Gora\" (\"A cara bonita\") e \"Ghare-Baire\" (\"O fogar e o mundo\"). Os seus versos, relatos e novelas foron aclamados -ou criticados- polo seu lirismo, coloquialismo, naturalismo e contemplaci\u00f3n antinatural. D\u00faas naci\u00f3ns elixiron as s\u00faas composici\u00f3ns como himnos nacionais: O \"Jana Gana Mana\" da India e o \"Amar Sonar Bangla\" de Bangladesh. O himno nacional de Sri Lanka inspirouse na s\u00faa obra.\nHistoria familiar.\nO nome Tagore \u00e9 a transliteraci\u00f3n anglicizada de Thakur. O apelido orixinal dos Tagores era Kushari. Eran Pirali Brahmin ('Pirali' implicaba historicamente unha connotaci\u00f3n estigmatizada e pexorativa). que originalmente pertenec\u00eda a unha aldea llamada \"Kush\" no distrito llamado Burdwan en Bengala Occidental. O bi\u00f3grafo de Rabindranath Tagore, Prabhat Kumar Mukhopadhyaya escribio no primeiro volume do seu libro \"Rabindrajibani O Rabindra Sahitya Prabeshak\" que\nTraxectoria.\nPrimeiros anos.\nTagore naceu na mansi\u00f3n Jorasanko (Calcuta), fillo de Debendranath Tagore e de Sarada Ravat. Debendranath Tagore formulou a fe Brahmo propagada polo seu amigo o rax\u00e1 reformador Rammohun Roy. Debendranath converteuse na figura central da sociedade Brahmo trala morte de Roy e continuou a liderar o \"Adi Brahmo Shomaj\" ata o seu pasamento.\nTagore foi o m\u00e1is novo de catorce fillos, educado principalmente pola servidume, a s\u00faa nai morrera sendo Rabindranath moi cativo e o seu pai estaba decote de viaxe. De feito, os Th\u00e1khur eran o centro dun extenso grupo social que estaba comprometido co Rexurdimento bengal\u00ed, e no fogar respir\u00e1base un ambiente literario, musical e teatral, mesmo o seu pai convidou a varios m\u00fasicos dhrupad a residir na s\u00faa casa para os seus fillos aprenderen a m\u00fasica cl\u00e1sica india. O seu irm\u00e1n m\u00e1is vello, Dwijendranath, era un respectado poeta e fil\u00f3sofo. Outro irm\u00e1n, Satyendranath, foi o primeiro membro dunha etnia india admitido no Servizo civil indio, e Jyotirindranath era un m\u00fasico de talento. A esposa deste \u00faltimo, Kadambari, que ti\u00f1a case a mesma idade que Tagore, foi unha querida amiga e tivo unha forte influencia nel. O seu suicidio en 1884 deixouno f\u00f3ra de lugar durante varios anos e marcou fondamente o timbre emocional da vida literaria de Tagore.\nEn 1878, Tagore viaxou a Brighton en Inglaterra para estudar nunha escola p\u00fablica. M\u00e1is tarde estudou no University College de Londres. Por\u00e9n non rematou os seus estudos e deixou Inglaterra despois dun ano. No Reino Unido anglicizou o propio apelido (\"Thakur\") e volveu coa convicci\u00f3n de que os ingleses \"saben ben protexer unha India necesitada de protecci\u00f3n\", dedicouse \u00e1 administraci\u00f3n das s\u00faas terras e a toda forma de arte. Esta exposici\u00f3n \u00e1 cultura inglesa e \u00e1 s\u00faa lingua mesturouse coa tradici\u00f3n da m\u00fasica bengal\u00ed nos seus primeiros intentos de crear novas formas musicais. A pesar diso, nunca abrazou completamente as r\u00edxidas normas inglesas nin a estrita interpretaci\u00f3n da relixi\u00f3n hind\u00fa por parte da s\u00faa familia na vida ou na s\u00faa arte, escollendo tomar o mellor de ambas as esferas de experiencia.\nShelaidaha: 1878\u20131901.\nComo Debendranath quer\u00eda que o seu fillo se convertese en avogado, aloxouno, en 1877, durante varios meses nunha casa que a familia Tagore posu\u00eda preto de Brighton e Hove, en Medina Vilas; o seu sobri\u00f1o e a s\u00faa sobri\u00f1a -Suren e Indira Devi, fillos do irm\u00e1n de Tagore Satyendranath- foron enviados xunto coa s\u00faa nai, cu\u00f1ada de Tagore, a vivir con el. Tagore matriculouse nunha escola p\u00fablica de Brighton, East Sussex (Inglaterra) en 1878. Estudou brevemente Dereito no University College de Londres, pero de novo abandonou os estudos, optando no seu lugar polo estudo independente das obras de Shakespeare \"Coriolano\", e \"Antonio e Cleopatra e a Religio Medici de Thomas Browne\". As animadas melod\u00edas populares inglesas, irlandesas e escocesas impresionaron a Tagore, cuxa admiraci\u00f3n por Nidhubabu-autor de \"kirtans\", \"tappas\" e a himnos brahmo o ti\u00f1an fascinado. En 1880 regresou a Bengala sen t\u00edtulo, resolvido a conciliar as novidades europeas coas tradici\u00f3ns brahmas, tomando o mellor de cada unha.\n Despois de regresar a Bengala, Tagore publicou regularmente poemas, historias e novelas. Estes tiveron un profundo impacto dentro da propia Bengala, pero recibiron pouca atenci\u00f3n nacional. En 1883 casou cunha nena de 10 anos (esta era unha pr\u00e1ctica com\u00fan na \u00e9poca) Mrinalini Devi (1873\u20131902), nacida en Bhabatarini. Tiveron cinco fillos, dous dos cales morreron na infancia.\n.En 1890 Tagore comezou a administrar o seus vastos predios ancestrais en Shelaidaha (hoxe unha rexi\u00f3n de Bangladesh); al\u00ed un\u00edronselle a s\u00faa muller e os seus fillos en 1898. Tagore publicou os seus poemas \"Manasi\" (1890), unha das s\u00faas obras m\u00e1is co\u00f1ecidas. Como \"Zamindar Babu\", Tagore sucaba o r\u00edo Padma ao mando do \"Padma\", a luxosa barcaza familiar (tam\u00e9n co\u00f1ecida como \"budgerow\"). Recadaba rendas, na s\u00faa maior\u00eda simb\u00f3licas, e bendic\u00eda aos alde\u00e1ns, que \u00e1 s\u00faa vez lle honraban con banquetes, \u00e1s veces de arroz seco e leite agre. Co\u00f1eceu a Gagan Harkara, a trav\u00e9s do cal se familiarizou cos bauls e co faquir Lalon Shah, cuxas canci\u00f3ns folcl\u00f3ricas influ\u00edron enormemente en Tagore. Tagore traballou para popularizar as canci\u00f3ns de Lalon. O per\u00edodo \"Sadhana\" (1891-1895) de Tagore, chamado as\u00ed por unha das s\u00faas revistas, foi o m\u00e1is produtivo; Nestes anos escribiu m\u00e1is da metade dos relatos do libro \"Galpaguchchha\" de tres volumes e 84 historias.. Os seus ir\u00f3nicos e graves relatos examinaban a voluptuosa pobreza dunha Bengala rural idealizada.\nSantiniketan: 1901\u20131932.\nEn 1901 Tagore trasladouse a Santiniketan, poboaci\u00f3n situada en Bengala Occidental, para fundar un ashram, sita en propiedades do seu pai, cunha sala de oraci\u00f3n con chan de m\u00e1rmore -\"O mandir\"-, unha escola experimental, arboledas, xard\u00edns e unha biblioteca. Esta escola, estabelecida segundo a tradicional estrutura \"Brahmacharya\" de estudantes vivindo a car\u00f3n do seu Gur\u00fa nunha comunidade autosuficiente, foi un im\u00e1n para grupos internacionais de estudantes, artistas, ling\u00fcistas e m\u00fasicos. Al\u00ed morreron a s\u00faa muller e dous dos seus fillos. O seu pai morreu o 19 de xaneiro de 1905. Tagore dedicou unha prodixiosa enerx\u00eda en obter fondos para a escola, utilizando por exemplo o importe concedido no Premio Nobel. Recibiu pagos mensuais como parte da s\u00faa herdanza e ingresos do maharaj\u00e1 de Tripura, vendio as xoias da s\u00faa familia, o seu bungal\u00f3 xunto ao mar en Puri, e unhas irrisorias 2.000 rupias en concepto de dereitos de autor de libros. Ga\u00f1ou lectores bengal\u00edes e estranxeiros por igual; publicou \"Naivedya\" (1901) e \"Kheya\" (1906) e traduciu poemas en verso libre.\nEn 1912, Tagore traduciu ao ingl\u00e9s a s\u00faa obra de 1910 \"Gitanjali\". Durante unha viaxe a Londres, compartiu estes poemas con admiradores como William Butler Yeats e Ezra Pound. A Royal India Society de Londres publicou a obra nunha edici\u00f3n limitada, e a revista estadounidense \"Poetry\" publicou unha selecci\u00f3n de \"Gitanjali\". En novembro de 1913, Tagore decatouse de que ga\u00f1ara o Premio Nobel de Literatura dese ano: a Academia Sueca apreciaba o car\u00e1cter idealista -e para os occidentais- dunha pequena parte do seu material traducido, centrado na obra de 1912 \"Gitanjali: Song Offerings\". O rei Xurxo V concedeulle o t\u00edtulo de cabaleiro nas honras de aniversario de 1915, pero Tagore renunciou a el tras a masacre de Jallianwala Bagh de 1919. Renunciando ao t\u00edtulo de cabaleiro, Tagore escribiu nunha carta dirixida a Lord Chelmsford, o ent\u00f3n vicerrei brit\u00e1nico da India: \"Estamos convencidos de que a desproporcionada severidade dos castigos inflixidos ao desafortunado pobo e os m\u00e9todos para levalos a cabo non te\u00f1en parang\u00f3n na historia dos gobernos civilizados. Chegou o momento en que as insignias de honra fan que a nosa vergo\u00f1a sexa evidente no seu incongruente contexto de humillaci\u00f3n, e pola mi\u00f1a banda desexo estar, desposu\u00eddo de toda distinci\u00f3n especial, \u00e1 beira dos meus compatriotas.\"\nHoxe a instituci\u00f3n \u00e9 co\u00f1ecida como Universidade Visva Bharati (en bengal\u00ed: \u09ac\u09bf\u09b6\u09cd\u09ac\u09ad\u09be\u09b0\u09a4\u09c0: \"India para o mundo\"), so control do goberno indio.\nContinuou escribindo con obras como \"Naivedya\" (1901) e \"Kheya\" (1906), mais desafortunadamente a s\u00faa esposa morreu, ao igual que unha das s\u00faas fillas e un fillo, deix\u00e1ndoo esnaquizado. Nesa \u00e9poca xa ti\u00f1a un amplo n\u00famero de seguidores entre os lectores bengal\u00eds e tam\u00e9n se levaron a cabo algunhas traduci\u00f3ns das s\u00faas obras, habitualmente de calidade mediocre.\nExerceu unha enorme fascinaci\u00f3n no mundo occidental, que o reco\u00f1eceu co Premio Nobel de Literatura no ano 1913. En setembro dese ano Vicente Risco deu unha conferencia sobre el no Ateneo de Madrid.\nContactos con intelectuais.\nDurante a s\u00faa vida, Tagore mantivo m\u00faltiples contactos con outros intelectuais do seu tempo, inclu\u00edndo a Henri Bergson, Robert Frost, Mahatma Gandhi, Thomas Mann, George Bernard Shaw, H. G. Wells e Romain Rolland. Particularmente c\u00e9lebre foi o seu encontro con Albert Einstein no fogar deste en Kaputh (Berl\u00edn) o 14 de xullo de 1930. A segunda parte da conserva tivo lugar cando Einstein visitou a Tagore na casa dun amigo com\u00fan, o doutor Mendel. Discutiron sobre unha ampla variedade de temas, como epistemolox\u00eda, ontolox\u00eda, teor\u00eda musical e creatividade.\nNa s\u00faa viaxe ao Per\u00fa contraeu unha enfermidade que o obrigou a repousar na Arxentina durante dous meses en 1924. Al\u00ed co\u00f1eceu a escritora arxentina Victoria Ocampo, coa que estableceu unha grande amizade. Ela pagou a s\u00faa estad\u00eda en Bos Aires, na Quinta Miralr\u00edo, onde escribiu un poema de amor a Victoria que titulou \"Puravi\". A\u00ednda compuxo outro poema para ela antes de morrer, amosando a admiraci\u00f3n de ser unha muller transgresora para a \u00e9poca. Volv\u00e9ronse ver en 1930 cando Ocampo organizou unha exhibici\u00f3n en Par\u00eds, cos estra\u00f1os debuxos que Tagore compo\u00f1\u00eda nos seus manuscritos.\nComezou a pintar aos sesenta anos, chegando a realizar varias exposici\u00f3ns con \u00e9xito en gran parte de Europa. Morreu en Jorasanko o 7 de agosto de 1941, d\u00eda que a\u00ednda \u00e9 lembrado en actos p\u00fablicos dentro do mundo de fala bengal\u00ed.\nPensamento.\nMentres Gandhi, coa desobediencia civil, organizou o nacionalismo indio sen expulsar do pa\u00eds os ingleses, Tagore propuxo conciliar e integrar Oriente e Occidente. Esta obra era abondo dif\u00edcil, mais estaba preparado polo exemplo do seu av\u00f3 que en 1928, ao fundar a Uni\u00f3n de crentes en Deus, integrou o monote\u00edsmo cristi\u00e1n e o polite\u00edsmo hind\u00fa.\nTagore afirmou en toda a s\u00faa obra: o propio amor pola natureza e por Deus, as s\u00faas aspiraci\u00f3ns de fraternidade humana, a propia paix\u00f3n (mesmo er\u00f3tica) e a atracci\u00f3n da infancia. Todos estes temas aparecen tanto na s\u00faa l\u00edrica destinada a canto, que el mesmo musicou e traduciu ao ingl\u00e9s (Oferta de canto, 1913), como nos seus traballos teatrais enriquecidos con intermedios l\u00edricos (A vinganza da natureza, 1884), novelas (O naufraxio, 1906), memorias, ensaios e conferencias.\nObra.\nAdemais de poes\u00eda e narrativa, Tagore escribiu obras de teatro, m\u00e1is de d\u00faas mil canci\u00f3ns e obras pict\u00f3ricas.\nNovelas.\n\u00c9 a parte da obra menos co\u00f1ecida de Tagore, e incl\u00fae \"Chaturanga\", \"Gora\" (1910), \"Shesher Kobita\", \"Ghare Baire\", \"Char Odhay\" e \"Noukadubi\".\nPoes\u00eda.\n\"Gitanjali\" (\u0997\u09c0\u09a4\u09be\u099e\u09cd\u099c\u09b2\u09bf) \u00e9 a obra m\u00e1is co\u00f1ecida de Tagore, mais a s\u00faa poes\u00eda incl\u00fae tam\u00e9n \"Manasi\", \"Sonar Tori\", \"Balaka\" e outros.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Escritores en lingua bengal\u00ed]]\n[[Categor\u00eda:Escritores da India]]\n[[Categor\u00eda:Premio Nobel de Literatura]]\n[[Categor\u00eda:Nados en Calcuta]]\n[[Categor\u00eda:Nados en 1861]]\n[[Categor\u00eda:Finados en 1941]]\n[[Categor\u00eda:Artigos que toda Wikipedia deber\u00eda ter (Biograf\u00edas)]]\n[[Categor\u00eda:Premios Nobel da India]]"}
{"id": "48061", "revid": "23204", "url": "https://gl.wikipedia.org/wiki?curid=48061", "title": "San Salvador, O Salvador", "text": "San Salvador \u00e9 a capital pol\u00edtica e econ\u00f3mica da rep\u00fablica do Salvador, ademais da Sede do Goberno Central e a sede do Arcebispado. San Salvador \u00e9 a cidade m\u00e1is poboada do pa\u00eds e a segunda cidade m\u00e1is grande de Am\u00e9rica Central, con 2.224.223 habitantes censados no ano 2006. A cidade foi nomeada en honor a Xes\u00fas Cristo, baixo o t\u00edtulo do \"Divino Salvador do Mundo\". Xeograficamente, San Salvador est\u00e1 localizada no val de Las Hamacas, chamado as\u00ed polo gran n\u00famero de sismos que nel se producen.\nDatos Xerais.\nTen unha poboaci\u00f3n de 2.224.223 habitantes no Gran San Salvador, que comprende o municipio de San Salvador e a s\u00faa \u00e1rea metropolitana. Conformada por outros 13 municipios que conforman unha unidade administrativa urbana, e en termos pr\u00e1cticos forman a Cidade Capital ou AMSS (\u00c1rea Metropolitana de San Salvador). O centro da cidade est\u00e1 a unha altitude de 658 metros sobre o nivel do mar.\nHistoria.\nO 27 de setembro de 1546 foi estendida a c\u00e9dula real, que lle outorgou o t\u00edtulo de Cidade \u00e1 vila de San Salvador na cidade de Guadalaxara, cuxas xesti\u00f3ns outorg\u00e1ronselle a Alonso de Oliveros, quen como procurador chegou ante a Corte de Espa\u00f1a para xestionar o t\u00edtulo de Cidade.\nOliveros participou na conquista e pacificaci\u00f3n do Reino de Guatemala e estivo na fundaci\u00f3n da Vila de San Salvador na Bermuda, onde desempe\u00f1ou varios cargos no Concello Municipal da \u00e9poca.\nSan Salvador foi unha das primeiras cidades da Real Audiencia de Guatemala, en Am\u00e9rica no ano que se nomeou a cidade s\u00f3 exist\u00edan co t\u00edtulo Santiago da provincia de Guatemala, Puerto Trujillo e Gracias a Dios en Honduras e Granada e Le\u00f3n en Nicaragua.\nSegundo dados hist\u00f3ricos, Oliveros puxo dedicaci\u00f3n e empe\u00f1o para que a Vila de San Salvador, obtivera o t\u00edtulo de cidade e convert\u00e9rase nun dos focos irradiadores de civilizaci\u00f3n do Continente americano.\nA mediados de 1551 fundouse o primeiro convento de Santo Domingo, dirixido pola Orde de San Domingos, dirixido polos frades Tom\u00e1s da Torre, Vicente Ferre e Mat\u00eda da Paz; en 1574 fundouse o da Orde de San Francisco dirixido polo frade Xo\u00e1n Vico e en 1625 o da Mercede, berce da independencia de Centroam\u00e9rica.\nEn 1786, creouse a Intendencia de San Salvador, dividida en quince distritos, sempre dependente das autoridades do reino de Guatemala. A s\u00faa \u00e1rea sempre foi a mesma que a da alcald\u00eda maior. Foi en San Salvador onde se deu o primeiro grito de Independencia de Centroam\u00e9rica, soando as camp\u00e1s da Igrexa da Mercede polo crego da independencia o frade Xos\u00e9 Mat\u00edas Delgado un 5 de novembro de 1811, data conmemorada con actos c\u00edvicos ata hoxe. Pero non foi ata o 21 de setembro de 1821 que chegou a San Salvador a novidade da independencia de Centroam\u00e9rica.\nO 3 de xu\u00f1o de 1822, tropas \u00e1s ordes do xeneral Manuel Xos\u00e9 Arce, derrotaron ao ex\u00e9rcito imperial \u00f3 mando do Xral. Vicente Fil\u00edsola, despois de oito oras de sanguenta loita na batalla de Mexicanos, cando San Salvador fora sometida polos imperialistas mexicanos.\nCa\u00eddo o imperio mexicano, Centroam\u00e9rica constitu\u00eduse na Rep\u00fablica Federal e O Salvador foi un dos seus Estados. O 12 de xu\u00f1o de 1824 San Salvador foi erixida en capital do Estado do Salvador. De marzo ata setembro de 1828, resistiu invita o sitio que lle impuxo o ex\u00e9rcito federal.\nSan Salvador foi capital da Federaci\u00f3n Centroamericana de 1834 a 1839 e foi destru\u00edda polo terremoto do 16 de abril de 1854 e durante a colonia, os pobos salvadore\u00f1os foron destru\u00eddos polos desastrosos terremotos de 1575, 1592, 1625, 1648, 1719 e 1815.\nDurante a sanguenta guerra civil que sufriu O Salvador (1980-1992) os rebeldes da esquerda intentaron prender a capital en d\u00faas oportunidades (1981 e 1989) sen logralo."}
{"id": "48062", "revid": "56817", "url": "https://gl.wikipedia.org/wiki?curid=48062", "title": "Tarde de domingo na illa da Grande Jatte", "text": "Tarde de domingo na illa da Grande Jatte (\"Un dimanche apr\u00e8s-midi \u00e0 l'Ile de la Grande Jatte\") \u00e9 a obra m\u00e1is famosa de Georges Seurat, exemplo do puntillismo, considerada como unha das m\u00e1is destacadas pinturas do XIX, dentro de per\u00edodo post-impresionista.\nA illa da \"Grande Jatte\" est\u00e1 no r\u00edo Sena en Par\u00eds entre La Defense e o suburbio de Neuilly, cortado polo Pont-de-Levallois. A\u00ednda que durante varios anos foi un sitio industrial, hoxe \u00e9 un xard\u00edn p\u00fablico e de desenvolvemento edific\u00e1bel. No 1884, a illa era un retiro buc\u00f3lico do centro urbano.\nSeurat tardou dous anos en pintar a obra, rexistrando escrupulosamente a paisaxe do parque. Non s\u00f3 traballou no orixinal, sen\u00f3n que completou numerosos debuxos preliminares e esbozos ao \u00f3leo. Concentrouse en aspectos da cor, luz e forma. A obra ten unhas dimensi\u00f3ns de 2 por 3 metros.\nImpelido por recentes estudos coet\u00e1neos de \u00f3ptica e o desenvolvemento da teor\u00eda das cores, contrapuxo puntos de cor que, a trav\u00e9s dunha unificaci\u00f3n \u00f3ptica, forman un matiz sinxelo na vista do espectador. Cr\u00eda que este modo de pintar, agora co\u00f1ecido como puntillismo, pod\u00eda converter os colores en m\u00e1is brillantes e en\u00e9rxicos que as pinceladas ao uso. A fin de facer a experiencia m\u00e1is v\u00edvida, rodeou todo cunha estrutura de puntos pintados, que a s\u00faa vez encerrou cun marco de madeira branco puro, que \u00e9 como se exhibe a\u00ednda hoxe no Art Institute of Chicago.\nNa creaci\u00f3n da pintura, Seurat empregou o ent\u00f3n novo pigmento zinc amarelo (zinc cromado), moi vis\u00edbel nos amarelos brillantes que figuran no c\u00e9spede da pintura, mais tam\u00e9n nas mesturas con pigmentos laranxa e azuis. Por\u00e9n co tempo o zinc amarelo tendeu a escurecerse e acasta\u00f1arse, unha dexeneraci\u00f3n da cor que comezou a aparecer a\u00ednda en vida de Seurat."}
{"id": "48064", "revid": "85894", "url": "https://gl.wikipedia.org/wiki?curid=48064", "title": "Ahuachap\u00e1n", "text": "Ahuachap\u00e1n \u00e9 un municipio do Distrito e Departamento de Ahuachap\u00e1n, est\u00e1 situado a 100 quil\u00f3metros de distancia da cidade de San Salvador, \u00e9 capital do departamento do mesmo nome.\nEst\u00e1 confinado \u00f3 norte por San Lourenzo e a Rep\u00fablica de Guatemala; \u00f3 leste por San Lourenzo, Atiquizaia e Turin; \u00f3 sur por Xuai\u00faa (Departamento de Sonsonate), Apaneca, Concepci\u00f3n de Ataco e Tacuba; e \u00f3 leste pola Rep\u00fablica de Guatemala. A s\u00faa extensi\u00f3n \u00e9 de 244.84 km\u00b2 e a s\u00faa poboaci\u00f3n \u00e9 de 124,012 habitantes (est. 2006). O seu r\u00edo principal \u00e9 O Paz. O seu principal cultivo \u00e9 o caf\u00e9 e ten beneficios de caf\u00e9 na zona. Ten varios sitios tur\u00edsticos, como por exemplo: Os Ausois, as lagoas do Ch\u00e1n e de Mor\u00e1n, Os saltos de Atehuecillas e de Malacatiup\u00e1n. Para a s\u00faa administraci\u00f3n, o municipio div\u00eddese en 28 cant\u00f3ns, os cales son: Ashapuco, Chancuyo, Chipilapa, Cuyanausul, O Anonal, O Roble, O Tigre, O Barro, Guayaltepec, A Coyotera, A Danta, A Munta\u00f1i\u00f1a, As Chinamas (posto de fronteira), Ch\u00e1n de Do\u00f1a Mar\u00eda, Ch\u00e1n da Lagoa ou O Espi\u00f1o, Loma da Gloria, Os Huatais, Os Magueis, Os Toles, Nexapa, Palo Pique, R\u00edo Fr\u00edo, San L\u00e1zaro, San Ram\u00f3n, Santa Cruz, Santa Rosa Acacalco, Suntecumat e Tacubita.\nDepartamento de Ahuachap\u00e1n.\nO Departamento de Ahuachap\u00e1n, \u00e9 o m\u00e1is occidental dos 14 departamentos nos que est\u00e1 dividido O Salvador. Ten unha \u00e1rea de 1,239.60 quil\u00f3metros cadrados e unha poboaci\u00f3n estimada para o 2006 de 361,953 habitantes. Para a s\u00faa administraci\u00f3n div\u00eddese en 12 municipios, os cales son:"}
{"id": "48065", "revid": "23204", "url": "https://gl.wikipedia.org/wiki?curid=48065", "title": "Biblos", "text": "Biblos foi unha antiga cidade fenicia situada nun outeiro chamada \"Gubla\" nos textos cuneiformes e \"Gebal\" na Biblia. Actualmente \u00e9 unha cidade do L\u00edbano denominada \"Djubayl\", trinta quil\u00f3metros ao norte de Beirut.\nA s\u00faa etimolox\u00eda prov\u00e9n do outeiro no que estaba situada (\"Gablu\", monta\u00f1a en lingua hebrea) que derivou no seu nome orixinal hebreo \"Gebal\", pasando de aqu\u00ed \u00e1 forma grega Byblos e de al\u00ed a palabra Biblion \"libro\", que tam\u00e9n orixinar\u00e1 o termo \"Biblia\".\nFoi unha activa cidade mercantil, mercado de papiros, madeira de cedro, e cobre do C\u00e1ucaso, convertida no centro comercial do Mediterr\u00e1neo oriental. Mantivo vasalaxe cos fara\u00f3ns do antigo Exipto; posteriormente foi cidade tributaria de asirios e persas.\nDa antiga Biblos cons\u00e9rvase unha muralla de comezos da Idade de Bronce, o templo \"Baalat Gebal\", unha necr\u00f3pole e numerosos restos da \u00e9poca romana e medieval.\nFoi declarada Patrimonio da Humanidade pola UNESCO en 1984"}
{"id": "48066", "revid": "25871", "url": "https://gl.wikipedia.org/wiki?curid=48066", "title": "Llu\u00eds Dom\u00e8nech", "text": "Llu\u00eds Dom\u00e8nech i Montaner, nado o 21 de decembro de 1850 e finado o 27 de decembro de 1923, foi un pol\u00edtico e arquitecto catal\u00e1n que destacou polas s\u00faas obras edificadas en estilo modernista catal\u00e1n.\nTraxectoria.\nNaceu en Barcelona e a\u00ednda mozo manifestar\u00eda o seu interese pola arquitectura. Estudou a carreira de arquitectura, ocupando posteriormente unha c\u00e1tedra no Colexio de Arquitectura de Barcelona. Desde ese cargo exerceu unha influencia consider\u00e1bel sobre como deb\u00eda ser o modernismo en Catalu\u00f1a. Escribiu un artigo titulado \"En busca d\u2019una arquitectura nacional\", publicado na revista \"La Renaixen\u00e7a\" (O Renacemento), que marcou o cami\u00f1o cara a unha arquitectura moderna e nacional catal\u00e1.\nPol\u00edtico.\nEn 1892 presidiu a asemblea que redactou as Bases de Manresa, documento que pu\u00f1a os alicerces para a devoluci\u00f3n das Constituci\u00f3ns catal\u00e1s.\nArquitecto.\nComo arquitecto, Dom\u00e8nech realizou edificios nos que se combina unha racionalidade estrutural con elementos ornamentais extraordinarios, inspirados nas correntes arquitect\u00f3nicas hispano-\u00e1rabes e nas li\u00f1as curvas propias do modernismo. No actual Museo de Zoolox\u00eda, constru\u00eddo orixinariamente como restaurante (\"El Castell dels Tres Dragons\": O Castelo dos Tres Drag\u00f3ns) con motivo da Exposici\u00f3n Universal de 1888, en Barcelona, Dom\u00e8nech utilizou estruturas de ferro a vista e cer\u00e1mica, t\u00e9cnica que m\u00e1is tarde, en 1908, perfeccionar\u00eda no Palau de la M\u00fasica Catalana' (Pazo da M\u00fasica Catal\u00e1). Este edificio, e os que proxectou posteriormente, incorporan unha profusi\u00f3n de mosaicos, cer\u00e1micas e vidro, policromados, dispostos con exquisita harmon\u00eda, que lles confiren un aspecto grandioso.\nContrariamente a outros arquitectos do modernismo, Dom\u00e8nech tendeu co paso do tempo a realizar edificios m\u00e1is lixeiros, eliminando material nas estruturas, pero mantendo a ornamentaci\u00f3n como elemento de primeira orde.\nDom\u00e8nech i Montaner faleceu en Barcelona aos 73 anos de idade."}
{"id": "48067", "revid": "54334", "url": "https://gl.wikipedia.org/wiki?curid=48067", "title": "Mariupol", "text": "Mariupol (en ), \u00e9 unha cidade de Ucra\u00edna e da provincia (\"oblast\") de Donetsk, na confluencia do r\u00edo Kalmius e o Mar de Azov. \u00c9 un importante centro metal\u00farxico de Donbass e pos\u00fae d\u00faas universidades."}
{"id": "48068", "revid": "5863", "url": "https://gl.wikipedia.org/wiki?curid=48068", "title": "Arist\u00f3fanes", "text": "Arist\u00f3fanes (448 a.C. - 380 a.C., en grego \u1f08\u03c1\u03b9\u03c3\u03c4\u03bf\u03c6\u03ac\u03bd\u03b7\u03c2) foi un c\u00f3mico e dramaturgo grego. Escribiu m\u00e1is de 40 comedias pero s\u00f3 se conservan once completas. Traducidas \u00e1 lingua galega, public\u00e1ronse \"Nubes\" e \"Asemblearias\", nun \u00fanico volume, o n\u00famero 7 da colecci\u00f3n Cl\u00e1sicos en Galego, editado pola Xunta de Galicia e a Editorial Galaxia.\nTraxectoria.\nSonnos desco\u00f1ecidos o lugar e a data do seu nacemento, mais posiblemente se educou en Atenas. Viv\u00eda no lugar de \"Kudathenaium\". \u00c9 famoso por ter escrito comedias como \"As aves\" para festas atenienses: as Grandes dionis\u00edacas e a Lenea. En total escribiu corenta obras, once das cales chegaron ata n\u00f3s, e que son os \u00fanicos exemplos superviventes da Comedia \u00e1tica antiga. Moitas destas pezas tratan temas pol\u00edticos. Adoitaban ser s\u00e1tiras dos cidad\u00e1ns m\u00e1is famosos de Atenas ou a s\u00faa conduta na Guerra do Peloponeso. Foi acusado diversas veces de difamaci\u00f3n. Unha comedia famosa, \"As ras\", recibiu a honra ins\u00f3lita de ser repetida, e segundo un bi\u00f3grafo posterior, foi premiada cunha coroa c\u00edvica.\nArist\u00f3fanes aparece na obra \"O banquete\" de Plat\u00f3n, expondo unha explicaci\u00f3n mitol\u00f3xica c\u00f3mica da orixe do amor. \"Nubes\", unha produci\u00f3n desastrosa que acabou nun humillante \u00faltimo posto nunha festa \"Dionis\u00edaca\", satiriza o novo ensino da sof\u00edstica, tan de moda entre a aristocracia do momento; S\u00f3crates ser\u00e1 a v\u00edtima satirizada, aparecendo como un sofista. \"Lis\u00edstrata\" foi escrita durante a guerra con Esparta, e presenta o pacifismo de forma c\u00f3mica: as mulleres de ambas as cidades deixan de ter sexo cos seus maridos ata que abandonen a loita."}
{"id": "48069", "revid": "336", "url": "https://gl.wikipedia.org/wiki?curid=48069", "title": "Cabaleiros da mesa redonda", "text": ""}
{"id": "48071", "revid": "27249", "url": "https://gl.wikipedia.org/wiki?curid=48071", "title": "Departamento de San Salvador", "text": "O departamento de San Salvador est\u00e1 localizado na zona central do Salvador. Ten unha superficie de 886,15\u00a0km\u00b2, e conta con 2\u00a0233\u00a0696 habitantes. Foi creado en 1824. Div\u00eddese en tres distritos (Santo Tom\u00e1s, San Salvador e Tonacatepeque), os cales div\u00eddense en 19 municipios:"}
{"id": "48072", "revid": "22570", "url": "https://gl.wikipedia.org/wiki?curid=48072", "title": "Mihai Eminescu", "text": "Mihai Eminovici, co\u00f1ecido como Mihai Eminescu, nado o 15 de xaneiro de 1850 e finado o 15 de xu\u00f1o de 1889, foi un poeta rom\u00e1ntico, o m\u00e1is c\u00e9lebre de Roman\u00eda e da Rep\u00fablica de Moldavia. A s\u00faa obra est\u00e1 traducida a m\u00e1is de 60 idiomas.\nOs seus poemas m\u00e1is co\u00f1ecidos son \"Luceafarul\" (\"Hyp\u00e9rion\") - Lucifer, \"Od\u0103 \u00een metru antic\" (\"Oda en metro antigo\"), e as 5 \"Scrisori\" (\"Ep\u00edstolas\"). Eminescu era un membro activo da sociedade literaria \"Junimea\", traballando como editor en \"Timpul\", o xornal oficial do Partido Conservador.\nObra.\nOs seus poemas m\u00e1is importantes son:"}
{"id": "48073", "revid": "59564", "url": "https://gl.wikipedia.org/wiki?curid=48073", "title": "Perfecto Conde Muruais", "text": "Perfecto Conde Muruais, nado en Xinzo (A Pontenova) o 13 de abril de 1943, \u00e9 un xornalista e escritor galego.\nTraxectoria.\nFormaci\u00f3n.\nFillo de labregos e incentivado polo mestre Enrique Muruais, da s\u00faa familia, estudou por libre os catro primeiros cursos do bacharelato en Lugo, e despois Filosof\u00eda e Letras na Universidade de Santiago de Compostela, onde foi compa\u00f1eiro de Carlos Casares, Luis Coch\u00f3n, Mauro Fern\u00e1ndez, Arturo Reguera, Marisa Mel\u00f3n ou Vicente \u00c1lvarez Areces. En 1969, co \u00fanico prop\u00f3sito de conseguir un permiso no servizo militar que estaba facendo en Santiago, ingresou na \"Escuela de Periodismo de la Iglesia de Madrid\".\nXornalismo.\nRodrigo Royo, fundador e director de \"Diario SP\", deulle o primeiro traballo neste xornal. Pouco despois, mentres exerc\u00eda no xornal \"Noticias M\u00e9dicas\", tomou contacto con Raimundo Garc\u00eda Dom\u00ednguez (Borob\u00f3), que dirix\u00eda a revista \"Chan\". Mentres tanto, empezou a escribir nos semanarios \"Triunfo\" e \"Actualidade Econ\u00f3mica\".\nEn 1972 o editor asturiano Silverio Ca\u00f1ada contratouno para coordinar a posta en marcha da \"Gran Enciclopedia Gallega\", que empezou a publicarse en 1974. Perfecto Conde participou, anos despois, no consello asesor da reedici\u00f3n desta enciclopedia que fixo o diario \"El Progreso\" de Lugo.\nEn 1975, chamado por Luis Mari\u00f1as, incorporouse \u00e1 redacci\u00f3n en Galicia de Televisi\u00f3n Espa\u00f1ola, onde foi pioneiro da utilizaci\u00f3n do idioma galego neste medio, con programas como \"Panorama de Galicia\" e \"Concellos\". Nese tempo entrevistou a diversos persoeiros da cultura galega, como Ram\u00f3n Otero Pedrayo, Eduardo Blanco Amor, Domingo Garc\u00eda-Sabell, Isaac D\u00edaz Pardo, Lu\u00eds Seoane, Valent\u00edn Paz-Andrade, Rafael Dieste, Sebasti\u00e1n Mart\u00ednez-Risco, \u00c1nxel Fole, Xes\u00fas Alonso Montero etc. \u00d3 mesmo tempo, era correspondente en Galicia da BBC de Londres, na que tivo que asinar co pseud\u00f3nimo de \"Antonio del Eo\" por raz\u00f3ns pol\u00edticas, e traballou tam\u00e9n para a Radiodifu\u00e7\u00e3o Portuguesa.\nEn 1976, cando empezou a publicarse o xornal \"El Pa\u00eds\", incorp\u00f3rase como correspondente en Galicia, oficio que desempe\u00f1ou ata 1982. As\u00ed mesmo formou parte do equipo de redacci\u00f3n de \"Intervi\u00fa\", primeiro como delegado en Galicia, ata 1984, e logo como xefe de Investigaci\u00f3n e redactor xefe na redacci\u00f3n central do Grupo Zeta en Madrid.\nPerfecto Conde colaborou co semanario \"Tiempo\", as\u00ed como cos xornais galegos \"La Regi\u00f3n\" e \"El Progreso\" e cos catal\u00e1ns \"El Peri\u00f3dico de Catalunya\" e \"Avui\". De volta a Galicia en 1995, dirixiu a revista \"Gam\" durante unha curta etapa e foi xefe do Gabinete de Prensa do Concello de Ferrol dende xullo de 1999 ata xu\u00f1o de 2003. En setembro dese ano incorporouse ao semanario \"A Nosa Terra\" como redactor de Investigaci\u00f3n.\nUsou os pseud\u00f3nimos Ant\u00f3n Roxo e Antonio del Eo.\nObra.\nFroito das investigaci\u00f3ns xornal\u00edsticas que levou a cabo en Colombia, M\u00e9xico, Brasil, Arxentina e noutros pa\u00edses, en 1991 publicou o libro \"La conexi\u00f3n gallega, del tabaco a la coca\u00edna\" (Ediciones B, Barcelona), e tres anos despois \"Memoria infinda\" (Santiago de Compostela)."}
{"id": "48074", "revid": "27249", "url": "https://gl.wikipedia.org/wiki?curid=48074", "title": "Apopa", "text": "Apopa \u00e9 un municipio do distrito de Tonacatepeque, pertencente \u00f3 departamento de San Salvador. O nome prov\u00e9n do n\u00e1huatl e significa \"Lugar de neboeiros\" ou \"lugar de vapor de auga\". A \u00e1rea do municipio \u00e9 de 51,64 quil\u00f3metros cadrados. A poboaci\u00f3n \u00e9 de 250.000 habitantes.\nOrganizaci\u00f3n administrativa.\nPara a s\u00faa administraci\u00f3n, div\u00eddese en oito cant\u00f3ns:\nA cabeceira do municipio \u00e9 a cidade de Apopa, que se divide nos barrios El P\u00e9rdido, Centro, El Calvario e El Tr\u00e1nsito, e varias outras comunidades, entre as que est\u00e1n: Reparto Apopa, Madre Terra, La Ermita, Guadalupe, Las Orqu\u00eddeas, Los Naranjos, Las Jacaranda, El \u00c1lamo e San Sebasti\u00e1n."}
{"id": "48076", "revid": "736", "url": "https://gl.wikipedia.org/wiki?curid=48076", "title": "Doutor Who - Doctor Who", "text": ""}
{"id": "48078", "revid": "1131", "url": "https://gl.wikipedia.org/wiki?curid=48078", "title": "Eutrofizaci\u00f3n", "text": "En ecolox\u00eda, ch\u00e1mase eutrofizaci\u00f3n ao incremento dos nutrientes qu\u00edmicos (especialmente f\u00f3sforo e nitr\u00f3xeno) nun ecosistema, normalmente unha masa de auga, como un r\u00edo, lago ou ba\u00eda m\u00e1is ou menos fechada. A eutrofizaci\u00f3n pode ser natural ou artificial neste \u00faltimo caso causada polos eflu\u00edntes agr\u00edcolas, urbanos ou industriais.\nEstas substancias son os principais nutrientes do fitoplancto (as \"alga\" microsc\u00f3picas que viven na auga), que se reproduce en grandes cantidades, tornando a auga verdosa ou acasta\u00f1ada. Canto estas algas comezan a morrer, e con elas o zooplancto que delas se alimenta, a s\u00faa descomposici\u00f3n pode tornar a masa de auga pobre en os\u00edxeno, provocando a morte de peixes e outros animais e a formaci\u00f3n de gases t\u00f3xicos ou de cheiro desagrad\u00e1bel.\nCando isto acontece, a eliminaci\u00f3n das causas da contaminaci\u00f3n pode levar o ecosistema de novo a unha situaci\u00f3n saud\u00e1bel mais, se for un sistema fechado, as especies que que desapareceran poden non volver aparecer.\nA eutrofizaci\u00f3n \u00e9 a causante do chamado \"verd\u00edn\" en charcas e encoros, a\u00ednda que tam\u00e9n pode aparecer en lagoas e r\u00edos de pouca corrente, e \u00e9 debido \u00e1s cianobacterias.\nA eutrofizaci\u00f3n reco\u00f1eceuse como problema ecol\u00f3xico nos lagos e encoros europeos e norteamericanos a mediados do s\u00e9culo XX. Desde ent\u00f3n tense estendido al\u00ed onde aumenta a actividade industrial. Son eutr\u00f3ficos o 54 % dos lagos de Asia, o 53 % de Europa, o 48 % de Am\u00e9rica do Norte, o 41 % de Suram\u00e9rica e o 28 % de \u00c1frica."}
{"id": "48080", "revid": "1987", "url": "https://gl.wikipedia.org/wiki?curid=48080", "title": "156", "text": ""}
{"id": "48081", "revid": "56817", "url": "https://gl.wikipedia.org/wiki?curid=48081", "title": "157", "text": ""}
{"id": "48082", "revid": "85894", "url": "https://gl.wikipedia.org/wiki?curid=48082", "title": "Gotemburgo", "text": "Gotemburgo () \u00e9 unha cidade do condado de V\u00e4sterg\u00f6tland na costa oeste de Suecia. No ano 2006, a cidade ti\u00f1a unha poboaci\u00f3n de 490.000 habitantes na s\u00faa \u00e1rea e 879.000 na \u00e1rea metropolitana, fac\u00e9ndoa a segunda maior cidade do pa\u00eds, despois de Estocolmo. A cidade tam\u00e9n destaca pola s\u00faa importante universidade.\nA cidade est\u00e1 situada no esteiro do G\u00f6ta \u00c4lv no Kattegat, o r\u00edo divide a cidade en d\u00faas porci\u00f3ns, unha situada na illa de Hisingen e a outra en terra firme. Grazas ao r\u00edo G\u00f6ta \u00c4lv Gotemburgo \u00e9 un dos portos m\u00e1is importantes de Escandinavia.\nDemograf\u00eda.\nA cidade de Gotemburgo, como a maior\u00eda das \u00e1reas metropolitanas de Suecia, pos\u00fae unha gran poboaci\u00f3n inmigrante. Segundo o censo do 2005, a cidade ti\u00f1a unha poboaci\u00f3n de 93.965 inmigrantes, formando o 20% da poboaci\u00f3n, do cal o 10% v\u00e9n de Ir\u00e1n e o 9% de Finlandia. A poboaci\u00f3n iraniana, xunto cos inmigrantes do Oriente Medio (sobre todo Iraq) e a antiga Iugoslavia, viven na zona de Angered (sobre todo en Bergsj\u00f6n, Hj\u00e4llbo e Hammarkullen) e noutros arrabaldes do nordeste, mentres que os procedentes de Escandinavia, Europa meridional (Portugal, Italia e Grecia) e Europa do leste viven m\u00e1is integrados por toda a cidade. A zona de Fr\u00f6lunda \u00e9 co\u00f1ecida pola s\u00faa elevada poboaci\u00f3n chinesa.\nXeograf\u00eda.\nGotemburgo at\u00f3pase no Condado de V\u00e4stra G\u00f6taland, na costa oeste da Suecia, est\u00e1 ba\u00f1ada polo Kattegat (estreito do Mar do Norte) e pola foz do r\u00edo G\u00f6ta \u00c4lv. Grazas \u00e1 corrente do Golfo, a cidade pos\u00fae un clima ameno, \u00e9 de grandes precipitaci\u00f3ns. O arquip\u00e9lago de Gotemburgo est\u00e1 formado por illas cunha constituci\u00f3n rochosa agreste, t\u00edpica de toda a costa do Condado de Bohus.\nA \u00e1rea metropolitana de Gotemburgo est\u00e9ndese aos municipios de Ale, H\u00e4rryda, Kung\u00e4lv, Lerum, M\u00f6lndal, Partille, Stenungsund, Tj\u00f6rn e \u00d6cker\u00f6 (no Condado de V\u00e4stra G\u00f6taland) e Kungsbacka (no Condado de Halland).\nInfraestruturas.\nO principal aeroporto da cidade (Gotemburgo-Landvetter) at\u00f3pase en Landvetter, a 20\u00a0km ao leste de Gotemburgo. Un segundo aeroporto (G\u00f6teborg City Airport), de menores dimensi\u00f3ns, at\u00f3pase 14\u00a0km ao norte da cidade. A estaci\u00f3n central (Centralstationen) e a terminal Nils Ericson son outros importantes centros de comunicaci\u00f3n da cidade, con autobuses e trens que comunican a cidade con diversos puntos de Suecia, e con ligaz\u00f3ns nas cidades de Oslo e Copenhague.\nDiversas li\u00f1as de transbordador ligan a cidade a Frederikshavn, Kiel, Kristiansand e Newcastle. No 2005 o porto rexistrou un movemento de m\u00e1is de 2.2 mill\u00f3ns de persoas.\nGotemburgo \u00e9 un centro lox\u00edstico, cun transporte de mercador\u00edas por tren e cami\u00f3n que unen Suecia e Noruega co porto da cidade. Este \u00e9 o maior de toda Escandinavia, cun volume bruto de preto de 156 mill\u00f3ns de toneladas/ano (datos de 2005).\nA li\u00f1a de tren el\u00e9ctrico/metropolitana \u00e9 a maior do Norte de Europa, con m\u00e1is de 150\u00a0km de extensi\u00f3n."}
{"id": "48083", "revid": "56817", "url": "https://gl.wikipedia.org/wiki?curid=48083", "title": "158", "text": ""}
{"id": "48084", "revid": "56817", "url": "https://gl.wikipedia.org/wiki?curid=48084", "title": "159", "text": ""}
{"id": "48085", "revid": "56817", "url": "https://gl.wikipedia.org/wiki?curid=48085", "title": "160", "text": ""}
{"id": "48086", "revid": "56817", "url": "https://gl.wikipedia.org/wiki?curid=48086", "title": "161", "text": ""}
{"id": "48091", "revid": "27249", "url": "https://gl.wikipedia.org/wiki?curid=48091", "title": "Departamento de La Libertad, O Salvador", "text": "La Libertad ou A Liberdade \u00e9 un departamento do Salvador. A s\u00faa capital \u00e9 Santa Tecla, anteriormente chamada Nueva San Salvador (Nova San Salvador). Forma parte dos departamentos da zona centra da rep\u00fablica, limita a norte co departamento de Chalatenango, a leste cos departamentos de San Salvador e La Paz, ao sur co Oc\u00e9ano Pac\u00edfico, a oeste cos departamentos de Santa Ana e Sonsonate.\nEst\u00e1 dividido en tres distritos: Santa Tecla, Quezaltepeque e San Juan Opico."}
{"id": "48092", "revid": "15490", "url": "https://gl.wikipedia.org/wiki?curid=48092", "title": "Victor Horta", "text": "Victor Horta, nado en Gante o 6 de xaneiro de 1861 e finado en Bruxelas o 9 de setembro de 1947, foi un arquitecto belga.\nPrecursor do Art Nouveau, Horta revolucionou o modo de concibir os edificios de vivendas, ampliando desde o tradicional acabado arquitect\u00f3nico dos proxectos de espazos, internos e externos, ata unha concepci\u00f3n que comprend\u00eda tam\u00e9n o estudo das luces, dos equipamentos, dos decorados das paredes, incluso os obxectos. Segundo a avaliaci\u00f3n dun dos seus admiradores, o arquitecto franc\u00e9s Hector Guimard, Horta foi un \u00abarquitecto artista\u00bb que concib\u00eda a casa como unha obra de arte \"total\".\nObra (selecci\u00f3n).\nCatro das s\u00faas casas privadas (h\u00f4tels) est\u00e1n inclu\u00eddas na lista do Patrimonio da Humanidade da UNESCO:\nOutras obras de Horta son:\nEn Bruxelas:\nEn Tournai"}
{"id": "48093", "revid": "5863", "url": "https://gl.wikipedia.org/wiki?curid=48093", "title": "Departamento de Chalatenango", "text": "Chalatenango \u00e9 un departamento do Salvador. A s\u00faa capital \u00e9 Chalatenango, at\u00f3pase localizado \u00f3 norte da capital do pa\u00eds, San Salvador, na fronteira con Honduras. A\u00ed sit\u00faase o Monte El Pital con 2,800 metros de altitude sobre o nivel do mar, que \u00e9 o punto m\u00e1is alto do pa\u00eds. O clima m\u00e1is fr\u00edo durante o ano ac\u00e1dase nesas alturas."}
{"id": "48095", "revid": "27249", "url": "https://gl.wikipedia.org/wiki?curid=48095", "title": "Departamento de San Miguel", "text": "San Miguel \u00e9 un departamento do Salvador. A s\u00faa capital ou cabeceira departamental \u00e9 San Miguel.\nConfina ao norte coa Rep\u00fablica de Honduras, ao leste cos departamentos de Moraz\u00e1n e La Uni\u00f3n, ao oeste cos departamentos de Caba\u00f1as e Usulut\u00e1n, e ao sur presenta unha pequena franxa costeira que se abre cara ao oc\u00e9ano Pac\u00edfico.\nTen 2.077,1\u00a0km\u00b2 e uns 480.000 habitantes. O seu crecemento demogr\u00e1fico anual \u00e9 de 1,09 %.\nSan Miguel foi convertida en departamento o 12 de xu\u00f1o de 1824.\nDestaca entro dos seus conf\u00edns o volc\u00e1n de San Miguel ou Chaparrastique, que forma parte da serra Tecapa-Chinameca que recorre o sector central deste departamento e a parte oriental do departamento de Usulut\u00e1n."}
{"id": "48098", "revid": "72012", "url": "https://gl.wikipedia.org/wiki?curid=48098", "title": "Louis Sullivan", "text": "Louis Henry (Henri) Sullivan, nado o 3 de setembro de 1856 en Boston e finado o 14 de abril de 1924, foi un arquitecto estadounidense, considerado un dos pais da Arquitectura Moderna. \u00c9 considerado por moitos como o creador do moderno ra\u00f1aceos. Foi un influente arquitecto e cr\u00edtico pertencente \u00e1 Escola de Chicago. Consid\u00e9rase ademais o mentor de Frank Lloyd Wright.\nTraxectoria.\nEstudou arquitectura no Instituto de Tecnolox\u00eda de Massachusetts, estabelec\u00e9ndose logo en Chicago no ano 1873. As\u00f3ciase coa construci\u00f3n da primeira xeraci\u00f3n de ra\u00f1aceos americanos. Nesa \u00e9poca os avances na tecnolox\u00eda do aceiro, permit\u00edan constru\u00edr edificios m\u00e1is altos e espazosos do que era pos\u00edbel con anterioridade, ao mesmo tempo o desenvolvemento de novos ascensores e montacargas levados a cabo por Otis permitiu o movemento vertical con maior fluidez.\nTraballou con moitos outros arquitectos como Frank Furness, William LeBaron Jenney e Dankmar Adler; foi mestre de Frank Lloyd Wright, que sempre se referiu a el como o seu 'lieber meister'.\nObras destacadas.\nA partir dos anos 1890, l\u00e1nzase \u00e1 construci\u00f3n de ra\u00f1aceos con estrutura de aceiro e cuberta plana, que gardan unha divisi\u00f3n tripartita: \nAdemais publicou dous libros que difunden as s\u00faas ideas: \u00ab Kindergarten Chats \u00bb (Charlas de xard\u00edn de infancia) e \u00ab Autobiography of an Idea \u00bb (Autobiograf\u00eda dunha idea)."}
{"id": "48102", "revid": "23204", "url": "https://gl.wikipedia.org/wiki?curid=48102", "title": "Bob Beamon", "text": "Robert \"Bob\" Beamon, nado en Jamaica (Nova York) o 29 de agosto de 1946, \u00e9 un atleta norteamericano retirado, especialista en salto de lonxitude. \u00c9 famoso polo seu extraordinario salto nos Xogos Ol\u00edmpicos de 1968, polo que obtivo a medalla ol\u00edmpica e o r\u00e9cord do mundo de salto de lonxitude.\nTraxectoria.\nNos Xogos Ol\u00edmpicos de 1968 estabeleceu un novo r\u00e9cord mundial en Cidade de M\u00e9xico cun marabilloso salto de 8,90 m, marca que se mantivo imbatida durante 23 anos, sendo declarado pola revista \"Sports Illustrated\" como unha das grandes faza\u00f1as deportivas do s\u00e9culo XX. O seu salto superaba en 55\u00a0cm a mellor marca mundial anterior. Entre os factores que favoreceran un salto tan extraordinario contara sen d\u00fabida a altura elevada a que se sit\u00faa M\u00e9xico, pois no mesmo ano, en Lake Tahoe, tam\u00e9n a consider\u00e1bel altitude, Beamon atinxira 8,39 m.\nA marca atinxida por Beamon foi superada no Campionato mundial de atletismo, celebrado en Toquio no ano 1991, por Carl Lewis (8,91 m) e Mike Powell (8,95 m). Este estabeleceu o novo r\u00e9cord mundial, mais o salto de Bob segue a ser o r\u00e9cord ol\u00edmpico.\nDesenvolvemento persoal.\nAs mellores marcas de Beamon por anos foran:"}
{"id": "48103", "revid": "23204", "url": "https://gl.wikipedia.org/wiki?curid=48103", "title": "Hyderabad", "text": "Hyderabad \u00e9 unha importante cidade da India, situada na ribeira do r\u00edo Musi (afluente do Krishna), na meseta do Dec\u00e1n a uns 500 m de altitude, no centro sur do subcontinente. \u00c9 a capital do estado de Telangana e maila de Andhra Pradesh.\nFundada en 1590 polo sult\u00e1n de Golconda, foi planificada en cadr\u00edcula ao redor do Charminar, porta monumental con catro minaretes e catro arcos baixo a que se cruzan as arterias principais da cidade.\n\u00c9 un importante centro comercial e industrial, e nos \u00faltimos decenios tense desenvolto como polo da tecnolox\u00eda inform\u00e1tica do pa\u00eds xunto a Bangalore.\nA s\u00faa poboaci\u00f3n \u00e9 de 3\u00a0500\u00a0000 habitantes (segundo o censo do 2001), e a s\u00faa \u00e1rea metropolitana conta cunha poboaci\u00f3n estimada de 7 mill\u00f3ns (2007).\nVer \"Historia urbana de Hiderabad\"."}
{"id": "48104", "revid": "98629", "url": "https://gl.wikipedia.org/wiki?curid=48104", "title": "Pradairo com\u00fan", "text": "O pradairo com\u00fan ou pradairo bravo, tam\u00e9n chamado sic\u00f3moro, (Acer pseudoplatanus L.) \u00e9 unha \u00e1rbore caducifolia do x\u00e9nero \"Acer\", da familia Sapindaceae, antes da antiga familia Aceraceae, com\u00fan en Galicia, especialmente en solos h\u00famidos. Moitas veces recibe simplemente o nome de pradairo.\nDescrici\u00f3n.\nO pradairo bravo \u00e9 unha \u00e1rbore grande, de talo lanzal, que pode acadar 35 m de altura e un di\u00e1metro duns 3,5 m ( a 1,5 m sobre o chan). A cortiza \u00e9 de primeiras dun gris amarelento, logo gris avermellado, e pode escamar en placas grandes. As follas son opostas (como en todas as \u00e1rbores do x\u00e9nero \"acer\"), caducas, palmadas con cinco lobos en punta, de dentes romos, separados por seos agudos. Estas follas, de pec\u00edolo longo, son verde-escuras na cara superior e verde-glauco no anverso, onde mostran pelos nos nervios.\nAs flores de cor verde-amarelo, agrupadas en corimbos, aparecen antes que as follas. Te\u00f1en 5 s\u00e9palos, 5 p\u00e9talos e 8 estames. Os froitos son en s\u00e1mara con \u00e1s largas e pregadas, formando \u00e1ngulo recto.\n\u00c9 unha \u00e1rbore de crecemento r\u00e1pido nos primeiros anos, que rebrota doadamente do tronco cando se lle corta. Florece entre 20 a 25 anos, en abril e maio. Os froitos aparecen a finais do ver\u00e1n e mant\u00e9\u00f1ense bastante na \u00e1rbore. Prefire chans ricos e, sobre todo, calizos. Polo xeral aparece en poboaci\u00f3ns espalladas no medio doutras especies, especialmente acompa\u00f1ando faias e abetos. En Galicia pode verse no interior \u00e1 beira de r\u00edos e regatos e nos parques e alamedas.\nUtilizaci\u00f3n.\nO pradairo com\u00fan, coma outros pradairos, cult\u00edvase como planta ornamental, a\u00ednda que en Galiza este uso non \u00e9 com\u00fan, ag\u00e1s en variedades de follas p\u00farpuras. A madeira, branca e bastante dura, \u00fasase en carpinter\u00eda e en torneados. Un emprego salientable \u00e9 para fabricaci\u00f3n de instrumentos musicais. En tempos utilizouse para facer zocas. Fornece tam\u00e9n unha execelente madeira para queimar.\nMitolox\u00eda.\n Segundo a tradici\u00f3n alem\u00e1 as cego\u00f1as engad\u00edan ponlas de pradairos para evitar a esterilidade que lle tra\u00edan os morcegos. E na mitolox\u00eda h\u00fangara est\u00e1 asociado cos malos recordos e a melancol\u00eda segundo a lenda un pastor fixo unha frauta cunha ponla dun pradairo e ao tocala contaba a historia dunha princesa asasinada por envexa polas fillas do rei e que este soterrou baixo o pradairo.\nNome com\u00fan.\nTilo, pradio, pradia, pr\u00e1deo, pradairo, pradaira, prada, pl\u00e1tano silvestre, pladairo, pedrairo, padreiro, padrairo, arce, apradairo, alce, \u00e1lamo."}
{"id": "48107", "revid": "5863", "url": "https://gl.wikipedia.org/wiki?curid=48107", "title": "Aerosol", "text": "En enxe\u00f1er\u00eda ambiental, denom\u00ednase aerosol a un coloide de part\u00edculas s\u00f3lidas ou l\u00edquidas suspendidas nun gas. O termo aerosol ref\u00edrese tanto \u00e1s part\u00edculas como ao gas no que as part\u00edculas est\u00e1n suspendidas. O tama\u00f1o das part\u00edculas pode ser desde 0,002\u00a0\u00b5m a m\u00e1is de 100\u00a0\u00b5m, isto \u00e9, desde unhas poucas mol\u00e9culas ata o tama\u00f1o no que ditas part\u00edculas non poden permanecer suspendidas no gas polo menos durante unhas horas.)\nUsos e caracter\u00edsticas.\n\u00c1s veces, os aerosois son empregados como drogas para a s\u00faa inhalaci\u00f3n. O termo \"inhalantes\" se utiliza para describir unha variedade de substancias cuxa caracter\u00edstica com\u00fan \u00e9 que rara vez, ou nunca, son empregadas por outra ruta que non sexa pola de inhalaci\u00f3n e o seu consumo ten a intenci\u00f3n de provocar alg\u00fan efecto no organismo do consumidor.\nOs aerosois son difusores que conte\u00f1en propulsores e disolventes. Estes incl\u00faen as pinturas pulverizadas, atomizadores para desodorizantes e fixadores de pelo, difusores de aceite vexetal para coci\u00f1ar e difusores para protexer tecidos."}
{"id": "48108", "revid": "56817", "url": "https://gl.wikipedia.org/wiki?curid=48108", "title": "Nitrito (inhalante)", "text": "Os nitritos son unha clase especial de inhalantes que en ocasi\u00f3ns empr\u00e9ganse como drogas. A diferenza da maior\u00eda dos demais inhalantes que act\u00faan directamente sobre o sistema nervioso central (SNC), os nitritos esencialmente dilatan os vasos sangu\u00edneos.\nTipos de nitritos empregados como inhalantes.\nOs nitritos incl\u00faen o Nitrito ciclohex\u00edlico, Nitrito isoam\u00edlico (am\u00edlico) e Nitrito isobut\u00edlico (butilo). O nitrito ciclohex\u00edlico at\u00f3pase nos perfumes ambientais. O nitrito am\u00edlico empr\u00e9gase en certos procedementos de diagn\u00f3stico e se lles prescribe a alg\u00fans pacientes para dores do coraz\u00f3n.\nMesmo, mentres que os outros inhalantes empr\u00e9ganse para alterar o estado de \u00e1nimo, os nitritos se usan principalmente para intensificar o pracer sexual. Na r\u00faa, se lle da o nome de \"poppers\" (\"rebentadores\") ou \"snappers\" (\"renxedores\") \u00e1s ampolas de nitrito am\u00edlico que te\u00f1en ilexitimamente desviadas a este uso. O nitrito de butilo \u00e9 unha substancia ilegal que frecuentemente \u00e9 empaquetada e vendida en pequenas botellas co\u00f1ecidas tam\u00e9n como \"poppers\"."}
{"id": "48109", "revid": "56817", "url": "https://gl.wikipedia.org/wiki?curid=48109", "title": "162", "text": ""}
{"id": "48113", "revid": "323687", "url": "https://gl.wikipedia.org/wiki?curid=48113", "title": "Dostoievski", "text": ""}
{"id": "48115", "revid": "736", "url": "https://gl.wikipedia.org/wiki?curid=48115", "title": "Herbert Hoover", "text": ""}
{"id": "48117", "revid": "85894", "url": "https://gl.wikipedia.org/wiki?curid=48117", "title": "Uppsala", "text": "Uppsala \u00e9 unha cidade situada no centro de Suecia, at\u00f3pase a 70\u00a0km \u00f3 norte de Estocolmo. Uppsala \u00e9 a cuarta cidade sueca en poboaci\u00f3n, no censo do 2015 ti\u00f1a 149\u00a0245 habitantes; cos arrabaldes, a \u00e1rea metropolitana de Uppsala ten unha poboaci\u00f3n de 216\u00a0000 habitantes (2017).\nUppsala \u00e9 a capital do Condado de Uppsala (Uppsala L\u00e4n) e o centro eclesi\u00e1stico de Suecia, sendo a s\u00e9 do arcebispado dende o ano 1164. A cidade de Uppsala \u00e9 famosa pola s\u00faa universidade, a m\u00e1is vella de Escandinavia, fundada en 1477. Nesta universidade estudou Carl von Linn\u00e9 e foi profesor de bot\u00e1nica."}
{"id": "48119", "revid": "23204", "url": "https://gl.wikipedia.org/wiki?curid=48119", "title": "Link\u00f6ping", "text": "Link\u00f6ping () \u00e9 unha cidade situada \u00f3 sur de Suecia, cunha poboaci\u00f3n de 94.298 habitantes 2001). \u00c9 a capital do Condado de \u00d6sterg\u00f6tland con 138.000 habitantes.\nA cidade de Link\u00f6ping \u00e9 co\u00f1ecida pola s\u00faa universidade e a s\u00faa industria de alta tecnolox\u00eda.\nA cidade est\u00e1 situada \u00f3 sur do lago Roxen a medio cami\u00f1o entre a estrada que comunica Estocolmo con Helsingborg.\nEst\u00e1 estrada formou parte da Eriksgata, ruta pola que o rei coroado ti\u00f1a que viaxar segundo as leis medievais. No sistema de estradas do s\u00e9culo XX, foi chamada \"Riksettan\" (autoestrada n\u00ba1). Actualmente ch\u00e1mase a E4 e foi redirixida para pasaren f\u00f3ra da cidade. Ademais das s\u00faas boas autoestradas, Link\u00f6ping est\u00e1 situada no n\u00f3 das li\u00f1as de tren entre Estocolmo , Malm\u00f6 e Copenhaguen, a capital dinamarquesa. A cidade tam\u00e9n pos\u00fae un pequeno aeroporto."}
{"id": "48120", "revid": "336", "url": "https://gl.wikipedia.org/wiki?curid=48120", "title": "Neo-trobadorismo", "text": ""}
{"id": "48121", "revid": "5863", "url": "https://gl.wikipedia.org/wiki?curid=48121", "title": "Clemente Antonio Fern\u00e1ndez Sarela", "text": "Clemente Antonio Fern\u00e1ndez Sarela nado en Santiago de Compostela en 1716 e morto en 1765, foi un arquitecto barroco galego.\nTraxectoria.\nFillo de Francisco Fern\u00e1ndez Sarela, mestre de arquitectura, o seu primeiro proxecto salientable foi a rehabilitaci\u00f3n da porta da muralla de San Francisco, derrubada posteriormente no s\u00e9culo XIX. \nEn 1744 traballou baixo as ordes de Fernando de Casas Novoa na fachada do Obradoiro da catedral santiaguesa. Foi aparellador das obras desta catedral con Lucas Ferro Caaveiro. Xunto con el, realizou as obras da sala capitular e o arquivo; tam\u00e9n traballou na fachada da Acibecher\u00eda.\nOcupouse da edificaci\u00f3n e restauraci\u00f3n das moitas casas que o cabido posu\u00eda en Santiago. Interveu na casa n\u00famero 57 da R\u00faa Nova e na casa n\u00famero 1 do Cant\u00f3n de San Bieito. Pero onde verteu o seu xenio creador foi na Casa do Cabido. Aqu\u00ed buscou dotar de beleza o contorno da Praza das Prater\u00edas. Utiliza espl\u00e9ndidas volutas, placas, pin\u00e1culos e a emblem\u00e1tica vieira, as\u00ed como unha rocalla no lintel da porta. A cornixa voada aparece tam\u00e9n moi decorada, con g\u00e1rgolas e balaustrada con pin\u00e1culos. Obs\u00e9rvase a influencia de Sim\u00f3n Rodr\u00edguez nos cilindros.\nObras s\u00faas son tam\u00e9n o pazo de Benda\u00f1a en Santiago e o de pazo de Sistallo en Cospeito, o campanario do mosteiro de Caaveiro, tam\u00e9n debedor de Sim\u00f3n Rodr\u00edguez, o pazo de Fondevila nas Casas Reais compostel\u00e1s, e as primeiras obras no colexio da Compa\u00f1\u00eda de Mar\u00eda, concretamente a parte oriental do convento e a igrexa ata o cruceiro.\nFaleceu en 1765 e foi soterrado na capela da Orde Terceira."}
{"id": "48123", "revid": "1131", "url": "https://gl.wikipedia.org/wiki?curid=48123", "title": "Xos\u00e9 Gambino", "text": "Xos\u00e9 Gambino, nado no Faramello (Ribasar, Rois) o 14 de maio de 1719 e finado en Santiago de Compostela o 24 de agosto de 1775, foi o m\u00e1ximo expo\u00f1ente da escultura rococ\u00f3 en Galicia.\nTraxectoria.\nNaceu no pazo do Faramello. Colaborou con Fernando de Casas Novoa na fachada do Obradoiro. Os franciscanos encarg\u00e1ronlle unha figura de santo Ant\u00f3n para o convento de San Francisco de Herb\u00f3n, onde innovou a iconograf\u00eda galega co neno nun s\u00f3 brazo. M\u00e1is tarde, neste mesmo convento, tallou as imaxes da Virxe, san Xos\u00e9, san Francisco, san Miguel, san Rafael e Santiago Peregrino. Realizou as imaxes para o retablo da capela do pazo de Oca. En 1753 traballou no mosteiro de Oseira.\n\u00c9 emblem\u00e1tico o seu Santiago peregrino da sala capitular da bas\u00edlica compostel\u00e1 e as s\u00faas imaxes de Santiago Matamouros (na propia catedral e no front\u00f3n do Pazo de Raxoi). Salienta tam\u00e9n un san Roque na capela compostel\u00e1 do mesmo nome.\nGrandes mosteiros como o de Sobrado dos Monxes e San Marti\u00f1o Pinario reclamaron tam\u00e9n os seus servizos. Con el formouse o grande escultor galego do per\u00edodo seguinte Xos\u00e9 Ferreiro, xenro seu."}
{"id": "48132", "revid": "98629", "url": "https://gl.wikipedia.org/wiki?curid=48132", "title": "Alonso III de Fonseca", "text": "Alonso de Fonseca e Ulloa, m\u00e1is co\u00f1ecido como Alonso III de Fonseca, nado en Santiago de Compostela en 1475 e finado en Alcal\u00e1 de Henares o 4 de febreiro de 1534, foi un relixioso galego, arcebispo de Compostela e de Toledo. Foi un protector e mecenas do humanismo e un dos principais impulsores da Universidade de Santiago.\nTraxectoria.\nInicios.\nNaceu na r\u00faa do Franco. Era fillo do arcebispo Alonso II de Fonseca e de Mar\u00eda de Ulloa, se\u00f1ora de Cambados. Estudou Artes na Universidade de Salamanca. En vida acumulou unha gran riqueza, herdando dos seus pais 10\u00a0891\u00a0000 marabed\u00eds mais outros 7 mill\u00f3ns do se\u00f1or\u00edo de Monterrei.\nFoi c\u00f3engo compostel\u00e1n desde 1490, arcediago do Saln\u00e9s no 1493, arcediago e notario de Cornado no 1496, cura da Santa Mar\u00eda de Pontevedra e San Pedro de Santa Comba (Lugo) e abade da Colexiata de Santa Mar\u00eda do Campo coru\u00f1esa no 1512.\nDurante os dez anos nos que formou parte do Cabido Compostel\u00e1n o seu inimigo Diego de Muros III, tam\u00e9n un grande interesado no humanismo, desde o seu cargo de De\u00e1n consolidaba o Estudo Xeral e o Gran Hospital.\nArcebispo de Santiago de Compostela.\nEn 1507 foi nomeado arcebispo de Santiago, cargo que ocupar\u00e1 ata 1523. Para sortear a prohibici\u00f3n can\u00f3nica de suceder ao seu pai, viaxou con el a Roma e a N\u00e1poles. Pedro Luis de Borgia (sobri\u00f1o do papa Alexandre VI) foi nomeado sucesor por un per\u00edodo moi breve, de maneira que se venceu o atranco.\nDurante todo o seu mandato contou coa oposici\u00f3n da maior\u00eda do Cabido dirixida polo De\u00e1n Diego de Muros III. No ano 1511 promoveu a reforma do cabido, a imaxe doutras reformas iniciadas na \u00e9poca, atop\u00e1ndose coa oposici\u00f3n deste. Chegaron decisi\u00f3ns provisionais nos anos 1515 e 1516, cheg\u00e1ndose a unha concordia definitiva no ano 1523\nTivo que facer fronte a Rodrigo Osorio de Moscoso, conde de Altamira pertencente a unha nobreza moi expansionista e pr\u00f3ximo a Corte dos Reis Cat\u00f3licos que demandaba os seus dereitos se\u00f1oriais e principalmente o t\u00edtulo de \"Pertegueiro Maior\".\nTam\u00e9n mantivo preitos de xurisdici\u00f3n cos nobres Pedro Berm\u00fadez de Castro, Se\u00f1or de Montaos ou Alonso de Lemos, Se\u00f1or de Sober, e puxo freo \u00e1s inxustizas dos gobernadores, dos dous alcaldes maiores da Real Audiencia do Reino de Galicia, mediante a s\u00faa proximidade aos monarcas e ao papado. Mantivo tam\u00e9n preitos cos monxes bieitos de San Marti\u00f1o Pinario. Os enfrontamentos cos representantes do poder real foron continuos, e graves como o do ano 1509 ou o do ano 1511 que provocaron que se lle estableceran sanci\u00f3ns. A ameza dunha guerra con Francia e inminentes ataques \u00e1 costa galega e o feito de que o arcebispo era o principal baluarte defensivo da rexi\u00f3n fixo que os reis lle levantasen as sanci\u00f3ns e lle ordenasen aos alcaldes que deixen de residir en Santiago e realicen os seus labores de forma m\u00f3bil.\nQuedaron na memoria os solemnes funerais que oficiou pola morte do seu pai en 1512. A eles acudiu Gonzalo Fern\u00e1ndez de C\u00f3rdoba co\u00f1ecido como \"O Gran Capit\u00e1n\", quen ofreceu as s\u00faas vitoriosas armas ao Ap\u00f3stolo Santiago.\nNos anos 1516 e 1517 a peste asolou Santiago, que a sufriu durante mais de oito meses.\nDespois da peste en Espa\u00f1a un novo monarca Carlos V e a Revoluci\u00f3n das Comunidades debuxaban unha nova panorama.\nLiderado pol\u00edtico.\nNo plano pol\u00edtico aparece ligado as altas decisi\u00f3ns da corte desde a coroaci\u00f3n de Carlos I e a guerra das comunidades, sempre tomando parte por este. A isto contribu\u00edu o seu nomeamento como membro do seu Real Consello.\nAsumiu un papel de liderado das reivindicaci\u00f3ns da aristocracia galega e do Reino de Galicia. As\u00ed, nas Cortes reunidas no ano 1520 en Santiago e A Coru\u00f1a, p\u00faxose \u00e1 fronte da protesta da aristocracia galega pola s\u00faa exclusi\u00f3n nas devanditas Cortes. O Reino de Galicia estaba representado por Zamora, o que foi motivo dunha demostraci\u00f3n de axitado descontento ante as portas de San Francisco, onde se reuniron os procuradores castel\u00e1ns e flamengos.\nLiderou o 4 de decembro de 1520 a Asemblea de Melide, representativa da clase dirixente Reino de Galicia. Nela acord\u00e1ronse as seguintes posici\u00f3ns:\nRealizou tam\u00e9n labores de mediaci\u00f3n no levantamento das xerman\u00edas valencianas e desde 1522 converteuse en diplom\u00e1tico e conselleiro real permanecendo continuamente a car\u00f3n do Emperador.\nOs seus obxectivos persoais mudaron. Perseguiu en primeiro lugar a s\u00e9 Primada de Toledo, que obtivo en decembro de 1523.\nArcebispo de Toledo.\nNomeado arcebispo de Toledo e \"Primado das Espa\u00f1as\", cargo no que substitu\u00edu ao falecido Cardeal Cisneros e que ocupou ata a s\u00faa morte, pese a que a s\u00faa ambici\u00f3n levouno a perseguir o t\u00edtulo cardealicio, loita a que se dedicou desde o ano 1525 sen obter o \u00e9xito.\nDurante todo o seu mandato mantivo unha arbitraxe ou concordia co seu sucesor en Compostela e que tam\u00e9n o ser\u00eda na s\u00e9 toledana Juan Tabera, no que lle reclamaba os gastos producidos polas desfeitas dos Irmandi\u00f1os nas fortalezas e bens da igrexa compostel\u00e1 e a deixadez dos dous Fonsecas, Alonso II e el. Co\u00f1\u00e9cese este feito polos documentos co\u00f1ecidos como Preito Tabera Fonseca.\nChamou e favoreceu intelectuais, artistas e humanistas. Bautizou a Filipe II. Asentou a s\u00faa residencia en Alcal\u00e1 de Henares, onde faleceu o 4 de febreiro de 1534. Foi soterrado no Convento das \u00darsulas de Salamanca. O seu fillo Diego de Acevedo e Fonseca, froito das relaci\u00f3ns coa arist\u00f3crata Xoana de Pimentel, estivo ao servizo do rei e tivo morgado en Galicia.\nImpronta cultural.\nEn Santiago, Toledo e Salamanca deixou boas mostras do seu mecenado, cun marcado car\u00e1cter humanista, promovendo a chegada das novas formas renacentistas que ve\u00f1en de Italia.\nFundou o colexio de Santiago en Salamanca, no ano 1521, para os cregos galegos que al\u00e1 \u00edan estudar. No ano 1522 logrou impulsar o novo Colexio compostel\u00e1n, dirixido a estudantes de teolox\u00eda, na localizaci\u00f3n na que estar\u00e1 o Hospital de Santiago Alfeo na Acibechar\u00eda, na actualidade desaparecido, denantes de ocupar o novo edificio, mandado erguer no seu testamento de 1531. Acadou a bula do Papa Clemente VII de 15 de marzo de 1526 para a fundaci\u00f3n dun Colexio novo co t\u00edtulo de Santiago Alfeo, o actual Colexio de Fonseca, no que se puidesen obter os grados propios dos estudos universitarios. Nela autoriz\u00e1base a constru\u00edr un colexio novo ou ampliar o existente Estudo Vello fundado por Lopo G\u00f3mez de Marzoa e anexionar as rendas deste e establecer as ensinanzas de Artes, Teolox\u00eda e Dereito. No seu testamento de 1531 marcou as li\u00f1as xerais da s\u00faa fundaci\u00f3n.\u201c\"Un colegio e universidad donde los moradores e naturales del Reyno de Galicia pudiesen estudiar, aprender e ser ense\u00f1ados en gram\u00e1tica\u00a0y otras facultades\"\u201d.No plano cultural amigouse cos movementos humanistas que entraban en Espa\u00f1a, protexendo a erasmistas e alumeados. Exemplo disto foi a s\u00faa amizade con P\u00e9rez de Oliva. O seu labor humanista tivo proxecci\u00f3n continental. Mantivo correspondencia con Desiderio Erasmo de Rotterdam (o seu secretario manti\u00f1a relaci\u00f3ns de amizade con el). Erasmo chegou a dedicarlle d\u00faas das s\u00faas obras a don Alonso, laudatores que tam\u00e9n fixo o destacado humanista espa\u00f1ol Alvar G\u00f3mez de Castro.\nSituou a Igrexa galega, e posteriormente toda a Igrexa espa\u00f1ola, nas correntes culturais da \u00e9poca.\nA s\u00faa pegada en Santiago de Compostela.\nComezou as obras do claustro da Catedral de Santiago (xa formuladas polo seu pai), iniciadas en 1521 en formas g\u00f3ticas por Juan de \u00c1lava, xa inclu\u00edndo nelas formas renacentistas.\nA mais de Juan de Alava atrae a s\u00faa beira a alg\u00fans dos m\u00e1is importantes arquitectos dos inicios do renacemento espa\u00f1ol, como Alonso de Covarrubias ou Diego de Silo\u00e9."}
{"id": "48134", "revid": "98629", "url": "https://gl.wikipedia.org/wiki?curid=48134", "title": "Edward Teller", "text": "Edward Teller, nado en Budapest o 15 de xaneiro de 1908 e finado en Stanford, Estados Unidos, o 9 de setembro de 2003, foi un f\u00edsico te\u00f3rico.\nTraxectoria.\nDe orixe xud\u00eda, emigrou aos Estados Unidos en 1935 fuxindo das persecuci\u00f3ns da Alema\u00f1a de Hitler. En 1941 adoptou a nacionalidade estadounidense. Teller \u00e9 especialmente recordado pola s\u00faa vinculaci\u00f3n \u00e1 fabricaci\u00f3n da bomba de hidr\u00f3xeno, polo que se lle atrib\u00fae o alcume de \"pai da bomba H\", en contra do seu criterio, pois alud\u00eda non ter feito m\u00e9ritos para iso.\nFixo numerosas contribuci\u00f3ns \u00e1 f\u00edsica nuclear e f\u00edsica molecular, espectroscop\u00eda (en particular, o efecto Jahn-Teller e o efecto Renner-Teller) e \u00e1 f\u00edsica de superficies. A s\u00faa extensi\u00f3n da teor\u00eda de Enrico Fermi da radiaci\u00f3n beta, na forma das transici\u00f3ns Gamow-Teller, proporcionou un fito na s\u00faa aplicaci\u00f3n, mentres o efecto Jahn-Teller e a teor\u00eda Brunauer\u2013Emmett\u2013Teller (BET) mantiveron a s\u00faa formulaci\u00f3n orixinal e son a\u00ednda pedras angulares en f\u00edsica e qu\u00edmica. Tam\u00e9n fixo contribuci\u00f3ns \u00e1 teor\u00eda de Thomas-Fermi, precursora da teor\u00eda da funci\u00f3n densidade, ferramenta est\u00e1ndar na aplicaci\u00f3n da Mec\u00e1nica cu\u00e1ntica \u00f3 tratamento de mol\u00e9culas complexas. No 1953, con Nicholas Metropolis, Arianna Rosenbluth, Marshall Rosenbluth, e Augusta Teller, foi autor dun artigo que supuxo o punto de partica para a aplicaci\u00f3n do M\u00e9todo de Montecarlo na Mec\u00e1nica estat\u00edstica. \u00d3 longo da s\u00faa vida, Teller foi co\u00f1ecido pola s\u00faa habilidade cient\u00edfica e as s\u00faas dificultosas relaci\u00f3ns interpersoais e vol\u00e1til personalidade.\nFoi un dos primeiros membros do Proxecto Manhattan, que promoveu,encargado de desenvolver a primeira bomba at\u00f3mica. Durante ese tempo, fixo asemade un grande esforzo para o desenvolvemento das armas baseadas na fusi\u00f3n nuclear, a\u00ednda que dito tipo de armas tivo comezo pasterior \u00e1 segunda guerra mundial. Despois da s\u00faa controvertida testemu\u00f1a no proceso do seu superior no laborario Nacional dos \u00c1lamos, J. Robert Oppenheimer, Teller foi illado pola maior\u00eda da comunidade cient\u00edfica. Seguiu tendo o apoio do goberno e estamentos de investigaci\u00f3n militar estadounidenses, en particular pola s\u00faa defensa do desenvolvemento da enerx\u00eda nuclear, dun forte arsenal nuclear e dun programa de testado nuclear vigoroso. Foi cofundador do Laboratorio Nacional Lawrence Livermore (Lawrence Livermore National Laboratory, LLNL), do que foi tam\u00e9n director asociado e director durante moitos anos.\nNos seus \u00faltimos anos, foi co\u00f1ecido como defensor de soluci\u00f3ns tecnol\u00f3xicas controvertidas para problemas civ\u00eds e militares, inclu\u00edndo un plan para a escavaci\u00f3n dun porto artificial en Alasca usando explosivo termonuclear (proxecto Chariot). Asemade, foi un firme defensor da Iniciativa estrat\u00e9xica de defensa (SDI) de Ronald Reagan.\nA s\u00faa figura p\u00fablica foi sempre controvertida, tendo recibido importantes honores e sendo criticado duramente por moitos dos seus colegas."}
{"id": "48135", "revid": "98629", "url": "https://gl.wikipedia.org/wiki?curid=48135", "title": "Os dous de sempre", "text": "Os dous de sempre \u00e9 a \u00fanica novela de Alfonso Daniel Rodr\u00edguez Castelao. Foi publicada en 1934 pola Editorial N\u00f3s, de Santiago. En 1967 Editorial Galaxia tirou do prelo unha segunda edici\u00f3n, con numerosas reimpresi\u00f3ns.\nTrama.\nRa\u00f1olas e Pedri\u00f1o son dous rapaces que se co\u00f1ecen desde cativos. Pedri\u00f1o \u00e9 o maior dunha familia con moitos irm\u00e1ns, e vai vivir coa t\u00eda \u00c1dega para estudar para crego. Ra\u00f1olas \u00e9 un rapaz moi activo, pero que fica orfo e marcha da vila co seu burro.\nPedri\u00f1o \u00e9 moi preguizoso, e ten como \u00fanica preocupaci\u00f3n comer. Abandona os estudos por culpa do lat\u00edn, e malia que o cacique da vila lle consegue un emprego no concello, \u00e9 expulsado por lamb\u00f3n. Por\u00e9n, despois cons\u00e9guelle un posto na administraci\u00f3n de Facenda, a cambio de 100 pesos que lle d\u00e1 a t\u00eda. No novo posto, nunha cidade, non se sente c\u00f3modo, sendo branco das burlas dos compa\u00f1eiros e do xefe. Con todo, co\u00f1ece unha rapaza costureira coa que casa e ten un fillo. Non se leva ben coa sogra, e para evitar andar pola casa vai comer por tabernas cun compa\u00f1eiro do choio, h\u00e1bito que abandona ao se decatar de que deixa moitos cartos. Nunha ocasi\u00f3n pensa en ser infiel cunha amiga da muller, pero unha persoa an\u00f3nima ame\u00e1zao con avisar \u00e1 sogra e \u00e9ntralle o medo. Despois ten unha filla. Co paso do tempo, morren a t\u00eda \u00c1dega e mais o cacique don Andr\u00e9s.&lt;br&gt;\nLogo de comezar a roubar p\u00f3lizas, gastando os cartos en merendolas. Tras ser descuberto, marcha a Arxentina, indo traballar \u00e1 Pampa cun curm\u00e1n seu. Logo de fracasar como tendeiro e como pastor de ovellas, regresa \u00e1 cidade. Al\u00ed aband\u00f3nase \u00e1 vida descoidada, at\u00e9 que un d\u00eda, logo dun so\u00f1o no que se lle presenta o dia\u00f1o, intenta asasinar a s\u00faa sogra cun coitelo. Desde ese momento dona Filomena comeza a respectalo, e cons\u00e9guelle un traballo c\u00f3modo no concello.\nRa\u00f1olas marcha como esmolante, e logo de practicar a picaresca polas feiras cunha parella, e de cruzar os Pireneos cun afiador ourens\u00e1n, chega a Lourdes. Al\u00ed pasa un tempo aforrando cartos, e logo de pasar unha noite en Baiona, chega a Par\u00eds. Logo duns d\u00edas vagueando e co\u00f1ecendo a cidade, comeza a vender prensa. Logo dun encontro co afiador, \u00e9ntralle morri\u00f1a, e pensa en regresar a Galiza para traballar de reloxeiro.&lt;br&gt;\nCos cartos aforrados, vai a un cirurxi\u00e1n para que lle corte as pernas e lle instale unhas pr\u00f3teses. Despois monta a reloxer\u00eda, e comeza a frecuentar a burgues\u00eda da vila. Por\u00e9n, logo de ler \"A conquista do pan\" de Kropotkin e \"Les Ruines\" de Volney, dev\u00e9n en anarquista. Inc\u00f3modo coa que entende como a s\u00faa escravitude en mans do capital, decide suicidarse, facendo estourar unha bomba na s\u00faa casa, deixando escrito na parede a palabra \u00a1PROTESTO!.\nNarraci\u00f3n.\nA obra ten unha estrutura marcada polo paralelismo e unha t\u00e9cnica semellante a \"Cousas\". Presenta unha concepci\u00f3n determinista do ser humano, na cal as condici\u00f3ns sociais e a familia determinan a psicolox\u00eda e o devir futuro dos protagonistas.\nEst\u00e1 dividida en 44 cap\u00edtulos, acompa\u00f1ados de cadans\u00faa ilustraci\u00f3n do propio autor.\nPersonaxes.\nEst\u00e1 centrada na vida de dous protagonistas dende a infancia ata a madurez, con d\u00faas personalidades contrapostas; d\u00faas historias paralelas que seguen cami\u00f1os diferentes. Os protagonistas presentan d\u00faas perspectivas da condici\u00f3n humana:\nEspazo.\nA acci\u00f3n comeza nunha pequena vila mari\u00f1eira. A comezos do s\u00e9culo XX, a\u00ednda era visible o ambiente rural nas pequenas poboaci\u00f3ns urbanas. Con todo, o ambiente m\u00e1is descrito \u00e9 o Par\u00eds urbano de mans da viaxe de Ra\u00f1olas. Tam\u00e9n aparece reflectida a Pampa arxentina, e a cidade onde marcha Pedro e m\u00e1is tarde vai traballar Ra\u00f1olas.\nHistoria.\nSegundo Ram\u00f3n Pi\u00f1eiro, Castelao empregou na redacci\u00f3n desta novela o seguinte protocolo:\nComo queira que levaba consigo o paquete das fichas cos cap\u00edtulos previstos, Castelao pod\u00eda traballar independentemente con calquera deles segundo a inspiraci\u00f3n de cada momento.\nTres relatos publicados en 1927 \"El Pueblo Gallego\" como \"Cousas de Castelao\" serviron de base para cadanseu cap\u00edtulo d' \"Os dous de sempre\":\nNing\u00fan destes tres relatos pasaron a publicarse nos libros de \"Cousas\"."}
{"id": "48137", "revid": "1576", "url": "https://gl.wikipedia.org/wiki?curid=48137", "title": "Saga do 21\u00ba Torneo das Artes Marciais", "text": ""}
{"id": "48138", "revid": "1576", "url": "https://gl.wikipedia.org/wiki?curid=48138", "title": "Saga do Ex\u00e9rcito do Xeneral Red", "text": ""}
{"id": "48139", "revid": "5863", "url": "https://gl.wikipedia.org/wiki?curid=48139", "title": "Tank\u014dbon", "text": "Tank\u014dbon (\u5358\u884c\u672c) \u00e9 o termo en xapon\u00e9s para \u00abvolume compilatorio\u00bb dunha serie en particular (coma mangas, novelas gr\u00e1ficas, artigos de revistas, ensaios, padr\u00f3ns de costura etc.) a diferenza de revistas ou series de obras completas que conte\u00f1en m\u00faltiples t\u00edtulos.\nPolo regular, os mangas son publicados por primeira vez en revistas de antolox\u00edas de tirada semanal ou mensual (coma \"Afternoon\", \"Weekly Shonen Jump\", \"Hana to Yume\").\nEstas revistas de antolox\u00edas conte\u00f1en centos de p\u00e1xinas e decenas de historias individuais escritas por diversos autores. Son imprimidas en papel para diarios e son consideradas coma revistas descart\u00e1beis.\nUn \"tank\u014dbon\" \u00e9 unha colecci\u00f3n de cap\u00edtulos dunha \u00fanica serie reimprimida en formato de peto ou pasta branda con papel de mellor calidade.\nAiz\u014dban.\nUn aiz\u014dban (\u611b\u8535\u7248) \u00e9 un volume de edici\u00f3n especial. Estes volumes son, polo regular, m\u00e1is caros e cheos de caracter\u00edsticas especiais coma portadas especiais creadas especificamente para a edici\u00f3n, papel especial usado para as portadas, papel de alta calidade, estoxos especiais e m\u00e1is. Os \"aiz\u014dban\" son de tirada limitada, o que incrementa o seu valor coma pezas de colecci\u00f3n.\nKanzenban.\nUn kanzenban (\u5b8c\u5168\u7248) \u00e9 un termo usado \u00e1s veces no canto de aiz\u014dban para lanzamentos especiais. Do mesmo xeito c\u00f3s \"aiz\u014dban\", os \"kanzenban\" son imprimidos en tiradas limitadas, e xeralmente s\u00f3 os m\u00e1is populares mangas son lanzados neste formato.\nBunkoban.\nUnha edici\u00f3n bunkoban (\u6587\u5eab\u7248) \u00e9 un volume con tama\u00f1o de novela xaponesa. Xeralmente son m\u00e1is pequenos (preto de 16\u00a0cm de alto) e m\u00e1is grosos c\u00f3 \"tank\u014dbon\", e usualmente t\u00e9n unha nova portada dese\u00f1ada especificamente para o lanzamento (no caso do manga). Se houbo un lanzamento \"wideban\", o \"bunkoban\" t\u00e9n xeralmente o mesmo n\u00famero de volumes. Tam\u00e9n son chamados \"bunko\", sen o \u00ab-ban\u00bb.\nWideban.\nA edici\u00f3n wideban (\u30ef\u30a4\u30c9\u7248 \"waidoban\") \u00e9 m\u00e1is grande c\u00f3 \"tank\u014dbon\" regular, e xeralmente abrangue unha serie en menos volumes c\u00f3 \"tank\u014dbon\" orixinal. Por exemplo, \"Maison Ikkoku\" foi orixinalmente lanzado en 15 volumes \"tank\u014dbon\", pero foi lanzado en 10 volumes \"wideban\"."}
{"id": "48140", "revid": "56817", "url": "https://gl.wikipedia.org/wiki?curid=48140", "title": "Sabre (esgrima)", "text": "O sabre \u00e9 unha arma do deporte da esgrima e o nome da especialidade dese deporte onde se practica con esta arma.\nCaracter\u00edsticas.\nO sabre \u00e9 das tres armas da esgrima moderna (co florete e a espada), a \u00fanica que \u00e9 unicamente cortante, \u00e9 dicir, que debe impactar lateralmente no adversario, e non frontalmente. Con todo, os impactos feitos coa punta tam\u00e9n son contados como v\u00e1lidos, se ben son pouco frecuentes. O sabre \u00e9 lixeiramente curvado, a diferenza do florete e da espada, e ten unha folla de secci\u00f3n triangular ou en Y.\nA garda ten forma de cesto e, se ben ten unha disposici\u00f3n semicircular, protexe o conxunto da man.\nA folla do sabre, como a do resto das armas da esgrima, ten distintos nomes conforme as partes: a \"espiga\" \u00e9 a parte da folla que se inserta na asa; o \"forte\" \u00e9 a base da folla, m\u00e1is resistente c\u00f3 resto, e que se usa para as paradas, pero tam\u00e9n a que ten un movemento m\u00e1is lento; o \"centro\", ou parte media, onde se desenvolven a maior parte dos contactos entre sabres; e a \"punta\", que \u00e9 a parte m\u00e1is frouxa pero m\u00e1is r\u00e1pida. Precisamente na disciplina de sabre ent\u00e9ndese que a punta ten gume polos dous lados da folla, polo que se contabilizan os puntos dados coa cota e co gume.\nHistoria.\nTense dito que o sabre moderno ti\u00f1a as s\u00faas orixes no sabre de cabaler\u00eda, pero recentemente se comprobou que era s\u00f3 unha coincidencia l\u00e9xica. O sabre moderno foi incorporado \u00e1 esgrima deportiva pola escola h\u00fangara, a finais do s\u00e9culo XVIII. O sabre, pois, deriva das cimitarras orientais, e non ten a folla larga e grosa do sabre de cabaler\u00eda franc\u00e9s. O sabre h\u00fangaro foi perfeccionado \u00e1 s\u00faa vez pola escola italiana.\nRegras.\nOs esgrimistas de sabre poden ser tocados polos seus opo\u00f1entes na metade superior do corpo, inclu\u00edda a m\u00e1scara, e desbotando as mans. Esa \u00e9 unha superficie maior c\u00e1 do florete, que exl\u00fae carauta e brazos, e menor c\u00e1 espada, que tam\u00e9n permite mans, pernas e p\u00e9s. Tanto en florete como en sabre est\u00e1 prohibido agochar un albo v\u00e1lido cun que non o \u00e9, \u00e9 dicir, non se pode meter o brazo ou a man desarmada diante do corpo, para evitar a puntuaci\u00f3n do contrario.\nAo igual c\u00f3 florete, o sabre r\u00e9xese polo dereito de prioridade, de maneira que quen ataca ten a posibilidade de anotar os puntos, mentres que o que defende ten que agardar a neutralizar o ataque e realizar un ataque propio. Con todo, as definici\u00f3ns de ataque non son exactamente iguais en florete e sabre, e o sabre resulta a especialidade m\u00e1is r\u00e1pida e, se podemos dicilo as\u00ed, m\u00e1is agresiva."}
{"id": "48143", "revid": "98629", "url": "https://gl.wikipedia.org/wiki?curid=48143", "title": "Pradairo", "text": "Os pradairos son \u00e1rbores e arbustos pertencentes ao x\u00e9nero Acer, da familia das sapind\u00e1ceas. Moitas especies son ornamentais e salientan pola beleza da s\u00faa follaxe outoniza. En Galicia d\u00e1se principalmente o pradairo com\u00fan (\"Acer pseudoplatanus\"), chamado moitas veces simplemente pradairo. Nas provincias interiores tam\u00e9n aparece o pradairo campestre (\"Acer campestre\").\nDescrici\u00f3n.\nOs pradairos dist\u00ednguense doadamente polas s\u00faas follas opostas, normalmente palmato lobuladas, a\u00ednda que tam\u00e9n se dan as palmato compostas, pinnadas compostas, pinnadas avetadas e sen l\u00f3bulos. As flores son regulares, pent\u00e1meras, e xorden en acios, corimbos ou umbelas. Os seus distintivos froitos nacen en parellas unidas, chamados s\u00e1maras, que, ao se desprender, van virando movidos polo vento espallando as sementes a consider\u00e1bel distancia, polo que acostuman co\u00f1ecerse coma \u00ab\u00e1rbores de helic\u00f3pteros\u00bb.\nAs follas da meirande parte das especies son palmadas, veadas e lobuladas, con 3 a 9 veas cada unha orientada cara a un l\u00f3bulo, un dos cales \u00e9 o central. Varias especies son trifoliadas: \"Acer griseum\", \"Acer mandshuricum\", \"Acer maximowiczianum\" e \"Acer triflorum\". \"Acer negundo\" ten follas pinnadas compostas, que poden ser simplemente trifoliadas ou con 5 a 7 (raramente 9) folli\u00f1s. \"Acer carpinifolium\" ten follas simples pinnadas e venosas que lembran aos dos carpes.\nOs pradairos florecen a finais do inverno ou principios da primavera, na maior\u00eda das especies ao mesmo tempo de apareceren as follas ou xusto despois, nalgunhas incluso antes destas. As flores son pequenas e inconsp\u00edcuas, pos\u00faen cinco s\u00e9palos, cinco p\u00e9talos de entre 1 a 6\u00a0mm de largo, doce estames de entre 6 a 10\u00a0mm dispostos en dous aneis de seis cada un e dous pistilos ou un pistilo e dous estilos. O ovario \u00e9 s\u00fapero e con dous carpelos, cuxas asas prolongan as flores, facilitando o reco\u00f1ecemento das femininas. Logo de entre unhas semanas a seis meses de floraci\u00f3n, as \u00e1rbores producen un gran n\u00famero de sementes.\nOs esp\u00e9cimes deste x\u00e9nero son unha importante fonte de pole e n\u00e9ctar a principios de primavera para as abellas, en particular as abellas mel\u00edferas e un recurso alimentario para as larvas de varias especies de lepid\u00f3pteros.\nEtimolox\u00eda.\nA procedencia do nome do x\u00e9nero \"Acer\" \u00e9 incerta. Unha das teor\u00edas \u00e9 que procede do lat\u00edn \"acer, -is\" (afiado), referido \u00e1s puntas caracter\u00edsticas das follas ou \u00e1 dureza da madeira que, supostamente, se utilizar\u00eda para fabricar lanzas. O primeiro en aplicalo ao x\u00e9nero foi o bot\u00e1nico franc\u00e9s Joseph Pitton de Tournefort en 1700.\nO nome galego pradairo (\"bordo\" en portugu\u00e9s) v\u00e9n quizais polo seu parecido co pl\u00e1tano (x\u00e9nero \"Platanus\"), por iso tam\u00e9n recibe o nome de pl\u00e1tano bastardo ou falso pl\u00e1tano. Tam\u00e9n \u00e9 designado \u00e1s veces co galicismo sic\u00f3moro, mais este nome pode levar \u00e1 confusi\u00f3n coa especie hom\u00f3nima (\"Ficus sycomorus\"), unha \u00e1rbore com\u00fan no leste da rexi\u00f3n mediterr\u00e1nea e citada na Biblia, coa cal non ten moito parentesco mais apenas unha vaga semellanza na forma das follas.\nUsos e simbolismo.\nOs pradairos son moi cultivados coma ornamentais, para elaborar xaropes e como madeira de construci\u00f3n. Algunhas especies presentan unha fermosa cor outoniza, especialmente as especies xaponesas e norteamericanas.\nO pradairo azucreiro (\"Acer saccharum\") \u00e9 utilizado para a extracci\u00f3n da saiba, que logo de ser fervida produce o (xarope de pradairo), co que se fan doces. Quebec \u00e9 o maior produtor de produtos obtidos do zume ou saiba dos pradairos.\nA madeira empr\u00e9gase na fabricaci\u00f3n dos bates de b\u00e9isbol aprobados pola MLB e diversas ligas de b\u00e9isbol arredor do mundo. Tam\u00e9n se emprega para a fabricaci\u00f3n de instrumentos musicais como a gaita; a s\u00faa alta densidade e propiedades sonoras fana favorita para dito uso.\nA folla do pradairo \u00e9 un destacado s\u00edmbolo nacional no Canad\u00e1 e est\u00e1 representada na s\u00faa bandeira.\nEn Galicia a madeira do pradairo bravo empreg\u00e1base para fabricar zocas e gaitas."}
{"id": "48144", "revid": "785", "url": "https://gl.wikipedia.org/wiki?curid=48144", "title": "San Miguel", "text": "San Miguel pode referirse a:"}
{"id": "48145", "revid": "43327", "url": "https://gl.wikipedia.org/wiki?curid=48145", "title": "Biblos (hom\u00f3nimos)", "text": "Co termo Biblos podemos estarnos a referir a:"}
{"id": "48151", "revid": "85894", "url": "https://gl.wikipedia.org/wiki?curid=48151", "title": "Delhi", "text": "Delhi (en hindi: \u0926\u093f\u0932\u094d\u0932\u0940, \"Dilli\", e oficialmente Territorio da Capital Nacional de Delhi) \u00e9 unha cidade e un territorio da Uni\u00f3n da India. Est\u00e1 rodeado polo estado de Haryana por tres dos seus lados e por Uttar Pradesh polo leste. O territorio da capital abrangue unha \u00e1rea de 1\u00a0484 km\u00b2. Segundo o censo de 2011, a poboaci\u00f3n da cidade de Delhi era de m\u00e1is de 11 mill\u00f3ns de persoas, sendo a segunda cidade m\u00e1is grande da India despois de Bombai, mentres que a poboaci\u00f3n total de todo o territorio \u00e9 de m\u00e1is de 16,8 mill\u00f3ns. A \u00e1rea urbana de Delhi est\u00e9ndese f\u00f3ra dos l\u00edmites do territorio e incl\u00fae unha poboaci\u00f3n estimada de 26 mill\u00f3ns de persoas nunha \u00e1rea co\u00f1ecida como Rexi\u00f3n do Territorio da Capital Nacional, que incl\u00fae as cidades de Faridabad, Gurgaon, Noida e Ghaziabad, sendo a segunda \u00e1rea urbana meirande do mundo segundo a Organizaci\u00f3n das Naci\u00f3ns Unidas.\nEstimaci\u00f3ns de 2016, sit\u00faan a econom\u00eda metropolitana de Delhi como a segunda m\u00e1is produtiva da India.\nDelhi \u00e9 a segunda cidade india m\u00e1is rica despois de Bombai, cunha riqueza total de $450 bill\u00f3ns, sendo o fogar de 18 billionarios e 23\u00a0000 millonarios.\nDelhi foi habitada ininterrompidamente dende o s\u00e9culo -VI. Durante a maior parte da s\u00faa historia, Delhi serviu como capital de diferentes reinos e imperios. Foi capturada, saqueada e reconstru\u00edda varias veces, especialmente durante a Idade Media. No presente, Delhi \u00e9 un conxunto de varias cidades espalladas pola rexi\u00f3n metropolitana. Un territorio da uni\u00f3n, a administraci\u00f3n pol\u00edtica do territorio de Delhi asem\u00e9llase m\u00e1is a un estado da India, coa s\u00faa propia lexislatura, altos tribunais e un consello executivo de ministros liderados polo Xefe de Goberno. Nova Deli \u00e9 administrada conxuntamente polo goberno federal da India e o goberno local de Delhi, e \u00e9 \u00e1 s\u00faa vez capital do territorio de Delhi. Delhi foi a sede dos primeiros e novenos Xogos Asi\u00e1ticos en 1951 e 1982, respectivamente, as\u00ed como sede da reuni\u00f3n Movemento de Pa\u00edses Non Ali\u00f1ados de 1983, o Campionato Mundial de H\u00f3ckey herba masculino de 2010, os Xogos da Commonwealth de 2010, a cuarta reuni\u00f3n dos BRICS en 2012 e foi unha das principais cidades da Copa Mundial de Cr\u00edcket de 2011.\nDelhi \u00e9 tam\u00e9n o centro da Rexi\u00f3n da Capital Nacional (RCN), que \u00e9 unha \u00e1rea 'rexional interestatal' creada en 1985.\nEtimolox\u00eda.\nA etimolox\u00eda de \"Delhi\" \u00e9 incerta, mais existen moitas posibilidades. A posibilidade m\u00e1is com\u00fan \u00e9 que o seu ep\u00f3nimo sexa \"Dhillu\" ou \"Dilu\", un rei da dinast\u00eda Mauria, que constru\u00edu a cidade en -50 e deu nome a cidade. A palabra hindi/pr\u00e1crita \"dhili\" (\"frouxo\") era usada polos Tuar Rajputs para se referir a cidade por causa do piar de ferro constru\u00eddo polo Rax\u00e1 Dhava, que ti\u00f1a un fraco alicerce e foi substitu\u00eddo. As moedas en circulaci\u00f3n na rexi\u00f3n na \u00e9poca dos Rajputs eram chamadas \"dehliwal\". Alg\u00fans outros historiadores acreditan que o nome deriva de \"Dilli\", unha variaci\u00f3n de \"dehleez\" ou \"dehali\" \u2014 hindi para \"entrada\" \u2014 que designaba a cidade como porta de entrada para a chaira indoganx\u00e9tica. Outra teor\u00eda suxire que o nome orixinal da cidade era Dhillika.\nHistoria.\nAo longo da historia Delhi \u00e9 m\u00e1is ben, lugar de cidades, ata oito cidades relevantes se contabilizan nunha \u00e1rea triangular de 14\u00a0km ao longo da ribeira occidental do r\u00edo Yamuna por 10\u00a0km ata os \u00faltimos contrafortes dos montes Aravalli; as principais ao sur do centro actual.\nIndraprastha.\nIndraprastha \u00e9 a primeira, m\u00edtica capital dos Pandavas, aparece citada no Mahabharata: as\u00ed cando a Yudhisthira, o maior dos irm\u00e1ns pandavas, se lle concede esta terra, Krishna intercede perante o deus arquitecto Vishvakarman para que lle constr\u00faa unha capital. Ser\u00e1 Indraprastha.\nO certo \u00e9 que se atopan vestixios arqueol\u00f3xicos do 500 a.C. (pode que ata do 1000 a.c.) xunto ao Yamuna, no lugar do Forte Vello (\"Purana Qila\") , e que ademais un poboado co nome de Indrapat existiu no lugar ata comezos do s\u00e9culo XX cando os brit\u00e1nicos dese\u00f1aron a actual capital, Nova Delhi.\nTam\u00e9n existe unha semim\u00edtica dinast\u00eda Jat do norte da India e Paquist\u00e1n, os Dhillon, un dos seus gobernante Raja Dhilu disque fundou Dheli cara ao 800 a.C. e os seus descendentes mantiveron al\u00ed o poder ata o 283 a.C..\nEn todo caso, semella que Indraprastha continuou coma cidade importante durante os per\u00edodos Maurya (320-185 a.C.) e Gupta (250-540), mais nun segundo plano fronte a posici\u00f3n dominante de Pataliputra (Patna) no val do Ganxes. Probablemente foi saqueada polos Hunos (400-500).\n\u00c9poca Rajput.\nO medievo comeza coa construci\u00f3n do Forte Lal Kot no 731 ao suroeste de Indraprastha (nas proximidades do posterior Qutb Minar). Os Rajput, clan guerreiro antiqu\u00edsimo proveniente do Rajast\u00e1n, comeza a se instalar nos arredores do que hoxe \u00e9 Delhi dende o s\u00e9culo VII a trav\u00e9s dunha das s\u00faas dinast\u00edas, os Tomaras. Semella que en Suraj Kund, fundada por Surajpal, no l\u00edmite sur da cidade co estado de Haryana e onde hai un templo estanque do s\u00e9culo XI adicado a deidade solar , puidera estar o primitivo asentamento dende o que o rei Anangpal I decidira fundar nas proximidadees Anangpur (hoxe aforas de Faridabad), e no 731 o forte de Lal Kot uns quil\u00f3metros ao noroeste.\nEn todo caso, no 736 xunto ao forte, fundan a cidade de Dhillika o Dilli (Lal Kot), no que hoxe \u00e9 o barrio de Mehrauli, talvez coma capital do seu reino de Haryana. O nome rememora a cidade do m\u00edtico Raja Dhilu e talvez fose constru\u00edda sobor das ru\u00ednas daquela outra.\nNo 1180 os rajput Chauhan de Ajmer conquistan Lal Kot e o seu rei Prithviraja III (Rai Pithora), heroe hind\u00fa, derradeiro en reinar antes da chegada dos musulm\u00e1ns, ampl\u00eda a cidade (3,4 km\u00b2) constru\u00edndo baluartes con sete portas e templos e a renomea Qila Rai Pithora.\nSultanato de Delhi.\nOs musulm\u00e1ns apod\u00e9ranse da cidade a partir de 1191 establecendo o agora chamado Sultanato de Delhi en 1206. Para conmemorar a s\u00faa vitoria sobor dos rajputs constr\u00faen a que ser\u00e1 primeira mesquita na India, a \"Quwwat al-Islam\" co seu magn\u00edfico minarete, o Qutb Minar, de 75 metros de altura . O complexo, agrandado ao longo do s\u00e9culo XIII conv\u00e9rtese no centro da cidade.\nO segundo sult\u00e1n da seguinte dinast\u00eda, Alaud\u00edn Khilgi, manda constru\u00edr a partir de 1303 unha nova cidade fortificada a uns 4\u00a0km ao nord\u00e9s do Qutb Minar: Siri . De planta oval e muralla de cascotes con sete portas e 1,7 Km2. Tam\u00e9n mandou constru\u00edr nela un pazo de mil piares e para o abastecemento de auga, un enorme estanque no inmediaci\u00f3n de Hauz Khas, ao oeste.\nPola s\u00faa banda, o fundador da seguinte dinast\u00eda Giyat al-Din Tughlaq, constr\u00fae tam\u00e9n a s\u00faa propia cidade fortaleza: Tughlaqabad , ao leste do Qutb Minar. Faino en soamente tres anos, de 1321 a 1324, mais a imprevisi\u00f3n respecto ao abastecemento de auga fixo que nunca chegase a ocuparse plenamente e catro anos despois \u00e9 abandonada .\nAos 2,2 km\u00b2 do recinto engadiuse polo sur o ap\u00e9ndice de Adilabad (1325), outra fortaleza do sult\u00e1n seguinte, fillo de Giyat ademais da tumba deste \u00faltimo, fortificada tam\u00e9n .\nNamentres, a cidade real estend\u00edase entre Qila Rai Pithora e Siri. Para protexer o espazo intermedio, que xa estaba moi poboado, o antedito sult\u00e1n fillo de Giyat, Muhammad bin-Tughlaq manda facer un cinto completo de murallas e a cidade resultante nom\u00e9ase Jahanpanah(literalmente \"refuxio do mundo\") (1327). Foi o tempo no que o sultanato acadou a s\u00faa plenitude, gobernando case todo o subcontinente.\nNo entanto, o sult\u00e1n que lle sucedeu, Firuz Shah Tughlaq, constru\u00edu \u00e1 s\u00faa vez unha cidade de seu: Firuzabad. Foi no 1354, pero desta vez moi ao norte, a beira do Yamuna, preto do centro actual. A cidadela era un recinto fortificado de dez hect\u00e1reas con pazos, mesquita e o \"baradari\" para o Piar de Asoka, tra\u00eddo dende Ambala .\nEn 1398 o mongol Timur (Tamerl\u00e1n) conquista a cidade saque\u00e1ndoa e arras\u00e1ndoa. Mata ou escraviza a maior parte da poboaci\u00f3n polo que Delhi queda reducida a unha morea de ru\u00ednas.\nAp\u00f3s o caos, a recuperaci\u00f3n foi lenta durante as dinast\u00edas Sayyid e Lodhi das que tan s\u00f3 fican unhas fermosas tumbas nos xard\u00edns Lodhi .\nImperio mogol.\n1526 \u00e9 o ano no que que Babur pon fin ao Sultanato de Delhi. O seu fillo e segundo emperador mogol, Humayun, decide en 1533 constru\u00edr a s\u00faa capital. Elixe as ru\u00ednas de Indraprastha como lugar para Dinpanah (\"refuxio da fe\"). De planta rectangular, murallas de 18m e 2\u00a0km , tres portas principais, est\u00e1 no fundamental rematada en 1538.\nXusto ao ano seguinte foxe a Persia \u00f3 ser derrotado por Sher Shah Suri quen establece a dinast\u00eda Suri coma un interludio ata que Humayun volva recuperar o poder. Sher Sha constr\u00fae, con todo, a s\u00faa cidade no interior dos muros de Dinpanah e ch\u00e1maa Dilli Sher Shahi ou Shergarh. Coma na de Humayun, util\u00edzanse materiais de Siri e Firuzabad, en ru\u00ednas dende o saqueo de Timur. O conxunto recibe hoxe o nome de Purana Qila (Forte Vello).\nEn 1555 Humayun reinstaura o Imperio mogol, a\u00ednda que morre pouco despois. A s\u00faa tumba, \u00f3 sur da que foi a s\u00faa cidade \u00e9 o primeiro e un dos m\u00e1is logrados edificios da arquitectura mogol, claro precedente do Taj Mahal. O seu fillo e sucesor, Akbar, traslada a capital as proximidades de Agra, o que supuxo o declive de Delhi durante medio s\u00e9culo.\nO emperador Shah Jahan (o que fixo o Taj Mahal precisamente) devolve a capital imperial a Delhi, para o que manda constru\u00edr unha nova cidade axeitada e representativa: Shahjahanabad (1638-49). Elixe unha zona sen restos do pasado, ao norte da arrasada Firuzabad xunto ao r\u00edo Yamuna\nO plan de Shahjahanabad pretendeu conxugar os principios urban\u00edsticos hind\u00fas cos isl\u00e1micos. As\u00ed, unha certa ortogonalidade e xerarqu\u00eda. Dous eixos principais dende un foco de poder, Lal Qila (o Forte Vermello con exquisitos exemplos da arquitectura mogol : Diwan-I-Amm e Diwan-I-Hass) : Chandni Chowk dende aquel cara ao oeste, e Faiz Bazaar cara ao sur. Ambas as d\u00faas r\u00faas posu\u00edan unha canle de auga central. As\u00ed mesmo, \u00e9 caracter\u00edstica hind\u00fa a zonificaci\u00f3n urbana segundo as castas e os oficios. Por outra banda, o centro de culto isl\u00e1mico fundamental, a mesquita do venres, \"Jama Masjid\", a maior da India . E os xard\u00edns, Begum ka Bagh e Roshanara, obra das fillas do emperador, ao longo do lado norte de Chadni Chowk, con fontes, estanques e acuedutos ; e m\u00e1is ao norte, f\u00f3ra das murallas, Tees Hazari e Qudsia.\nO conxunto foi a cidade que permaneceu ata o s\u00e9culo XX e hoxe chamamos Vella Delhi. O seu saqueo polo afg\u00e1n Ahmed Shah entre 1756 e 1761 supuxo a fin de facto do Imperio mogol.\nImperio Brit\u00e1nico.\nEn 1857 a cidade caeu no poder dos brit\u00e1nicos, que pouco despois trasladaron a capital da India a Calcuta. Mais no 1911, a posici\u00f3n estrat\u00e9xica de Delhi no medio do subcontinennte favoreceu a recuperaci\u00f3n da capitalidade. Por\u00e9n, fac\u00edase necesario un espazo urbano m\u00e1is axeitado para a esa funci\u00f3n. Por iso, seguindo ademais unha tradici\u00f3n milenaria, decidiuse a planificaci\u00f3n dunha nova cidade. O encargado foi o arquitecto Edwin Lutyens .\nAs\u00ed, entre 1929 e 1931 naceu Nova Delhi. Levantouse o sur da capital mogola, conectada con ela por unha gran praza rotonda, Connaught Place, da que parten grandes bulevares en abano cara ao sur onde intersectan unha ampla avenida leste-oeste , entre a Porta da India e os edificios oficiais (parlamento, presidencia e bloques administrativos).\nIndependencia.\nTrala independencia do pa\u00eds en 1947, Nova Delhi pasou a ser a s\u00faa capital oficial. En 1976 unha nova cidade veu a se sumar a longa listaxe: Noida (New Okhla Industrial Development Authority). A\u00ednda que se sit\u00faa f\u00f3ra do territorio da capital nacional, na beira leste do Yamuna, dese\u00f1ouse coma suburbio de expansi\u00f3n e modelo de futuro da metr\u00f3pole. Dende ent\u00f3n, o conglomerado de t\u00f3dalas cidades de Delhi, estase a converter nunha das maiores e m\u00e1is puxantes urbes do mundo.\n\u00c1rea metropolitana.\nEn contra do difundido nos \u00faltimos tempos, a metr\u00f3pole maior da India vai ser Delhi e non Bombai. O crecemento nos \u00faltimos anos do aglomerado urbano en que radica a capitalidade do pa\u00eds ten sido maior que a daquela ata sobrepasala.\nO AM de Delhi conf\u00f3rmase, ademais de coa poboaci\u00f3n da National Capital Territory (13\u00a0782\u00a0976h, censo 2001) cunha coroa de cidades que est\u00e1n a crecer aceleradamente nesta \u00faltima d\u00e9cada: Faridabad (1\u00a0054\u00a0981h) no sur e Ghaziabad (968.521) ao leste son as maiores. M\u00e1is ao nordeste a \u00e1rea de Delhi, na s\u00faa expansi\u00f3n, con\u00farbase co de Meerut (1\u00a0074\u00a0225h; 1\u00a0167\u00a0399 no AM), cidade de Uttar Pradesh tam\u00e9n cun gran crecemento pola s\u00faa proximidade \u00e1 capital.\nTransporte.\nO transporte p\u00fablico de Delhi est\u00e1 composto por autobuses, tuk-tuks e un sistema de metro.\nO autob\u00fas \u00e9 o medio de transporte m\u00e1is popular que responde a preto do 60% da demanda. A empresa p\u00fablica \"Delhi Transport Corporation (DTC)\" \u00e9 a maior empresa de autobuses da cidade. A DTC opera a maior frota de autobuses movidos a gas natural do mundo. Un sistema de autob\u00fas de tr\u00e1nsito r\u00e1pido opera entre Ambedkar Nagar e Delhi Gate.\nO metro de Delhi, operado pola empresa \"Delhi Metro Rail Corporation (DMRC)\", atende moitas partes de Delhi ben como a cidade sat\u00e9lite de Noida en Uttar Pradesh. En 2009, o metro consist\u00eda en tres li\u00f1as cunha extensi\u00f3n total de 90\u00a0km e 78 estaci\u00f3ns, con varias outras li\u00f1as en construci\u00f3n. A li\u00f1a 1 opera entre \"Rithala\" e \"Shahdara\", a li\u00f1a 2 entre \"Jahangirpuri\" e \"Central Secretariat\" e a li\u00f1a 3 entre \"Dwarka Sector 9\" e \"Noida City Centre\". A fase-II do sistema est\u00e1 en construci\u00f3n e ter\u00e1 un total de 128\u00a0km. Est\u00e1 previsto o seu remate en 2010. A fase-I, en operaci\u00f3n, foi constru\u00edda cun custo de 2,3 bill\u00f3ns de d\u00f3lares e a fase-II custar\u00e1 4,3 bill\u00f3ns adicionais. As fases-III e IV estar\u00e1n completas en 2015 e 2020 respectivamente, creando unha rede de 413,8\u00a0km, m\u00e1is longa que o Metro de Londres.\nO tuk-tuk \u00e9 un medio de transporte p\u00fablico popular en Delhi, pois cobra unha tarifa m\u00e1is barata que os taxis. A maior\u00eda m\u00f3vense con gas natural e son amarelos e verdes. Os taxis non forman parte do transporte p\u00fablico de Delhi, malia que existe bastante dispo\u00f1ibilidade. Os particulares operan a maior\u00eda dos taxis, e a maior\u00eda dos barrios pos\u00faen puntos de taxis onde poden ser solicitados. Al\u00e9n diso, estanse facendo cada vez m\u00e1is populares os radios taxis con aire acondicionado, que poden ser solicitados por tel\u00e9fono a trav\u00e9s dunha central e que cobran unha taxa fixa por quil\u00f3metro.\nDelhi \u00e9 un importante entroncamento no mapa ferroviario da India e \u00e9 a sede da Zona dos Ferrocarr\u00eds do Norte (\"Northern Railways Zone\"), unha das 16 zonas da Indian Railways. As cinco principais estaci\u00f3ns ferroviarias son \"New Delhi Railway Station\", \"Old Delhi\", \"Nizamuddin Railway Station\", \"Anand Vihar Railway Terminal\" e \"Sarai Rohilla\".\nDelhi est\u00e1 ligada con outras cidades a trav\u00e9s de moitas autoestradas e v\u00edas expresas. Delhi pos\u00fae tres v\u00edas expresas e outras tres est\u00e1n en construci\u00f3n para ligala con seus suburbios pr\u00f3speros e comerciais. A \"Delhi-Gurgaon Expressway\" liga Delhi a Gurgaon e \u00f3 aeroporto internacional. A \"DND Flyway\" e a \"Noida-Greater Noida Expressway\" conectan Delhi con dous pr\u00f3speros suburbios. A grande Noida vai ter un novo aeroporto mentres que Noida se converteu na sede do Gran Premio da India.\nO Aeroporto Internacional Indira Gandhi (DEL) est\u00e1 situado na parte occidental de Delhi e serve como porta de entrada principal para o tr\u00e1fico a\u00e9reo dom\u00e9stico e internacional da cidade. En 2006\u20132007, o aeroporto rexistrou un tr\u00e1fico de m\u00e1is de 23\u00a0mill\u00f3ns de pasaxeiros, facendo del un dos aeroportos de maior movemento de Asia Meridional. A terminal 3 est\u00e1 en construci\u00f3n e ter\u00e1 capacidade adicional de 34\u00a0mill\u00f3ns de pasaxeiros a partir de 2010. Outros proxectos de expansi\u00f3n permitir\u00e1n \u00f3 aeroporto recibir m\u00e1is de 100 mill\u00f3ns de pasaxeiros por ano a partir de 2020. O aeroporto de Safdarjung \u00e9 outro campo de pouso en Delhi usado para a aviaci\u00f3n xeral."}
{"id": "48152", "revid": "23204", "url": "https://gl.wikipedia.org/wiki?curid=48152", "title": "Ugli", "text": "O \"ugli\", co\u00f1ecida tam\u00e9n en ingl\u00e9s como \"ugli fruit\", \u00e9 unha froita h\u00edbrida do grupo dos c\u00edtricos. Crese que \u00e9 un h\u00edbrido entre o pomelo, a laranxa e a mandarina, a\u00ednda que outras fontes apuntan a que \u00e9 un h\u00edbrido entre mandarina e Citrus maxima. No primeiro caso, o seu nome cient\u00edfico ser\u00eda \"Citrus reticulata x Citrus paradisi\".\nDescrici\u00f3n.\nO \"ugli\" \u00e9 moi semellante ao froito da \"Citrus maxima\", pero lixeiramente m\u00e1is grande, e cunha forma menos definida: mentres a laranxa ou o froito da \"Citrus maxima\" son esf\u00e9ricos ou xeoides, a grosa casca do ugli fai que a s\u00faa forma sexa m\u00e1is \"imperfecta\". A s\u00faa monda \u00e9, como dixemos, moi grosa, rugosa, fragrante e dunha cor verde ou amarela. Coma o resto dos c\u00edtricos, o interior est\u00e1 recuberto dunha pel\u00edcula branca, que garda no interior unha ducia de secci\u00f3ns independentes pero ligadas, de cor laranxa. O seu sabor \u00e9 m\u00e1is ben doce, coma o da mandarina.\nProduci\u00f3n e distribuci\u00f3n.\nO \"ugli\" \u00e9 orixinario de Xamaica, que contin\u00faa a ser hoxe en d\u00eda o seu principal centro de produci\u00f3n. A primeira cidade onde se produciu foi Brown's Town en 1924, onde a descubrira medrando brava unha familia chamada Sharp.\n\u00c9 unha froita estacional, que se produce de decembro a abril, e que se distrib\u00fae tanto a Norteam\u00e9rica como a Europa. UGLI\u00ae \u00e9 unha marca rexistrada por Cabel Hall Citrus Ltd., coa que se comercializa e que se usa en boa parte do mundo como nome da froita."}
{"id": "48157", "revid": "98629", "url": "https://gl.wikipedia.org/wiki?curid=48157", "title": "Veit Stoss", "text": "Veit Stoss (en polaco: \"Wit Stwosz\") (nado entre 1445 e 1450 en Horb am Neckar e morto o 20 de setembro de 1533 en Nuremberg), foi un escultor alem\u00e1n considerado como o m\u00e1is importantes da s\u00faa \u00e9poca no territorio do sur de Alema\u00f1a e Cracovia, na Galitzia de Polonia.\nEn 1477 estabeleceu o seu taller en Cracovia, pero en 1496 retornou a Nuremberg. Con Adam Kraft e Peter Vischer, consid\u00e9raselle o representante m\u00e1is importante da \u00faltima escultura g\u00f3tica de Alema\u00f1a. Era un escultor r\u00e1pido, de gran habilidade t\u00e9cnica, que na s\u00faa mocidade foi capaz de transmitir un naturalismo extremo. Talvez correspondese a riscos do seu propio car\u00e1cter, pois os documentos do seu tempo descr\u00edbeno como un \"cidad\u00e1n inquieto, bulideiro\". Os seus traballos posteriores, por\u00e9n, mostran unha profundidade indubid\u00e1bel de sentimentos. En canto \u00e1 cuesti\u00f3n das s\u00faas obras, as \u00faltimas investigaci\u00f3ns sin\u00e1lano como o creador de gran parte das obras ata agora atribu\u00eddas ao c\u00e9lebre Peter Vischer.\nDurante a s\u00faa etapa en Cracovia en 1477, no seu primeiro traballo, constru\u00edu un altar de madeira policromada magn\u00edfico na Bas\u00edlica de Santa Mar\u00eda. No centro, case de tama\u00f1o natural, a Virxe morre non brazos dun ap\u00f3stolo. Outro altar na mesma igrexa describe seis escenas da vida de Santo Estanislau. As calidades excepcionais deste traballo, especialmente a animaci\u00f3n do retrato e a eficacia compositiva, comportaron que unha comisi\u00f3n lle encargue a tumba do rei Casimiro IV Jagell\u00f3n para a catedral de Wawel, tam\u00e9n en Cracovia, que realiza en m\u00e1rmore vermello.\nPor raz\u00f3ns desco\u00f1ecidas Stoss retornou a Nuremberg, onde executou unha gran cantidade de obras, mais c\u00f3mpre ter en conta que s\u00f3 alg\u00fans dos traballos que se lle atrib\u00faen son aut\u00e9nticos, pois en tempos pasados calquera peza importante no Sur de Alema\u00f1a imput\u00e1baselle ao taller de Stoss. Quizais a s\u00faa mellor obra sexa a \"Salutaci\u00f3n do Anxo\" na Igrexa de San Lourenzo de Nuremberg (1518): o arcanxo, de figura finamente executada, e Mar\u00eda, est\u00e1n envoltos por unha coroa enorme de rosas, entre as que figuran os sete gozos de Mar\u00eda. Outras produci\u00f3ns excelentes, pero menos c\u00e9lebres son: a t\u00e1boa conmemorativa de Konrad Imhoff, agora no Museo nacional de M\u00fcnchen, e mais o \"Xes\u00fas Cristo cargando a Cruz\" e o \"Enterramento de Cristo\" na Igrexa de Nosa Se\u00f1ora de Nuremberg.\nOutros traballos importantes son o altar da catedral de Bamberg, en Schwabach e m\u00e1is esculturas en Nuremberg."}
{"id": "48158", "revid": "785", "url": "https://gl.wikipedia.org/wiki?curid=48158", "title": "Kanzenban", "text": ""}
{"id": "48159", "revid": "785", "url": "https://gl.wikipedia.org/wiki?curid=48159", "title": "Aiz\u014dban", "text": ""}
{"id": "48160", "revid": "785", "url": "https://gl.wikipedia.org/wiki?curid=48160", "title": "Bunkoban", "text": ""}
{"id": "48161", "revid": "785", "url": "https://gl.wikipedia.org/wiki?curid=48161", "title": "Wideban", "text": ""}
{"id": "48162", "revid": "1505", "url": "https://gl.wikipedia.org/wiki?curid=48162", "title": "Artbook", "text": "Os artbook (literalmente \u00ablibro de arte\u00bb) son polo regular recompilatorios de imaxes art\u00edsticas ou in\u00e9ditas sobre unha obra ou idea conceptual espec\u00edfica, en ocasi\u00f3ns promovidos coma produto coleccion\u00e1bel ou utilizado para mercar unha obra na que estean baseados. Os \"artbook\" son particularmente populares no Xap\u00f3n, especialmente aqueles publicados por artistas manga ou por estudios de anime, a\u00ednda que \u00e9 un termo que tam\u00e9n pode facer referencias a recompilatorios especiais de imaxes de pel\u00edculas, series de televisi\u00f3n, ou de artistas tales coma fot\u00f3grafos ou historietistas."}
{"id": "48163", "revid": "15490", "url": "https://gl.wikipedia.org/wiki?curid=48163", "title": "Mangaka", "text": "Mangaka (\u6f2b\u753b\u5bb6) \u00e9 a palabra xaponesa para un debuxante de historieta. F\u00f3ra do Xap\u00f3n, principalmente en occidente, a palabra \u00fasase para se referir a autores de historietas xaponesas ou manga. O sufixo \"-ka\" \u00e9 un agregado que quer dicir \u00abcreador de\u00bb, dando \u00e1 palabra un grau honor\u00edfico que indica mestr\u00eda.\nO traballo do mangaka, polo regular, abrangue a creaci\u00f3n maioritaria do traballo final, tanto da trama coma do debuxo da historia, a\u00ednda que \u00e9 com\u00fan atopar alg\u00fan mangaka que realiza os debuxos base\u00e1ndose nunha historia dada por un escritor ou que reciba axuda en detalles do debuxado, coma as paisaxes, o coloreado ou ata no dese\u00f1o de personaxes. Ata existen casos onde varios mangaka traballan coma grupo para desenvolver un produto final, como \u00e9 o caso das artistas CLAMP, a\u00ednda que \u00e9 menos frecuente."}
{"id": "48175", "revid": "15490", "url": "https://gl.wikipedia.org/wiki?curid=48175", "title": "Benedetto Antelami", "text": "Benedetto Antelami (c. 1150 \u2013 c. 1230) foi un saliente arquitecto e escultor italiano de estilo rom\u00e1nico, cuxo \"estilo escultural floreceu das tradici\u00f3ns locais do Norte de Italia, que remontaban a Antig\u00fcidade tard\u00eda. Era posibelmente orixinario da Lombard\u00eda, talvez nado no Val d'Intelvi. C\u00f3idase, en relaci\u00f3n cos estilo provenzal das s\u00faas obras, que serveu como aprendiz en San Tr\u00f3fimo de Arl\u00e8s. En 1178 estaba a traballar no \"Duomo\" de Parma nun baixo-relevo do Descendemento da cruz (ilustraci\u00f3n). Nesta obra o seu nome e a data est\u00e1n incritos no transepto dereito. Poden,aqu\u00ed, ademais aprezarse tanto influencias cl\u00e1sicas como bizantinas."}
{"id": "48178", "revid": "6337588", "url": "https://gl.wikipedia.org/wiki?curid=48178", "title": "Cidadan\u00eda", "text": "En termos de Dereito a cidadan\u00eda \u00e9 a condici\u00f3n da persoa f\u00edsica (dita \"cidad\u00e1n\" ou \"cidad\u00e1\") pola cal o ordenamento xur\u00eddico dun Estado lle reco\u00f1ece a plenitude dos dereitos civ\u00eds e pol\u00edticos. A cidadan\u00eda pode ser vista como un status do cidad\u00e1n, ou como un contrato xur\u00eddico entre ese cidad\u00e1n e o Estado. As persoas que carecen da cidadan\u00eda dun Estado son estranxeiros, se a te\u00f1en doutro Estado, ou ap\u00e1tridas se, por contra, non te\u00f1en ningunha cidadan\u00eda.\nCidad\u00e1n e s\u00fabdito.\nO concepto de cidad\u00e1n difire do de \"s\u00fabdito\", que se refire a aquel que \u00e9 suxeito da soberan\u00eda dun Estado; a condici\u00f3n de s\u00fabdito implica, de por si, unha situaci\u00f3n puramente pasiva (deberes e suxeici\u00f3n), mentres que a de cidad\u00e1n implica a titularidade dos dereitos e doutras situaci\u00f3ns xur\u00eddicas activas.\nCidadan\u00eda \u00e9 a relaci\u00f3n que hai entre o cidad\u00e1n \u00e9 a s\u00faa comunidade pol\u00edtica."}
{"id": "48180", "revid": "23204", "url": "https://gl.wikipedia.org/wiki?curid=48180", "title": "Bromacepam", "text": "Bromacepam (co\u00f1ecido entre outros cos nomes comerciais de Lexat\u00edn\u00ae, Calmepam\u00ae, Compendium\u00ae, Creosedin\u00ae, Durazanil\u00ae, Lectopam\u00ae, Lexaurin\u00ae, Lexomil\u00ae, Lexotan\u00ae, Lexotanil\u00ae, Normoc\u00ae, Somalium\u00ae)\u00e9 unha droga derivada da benzodiacepina. Pos\u00fae propiedades sedativas, hipn\u00f3ticas, anxiol\u00edticas e muscular relaxante do esqueleto.\nInteracci\u00f3ns.\nDebe ser evitado o uso concomitante de alcol e medicamentos depresores do Sistema Nervioso Central."}
{"id": "48181", "revid": "23204", "url": "https://gl.wikipedia.org/wiki?curid=48181", "title": "V\u00e4ster\u00e5s", "text": "V\u00e4ster\u00e5s \u00e9 unha cidade situada no centro de Suecia, a cidade at\u00f3pase na beira do lago M\u00e4laren no Condado de V\u00e4stmanland, a 100\u00a0km \u00f3 leste de Estocolmo. A cidade cunha poboaci\u00f3n de 107.000 habitantes, 130.000 cos arrabaldes, \u00e9 a sexta cidade sueca en poboaci\u00f3n.\nHistoria e caracter\u00edsticas.\nV\u00e4ster\u00e5s \u00e9 principalmente co\u00f1ecida por ser unha cidade industrial. Foxe en d\u00eda a cidade \u00e9 co\u00f1ecida como V\u00e4ster\u00e5s - M\u00e4larstaden, que significa V\u00e4ster\u00e5s - a cidade \u00e1 beira do lago M\u00e4laren, para atraeren \u00f3s turistas e a novos habitantes, ademais de novos estudantes para a universidade local (con 16.000 matr\u00edculas aproximadamente). V\u00e4ster\u00e5s pos\u00fae o porto de r\u00edo m\u00e1is importante de toda a Escandinavia. V\u00e4ster\u00e5s tam\u00e9n \u00e9 co\u00f1ecida co alcume de Skrapan (Ra\u00f1aceos) debido a que pos\u00fae o ra\u00f1aceos m\u00e1is alto do pa\u00eds."}
{"id": "48182", "revid": "23204", "url": "https://gl.wikipedia.org/wiki?curid=48182", "title": "\u00d6rebro", "text": "\u00d6rebro \u00e9 unha cidade situada no centro de Suecia. A cidade ten unha poboaci\u00f3n de 98.237 habitantes (2005), 128.689 cos arrabaldes. A cidade \u00e9 a capital do Condado de \u00d6rebro, cunha poboaci\u00f3n de 274.000 habitantes. \u00d6rebro at\u00f3pase a uns 200\u00a0km de Estocolmo e 300 das cidades de Gotemburgo e Oslo.\nA cidade de \u00d6rebro recibiu o car\u00e1cter oficial de cidade en 1404, sendo capital da antiga provincia de N\u00e4rke.\nDatos de interese.\nA cidade vella de \u00d6rebro Wadk\u00f6ping at\u00f3pase nas beiras do r\u00edo Svart\u00e5n. Nela p\u00f3dense observar casas dos s\u00e9culos s\u00e9culo XVIII e XIX, e unha gran variedade de museos e exposici\u00f3ns.\nA torre da auga de \u00d6rebro (1958, co\u00f1ecida como Svampen (O Boleto) \u00e9 un destino moi popular na cidade, grazas \u00f3s seus 50 metros de altura que a converteron nun miradoiro da cidade.\nA universidade de \u00d6rebro \u00e9 unha das universidades m\u00e1is modernas de Suecia. Actualmente ten uns 14.000 estudantes e 1.300 mestres."}
{"id": "48185", "revid": "6279", "url": "https://gl.wikipedia.org/wiki?curid=48185", "title": "Teo (hom\u00f3nimos)", "text": "Teo pode referirse a:"}
{"id": "48188", "revid": "85894", "url": "https://gl.wikipedia.org/wiki?curid=48188", "title": "Teo", "text": "Teo \u00e9 un concello da provincia da Coru\u00f1a, pertencente \u00e1 comarca de Santiago. Segundo o padr\u00f3n municipal (INE 2022) conta con 18.918 habitantes.. O seu xentilicio \u00e9 \u00ab\u00bb.\nXeograf\u00eda.\nSituaci\u00f3n.\nO concello de Teo, de 80 km\u00b2 de superficie, forma parte da comarca de Santiago. Limita ao norte con Ames e Santiago de Compostela, ao sur con Padr\u00f3n e A Estrada, ao leste con Vedra e ao oeste con Bri\u00f3n e Rois. Abrangue 13 parroquias.\nA superficie transcorre desde unha chaira na zona norte, con cumios como Pena Agrela (410 m), Alto de Montouto (339 m) e monte da Pulga (373 m), cara o val do r\u00edo Ulla, a menos de 100 m sobre o nivel do mar.\nOrograf\u00eda.\nAs terras de Teo est\u00e1n constitu\u00eddas por materiais duros como xistos, lousas e granitos, e rochas sedimentarias nas \u00e1reas de menor altura, como os vales do Ulla e Santa Luc\u00eda. As superficies de erosi\u00f3n do norte o do oeste do municipio corresp\u00f3ndense con antigos macizos erosionados no secundario, que na actualidade forman unha sucesi\u00f3n de ondulaci\u00f3ns con resaltes gran\u00edticos nas alturas comprendidas entre os 300 e os 400 m.\nClima.\nA climatolox\u00eda desta zona pertence ao dominio oce\u00e1nico hiperh\u00famido, con temperaturas suaves matizadas pola presenza do val do Ulla no sur e pola altitude das \u00e1reas setentrionais. A temperatura media anual est\u00e1 entre os 13 e os 14\u00a0\u00b0C, descendendo at\u00e9 os 7 e os 9\u00a0\u00b0C nos meses de inverno. As precipitaci\u00f3ns son elevadas (entre 1.700 e 1.800\u00a0mm anuais), especialmente no norte, debido \u00e1 exposici\u00f3n directa \u00e1 entrada de masas h\u00famidas.\nHistoria.\nDise que no castro Lupario ou de Francos estaba situado o castelo da Ra\u00ed\u00f1a Lupa, lugar \u00f3 que acoden os disc\u00edpulos de Santiago, solicitando permiso para darlle sepultura.\nNo ano 967, unha grande expedici\u00f3n normanda comandada por Gunrod, formada por m\u00e1is de cen nav\u00edos e con gu\u00edas do pa\u00eds, ataca a ria de Arousa. Sisnando, o bispo que fortificar\u00e1 Compostela, failles fronte en Rar\u00eds. Sisnando morre na batalla.\nNo Antigo R\u00e9xime as parroquias de Calo, Cacheiras, Luou, Oza, Rar\u00eds, Recesende e Reis, formaban parte da xurisdici\u00f3n do Xiro da Rocha; as parroquias de Bamonde, Luc\u00ed, Vilari\u00f1o e Teo pertenc\u00edan \u00e1 xurisdici\u00f3n de Vea; e a parroquia de Lampai pertenc\u00eda \u00e1 xurisdici\u00f3n de Quinta. As tres xurisdici\u00f3ns estaban integradas no se\u00f1or\u00edo do Arcebispado de Santiago de Compostela.\nA comezos do s\u00e9culo XIX, no trienio liberal, a maior parte do territorio ocupado na actualidade por Teo era co\u00f1ecido co nome de Oza, pertencente \u00f3 partido xudicial de Sar. Coa divisi\u00f3n provincial de 1822 o concello de Oza segu\u00eda a formar parte do partido xudicial de Sar, \u00e1 s\u00faa vez dependente da deputaci\u00f3n da Coru\u00f1a. Trala reforma xudicial de 1834 o municipio, xa co nome de Teo, quedou asignado ao partido xudicial de Padr\u00f3n.\nCon todo, no proxecto administrativo de 1835 contaba cunha parroquia m\u00e1is. A aprobaci\u00f3n definitiva de 1836 asignaba a parroquia de Rumille ao concello de Padr\u00f3n.\nO 23 de abril de 1846, o coronel Miguel Sol\u00eds, logo de proclama-la Xunta de Galicia, librar\u00e1 batalla nos campos de Cacheiras contra o xeneral De la Concha, enviado polo goberno de Madrid para afoga-la revolta. O resultado ser\u00e1 a derrota dos liberais e o fusilamento dos oficiais en Carral.\nCultura.\nToponimia.\n\"Teo\" at\u00f3pase escrito na documentaci\u00f3n da Idade Media como \"Sancta Maria de Talegio\" e como \"Santa Maria de Teeio\". Partindo disto Edelmiro Bascuas considera que estamos ante un hidrotop\u00f3nimo procedente dunha ra\u00edz indoeuropea \"*tala\u2011\", co significado de \"flu\u00edr\" (a mesma que Tui, mediante \"&lt; *ta+la\u2011\"); Isidoro Mill\u00e1n relaci\u00f3nao co r\u00edo Tea, partindo tam\u00e9n dunha ra\u00edz hidron\u00edmica \"*tekw\u2011\", co mesmo significado de \"flu\u00edr\"; mentres que Joseph Piel cre que se trata dun nome de posesor de orixe xerm\u00e1nica *Teodone, isto \u00e9, o propietario das terras.\nLugares de Teo.\nPara unha lista completa de todos os lugares do concello de Teo vexa: Lugares de Teo."}
{"id": "48191", "revid": "1131", "url": "https://gl.wikipedia.org/wiki?curid=48191", "title": "Monte Ruapehu", "text": "O Monte Ruapehu, ou Ruapehu, \u00e9 un estratovolc\u00e1n activo no sur da Zona volc\u00e1nica Taupo en Nova Zelandia. Est\u00e1 a 23 quil\u00f3metros ao nord\u00e9s de Ohakune e 40 quil\u00f3metros ao suroeste da marxe sur do Lago Taupo, dentro do Tongariro National Park. Nas s\u00faas ladeiras est\u00e1n as maiores pistas de esqu\u00ed da Illa Norte e alg\u00fans glaciares.\nRuapehu \u00e9 un dos volc\u00e1ns m\u00e1is activos do mundo e o volc\u00e1n activo m\u00e1is grande de Nova Zelandia. \u00c9 o punto m\u00e1is alto da Illa Norte ( North Island) e incl\u00fae os tres cumes m\u00e1is altos: Tahurangi (2.797 m), Te Heuheu (2.755 m) e Paretetaitonga (2.751 m). O profundo e activo cr\u00e1ter est\u00e1 entre os cumes.\nA zona e arredores do monte Ruapehu son moi co\u00f1ecidos porque foi neles onde se rodou boa parte das pel\u00edculas O se\u00f1or dos aneis.\nErupci\u00f3n de 2007.\nDespois de meses de especulaci\u00f3n e controversia, o 18 de marzo de 2007 entrou en erupci\u00f3n."}
{"id": "48201", "revid": "1131", "url": "https://gl.wikipedia.org/wiki?curid=48201", "title": "Meteora (\u00e1lbum)", "text": "Meteora \u00e9 o terceiro disco do grupo Linkin Park, lanzado \u00e1 venda o 25 de marzo de 2003. Vendeu unhas 11\u00a0000\u00a0000 de copias en todo o mundo, unhas 810\u00a0000 na primeira semana."}
{"id": "48202", "revid": "23204", "url": "https://gl.wikipedia.org/wiki?curid=48202", "title": "Collision Course", "text": "Collision Course \u00e9 un EP do grupo Linkin Park e o rapeiro Jay-Z lanzado \u00e1 venda o 30 de novembro do 2004, no que se mesturan temas de ambos."}
{"id": "48205", "revid": "85894", "url": "https://gl.wikipedia.org/wiki?curid=48205", "title": "Norrk\u00f6ping", "text": "Norrk\u00f6ping \u00e9 unha cidade do Condado de \u00d6sterg\u00f6tland no centro leste de Suecia. A cidade ten unha poboaci\u00f3n de 83.000 habitantes, 125.000 cos arrabaldes, o que a fai a d\u00e9cima cidade sueca en poboaci\u00f3n. A cidade \u00e9 alcumada \"O Manchester de Suecia\" e \"Pequ\u00edn\".\nNorrk\u00f6ping \u00e9 unha cidade que prosperou grazas \u00e1 enerx\u00eda obtida do r\u00edo Motala e \u00f3 seu porto no golfo de Br\u00e5viken, no mar B\u00e1ltico. A finais do s\u00e9culo XX a cidade viuse moi afectada polo peche de moitas das s\u00faas industrias, o que ocasionou un forte paro. Norrk\u00f6ping vive da industria t\u00e9xtil, qu\u00edmica, da fabricaci\u00f3n de papel, material el\u00e9ctrico e mobles e conseguiu revitalizarse apostando pola cultura e a ensinanza (hai que destacar a s\u00faa co\u00f1ecida biblioteca), e favorecendo a instalaci\u00f3n dun parque industrial punteiro en altas tecnolox\u00edas."}
{"id": "48206", "revid": "25871", "url": "https://gl.wikipedia.org/wiki?curid=48206", "title": "Hybrid Theory EP", "text": "Hybrid Theory EP \u00e9 un EP do grupo Linkin Park, gravado e lanzado \u00e1 venda no ano 1999. Foi a primeira gravaci\u00f3n do grupo."}
{"id": "48208", "revid": "56817", "url": "https://gl.wikipedia.org/wiki?curid=48208", "title": "Live in Texas", "text": "Live in Texas \u00e9 o primeiro \u00e1lbum de directo do grupo Linkin Park, lanzado \u00e1 venda en novembro do 2003."}
{"id": "48209", "revid": "15490", "url": "https://gl.wikipedia.org/wiki?curid=48209", "title": "Dama do Lago", "text": "A Dona do lago ou a Dama do lago \u00e9 un personaxe das lendas art\u00faricas con varios papeis: d\u00e1lle a espada Excalibur ao rei Artur, gu\u00eda o rei ferido cara a Avalon despois da batalla de Camlann, encanta a Merl\u00edn e ademais educa a Lanzarote do Lago. Na mitolox\u00eda celta, a dona do Lago ou a fada Viviane era a se\u00f1ora que rex\u00eda \u00c1valon -a illa da antiga sabedor\u00eda-. Era neta de Diana a cazadora, filla do rei de Northumberland ou de Dion\u00e1s. Os distintos autores e copistas d\u00e9ronlle \u00e1 dona do Lago diversos nomes: Niniana, Viviana, Nimue, Ninie ou Viviane.\nTraxectoria.\nO personaxe pasou a ter un lugar de relevancia na literatura art\u00farica, a cal axudou \u00e1 s\u00faa difusi\u00f3n na cultura occidental. Aparece en moitas das obras medievais sobre o rei Artur. A primeira vez que aparece nunha obra literaria \u00e9 a finais do s\u00e9culo XII en \"Lancelot, o Cabaleiro da Carreta\", de Chr\u00e9tien de Troyes, a\u00ednda que non se identificaba polo seu nome a\u00ednda, exercendo o seu papel de madri\u00f1a ou nai adoptiva do cabaleiro da mesa redonda Sir Lanzarote do Lago. Nesta obra, a Dona do Lago entrega un anel m\u00e1xico a Lanzarote, o cal o protexer\u00e1 de calquera encantamento. Esta alusi\u00f3n ao car\u00e1cter m\u00e1xico do personaxe toma forma cando no ciclo \"Lanzarote-Grial\" se menciona a ela expresamente como fada. N\u00b4\"A morte de Artur\", de Sir Thomas Malory, a Dama do Lago \u00e9 quen fai entrega a Artur da lendaria espada Excalibur.\nA Dama do Lago \u00e9 respons\u00e1bel da desaparici\u00f3n de Merl\u00edn, ao pechalo por toda a eternidade nunha cova, aproveitando a influencia que ten sobre o mago namorado. Segundo o \"Lanzarote en prosa\", Merl\u00edn ensinou os seus segredos m\u00e1xicos a Viviane, pola promesa que esta lle fixo de que, en pago, ela lle entregar\u00eda o seu amor. No entanto, Viviane aproveita o co\u00f1ecemento destes segredos para pechar a Merl\u00edn. O mago xa vira o seu propio destino, pero non foi quen de o evitar, o cal sup\u00f3n que Viviane posu\u00eda un poder extraordinariamente forte para manipular e encantar, incluso a un gran feiticeiro.\nNalgunhas versi\u00f3ns da historia art\u00farica, a Dama deu a Arturo a elixir entre unha copa, unha lanza, un prato e unha espada, como s\u00edmbolo da uni\u00f3n de Camelot con \u00c1valon. Tras elixir Artur a Excalibur, foi creada unha funda onde se gardaba a espada que ti\u00f1a o poder de non deixar derramar nin unha soa gota de sangue ao portador da espada.\nCando Artur morreu, a espada foi devolta a \u00c1valon, de onde nunca m\u00e1is volveu a sa\u00edr. A dama do Lago educou a Morgana (xa que ao principio Morgana \u00eda ser entregada a un convento, mais Viviana negouse) na antiga relixi\u00f3n, e elixiuna como sucesora cando ela morrese. Entregoulla a Artur nun ritual (os lumes de Beltane) onde ning\u00fan dos dous se co\u00f1ec\u00edan, e concibiron un fillo chamado Mordred.\nOutras historias contan que a Dama do Lago era a m\u00e1xima sacerdotisa de \u00c1valon, chamada tam\u00e9n Viviane, irm\u00e1 de Igrainne (nai de Arturo e Morgana), irm\u00e1 de Morgause (t\u00eda de Arturo e Morgana, e mai adoptiva de Mordred), irm\u00e1 de Ninie (amante de Merl\u00edn, e filla de Merl\u00edn de Breta\u00f1a).\nA Dama do lago quer\u00eda que a nova relixi\u00f3n (o cristianismo) e a vella relixi\u00f3n (a da deusa e o hastado) convivisen xuntas, cousa que os sacerdotes cristi\u00e1ns non quer\u00edan; as\u00ed que \u00c1valon, os ritos de Beltane, a deusa e o caldeiro, o hastado e a vella relixi\u00f3n desapareceron nas n\u00e9boas, deixando s\u00f3 o recordo."}
{"id": "48212", "revid": "336", "url": "https://gl.wikipedia.org/wiki?curid=48212", "title": "Dona do Lago", "text": ""}
{"id": "48215", "revid": "1131", "url": "https://gl.wikipedia.org/wiki?curid=48215", "title": "Destilaci\u00f3n", "text": "A destilaci\u00f3n \u00e9 un proceso f\u00edsico que consiste en quentar un material ata que os seus compo\u00f1entes m\u00e1is vol\u00e1tiles pasan \u00e1 fase de vapor e, a continuaci\u00f3n, arrefr\u00edan o vapor para recuperar ditos compo\u00f1entes en forma l\u00edquida por medio da condensaci\u00f3n. O obxectivo principal da destilaci\u00f3n \u00e9 separar unha mestura de varios compo\u00f1entes aproveitando as s\u00faas distintas volatilidades, ou ben separar os materiais vol\u00e1tiles dos non vol\u00e1tiles.\nNa evaporaci\u00f3n e no secado, normalmente o obxectivo \u00e9 obter o compo\u00f1ente menos vol\u00e1til; o compo\u00f1ente m\u00e1is vol\u00e1til, case sempre auga, rex\u00e9itase. Por\u00e9n, a finalidade principal da destilaci\u00f3n \u00e9 obter o compo\u00f1ente m\u00e1is vol\u00e1til en forma pura. Por exemplo, a eliminaci\u00f3n da auga da glicerina evaporando a auga, ch\u00e1mase evaporaci\u00f3n, pero a eliminaci\u00f3n da auga do alcohol evaporando o alcohol, ch\u00e1mase destilaci\u00f3n, a\u00ednda que se usan mecanismos similares en \u00e1mbolos dous casos.\nTeor\u00eda da destilaci\u00f3n.\nNa mestura simple de dous l\u00edquidos solubeis entre si, a volatilidade de cada un \u00e9 perturbada pola presenza do outro. Neste caso, o punto de ebulici\u00f3n dunha mestura \u00f3 50%, por exemplo, estar\u00eda a metade de cami\u00f1o entre os puntos de ebulici\u00f3n das substancias puras, e o grao de separaci\u00f3n producido por unha destilaci\u00f3n individual depender\u00eda soamente da presi\u00f3n de vapor, a volatilidade dos compo\u00f1entes separados a esa temperatura.\nEsta sinxela relaci\u00f3n foi anunciada por vez primeira polo qu\u00edmico franc\u00e9s Fran\u00e7ois Marie Raoult (1830-1901) e chamouse lei de Raoult. Esta lei s\u00f3 se aplica a mesturas de l\u00edquidos moi similares na s\u00faa estrutura qu\u00edmica, como o benceno e o tolueno. Na maior\u00eda dos casos prod\u00facense amplas desviaci\u00f3ns desta lei. Se un compo\u00f1ente s\u00f3 \u00e9 lixeiramente soluble no outro, a s\u00faa volatilidade aumenta anormalmente.\nNo exemplo anterior, a volatilidade do alcohol en disoluci\u00f3n acuosa dilu\u00edda \u00e9 varias veces maior que a predita pola lei de Raoult. En disoluci\u00f3ns de alcohol moi concentradas, a desviaci\u00f3n \u00e9 a\u00ednda maior: a destilaci\u00f3n de alcohol de 99% produce un vapor de menos de 99% de alcohol. Por esta raz\u00f3n o alcohol non pode ser concentrado por destilaci\u00f3n m\u00e1is dun 97%, a\u00ednda que se realice un n\u00famero infinito de destilaci\u00f3ns.\nO aparello utilizado para a destilaci\u00f3n no laboratorio, \u00e9 o alambique, que consta dun recipiente onde se almacena a mestura, \u00e1 que se lle aplica calor, un condensador onde se arrefr\u00edan os vapores xerados, lev\u00e1ndoos de novo ao estado l\u00edquido e un recipiente onde se almacena este l\u00edquido concentrado.\nNa industria qu\u00edmica util\u00edzase a destilaci\u00f3n para a separaci\u00f3n de mesturas simples ou complexas. Unha forma de clasificar a destilaci\u00f3n pode ser a de que sexa descontinua ou continua.\nAparato de destilaci\u00f3n simple.\nUn Aparello de destilaci\u00f3n simple \u00e9 un aparello empregado en laboratorios de qu\u00edmica para producir unha destilaci\u00f3n simple.\nNo esquema situado \u00e1 dereita pode observarse un aparello de destilaci\u00f3n simple b\u00e1sico:"}
{"id": "48219", "revid": "56817", "url": "https://gl.wikipedia.org/wiki?curid=48219", "title": "Cinolacepam", "text": "O cinolacepam (tam\u00e9n co\u00f1ecido polo nome comercial Gerodorm\u00ae) \u00e9 unha droga derivada das benzodiacepinas. Pos\u00fae propiedades ansiol\u00edticas, anticonvulsionantes, sedativas e \u00e9 un relaxante muscular do esqueleto."}
{"id": "48220", "revid": "1131", "url": "https://gl.wikipedia.org/wiki?curid=48220", "title": "Chr\u00e9tien de Troyes", "text": "Chr\u00e9tien de Troyes, nado c. 1135 e finado c. 1183, foi un escritor da Idade Media e est\u00e1 considerado por alg\u00fans cr\u00edticos como o creador da novela occidental.\nTraxectoria.\nCo\u00f1\u00e9cese moi pouco sobre a s\u00faa vida. Suponse que naceu en Troyes, de orixe burguesa, estudou os cl\u00e1sicos e aprendeu grego. \u00c9 case certo que viviu na corte de Mar\u00eda de Francia (1145-1198) e Filipe de Alsacia, conde de Flandres, a quen dedicou a s\u00faa obra Perceval, a primeira sobre a Demanda do Santo Graal. Tam\u00e9n foi o primeiro en escribir a historia dos Cabaleiros da T\u00e1boa Redonda, as chamadas historias do ciclo art\u00farico.\nEra un xudeu que se converteu ao cristianismo. Probabelmente vi\u00f1a de a\u00ed o seu sobrenome, Chr\u00e9tien, xa que poucos autores deste per\u00edodo asinaban os seus manuscritos. Alg\u00fans textos deixan transparentar unha certa inspiraci\u00f3n na Kabala.\n\u00c9 considerado un dos primeiros escritores das novelas de cabalar\u00eda, onde mitos se unen \u00e1 historia para constru\u00edr a narrativa con eventos ora na esfera do real, ora do surreal. Escribiu: \"\u00c9rec et \u00c9nide\", \"Clig\u00e8s\", \"Lancelot ou le Chevalier de la charrette\", \"Yvain ou le Chevalier au lion\", \"Perceval ou le Conte du Graal\".\nMoitas das s\u00faas obras in\u00e9ditas arderon nun incendio."}
{"id": "48221", "revid": "12452", "url": "https://gl.wikipedia.org/wiki?curid=48221", "title": "D. Dinis", "text": ""}
{"id": "48222", "revid": "114", "url": "https://gl.wikipedia.org/wiki?curid=48222", "title": "Crise de 1929", "text": ""}
{"id": "48223", "revid": "324560", "url": "https://gl.wikipedia.org/wiki?curid=48223", "title": "Der blaue Reiter", "text": ""}
{"id": "48233", "revid": "7592", "url": "https://gl.wikipedia.org/wiki?curid=48233", "title": "Lexat\u00edn", "text": ""}
{"id": "48235", "revid": "127505", "url": "https://gl.wikipedia.org/wiki?curid=48235", "title": "Bonome", "text": "Santiago Rodr\u00edguez Bonome, chamado Bonome de nome art\u00edstico, nado en Santiago de Compostela en 1901 e finado en Francia en 1995, foi un escultor en madeira e ceramista.\nTraxectoria.\nFillo de Evaristo Rodr\u00edguez Brea e Antonia Bonome P\u00e9rez. Traballou desde moi novo no taller de ebanister\u00eda e aos 13 anos entra no obradoiro de imaxiner\u00eda relixiosa de Jos\u00e9 Rivas, ao p\u00e9 da catedral. Aos 18 anos pasa ao obradoiro de Enrique Carballido.\nEn 1924 marchou para Madrid onde expuxo no Centro Galego, e logo na Exposici\u00f3n Nacional da Coru\u00f1a. En 1925 expuxo no Centro Galego de Bos Aires e de 1926 a 1927 en Barcelona, na Bienal de Venecia, en Monza e na Habana.\nEn 1929 chegou a Par\u00eds, e en 1931 expuxo na sala Leblanc-Barbedienne, que se converteu no seu editor. A segunda guerra mundial trouxo un profundo cambio na vida do artista que virou cara \u00e1 fabricaci\u00f3n de obxectos de decoraci\u00f3n fundidos, e logo cara \u00e1 cer\u00e1mica art\u00edstica.\nObras.\nAlgunhas das s\u00faas obras enc\u00f3ntranse en Toquio, Filadelfia, distintos lugares de Francia, Su\u00edza, Alema\u00f1a, e Espa\u00f1a, ben en museos ou en colecci\u00f3ns particulares: esculpiu bustos do embaixador de Espa\u00f1a en Francia, Qui\u00f1ones de Le\u00f3n; do presidente do goberno da rep\u00fablica espa\u00f1ola, exiliado en Par\u00eds, o galego Manuel Portela Valladares; do arquitecto Antonio Palacios, de Valle-Incl\u00e1n, de Isabelle Mallet (creadora da semana da beleza en Par\u00eds), do pintor N\u00e9stor de la Torre; o mausoleo de Alejandro P\u00e9rez Lug\u00edn; \"La Femme de l'Idole\" (A muller do \u00eddolo) (Centro Georges Pompidou, Par\u00eds); \"l'Agriculture et le Travail\" (A agricultura e o traballo) (edificio do Ministerio de Traballo, Madrid); \"La Douleur\" (A dor); Jeanne d'Arc (Xoana de Arco).\nVida persoal.\nCasou en 1940 con Simone Grottard, con quen tivo d\u00faas fillas."}
{"id": "48237", "revid": "98629", "url": "https://gl.wikipedia.org/wiki?curid=48237", "title": "Teo (enfermidade)", "text": "A cenurose ou, comunmente, teo \u00e9 unha enfermidade parasitaria do gando ovino, producida polo \"Coenurus cerebralis\", fase larvaria dunha tenia propia do can: \"Taenia multiceps\".\nTr\u00e1tase dunha enfermidade propia do gando ovino, preferentemente dos animais m\u00e1is novos; rara vez enferman as ovellas adultas. Ocasionalmente, cabras, vacas e outros ruminantes silvestres tam\u00e9n poden sufri-la enfermidade.\nEtiolox\u00eda.\nA causa da enfermidade \u00e9 a presenza da larva da tenia no enc\u00e9falo do animal. A larva ten forma dunha ves\u00edcula m\u00e1is ou menos ovoide, chea dun l\u00edquido desde incoloro a amarelo p\u00e1lido. Cando se localiza na canal medular, adopta unha forma tubular.\nA tenia, \"Taenia multiceps\", Leske 1780, (antes \"T. coenurus\"), \u00e9 un cestodo da familia Taeniidae, cun ciclo biol\u00f3xico mixto: o hospedador definitivo \u00e9 o can mentres que o hospedador intermediario \u00e9 a ovella. A sintomatolox\u00eda que produce \u00e9 distinta nun caso ou noutro, ata o punto de que se consideraron enfermidades diferentes durante s\u00e9culos, provocadas por parasitos diferentes.\nA tenia adulta \u00e9 un parasito intestinal do can, gato e outros carn\u00edvoros silvestres, coma o raposo, que se infestan \u00f3 comer as cabezas das ovellas enfermas que o pastor desbotaba, xunto coas outras v\u00edsceras, despois de sacrificalas para aproveita-la s\u00faa carne e que com\u00eda o seu can. Os ovos da tenia exp\u00falsanse coas feces do can e quedan sobre a herba ou na auga, para ser inxeridos polas ovellas \u00f3 pastaren ou beber.\nPatoxenia.\nUnha vez inxeridos os ovos do parasito, eclosionan no intestino da ovella e lib\u00e9rase a larva I. Esta perfora a parede intestinal e, a trav\u00e9s da corrente sangu\u00ednea, chega \u00f3s diferentes \u00f3rganos. No caso de invadi-lo cranio, evoluciona e muda a larva II; excepcionalmente tam\u00e9n pode aloxarse na canal raqu\u00eddea.\nSegundo vai medrando a larva, que chega a te-lo tama\u00f1o dun ovo de gali\u00f1a \u00f3 cabo de 2-3 meses (ou dunha laranxa de tama\u00f1o medio nos becerros), vai presionando a masa encef\u00e1lica, con atrofia do tecido cerebral inmediato \u00e1 larva, e provoca un aumento da presi\u00f3n intracranial. Todo isto causa os s\u00edntomas nerviosos caracter\u00edsticos da enfermidade.\nNa seguinte p\u00e1xina web pode verse a t\u00edpica lesi\u00f3n no cerebro provocada polo parasito .\nCadro cl\u00ednico.\nOs primeiros s\u00edntomas aparecen coa chegada das larvas \u00f3 cranio, \u00f3s 10-14 d\u00edas da infestaci\u00f3n, pero son pouco significativos e adoitan pasar desapercibidos.\nOs s\u00edntomas caracter\u00edsticos aparecen \u00f3s 3-6 meses da infestaci\u00f3n. Os animais enfermos af\u00e1stanse do raba\u00f1o e avanzan torpemente, coa cabeza baixa, a rentes do chan, e torta. \u00c1s veces pode v\u00e9rselles apoiando a cabeza no chan ou contra as pedras ou paredes, como facendo forza. Deixan de comer e poden mostrar espasmos musculares, a modo de ataques epil\u00e9pticos, caendo e tropezando con frecuencia. O andar irregular, a tombos, con rumbo variable, \u00e9 com\u00fan. \u00c1s veces presentan marcha lateral, con ca\u00edda cara a un lado.\nPronto aparecen movementos involuntarios sistematizados, entre os que destaca o andar en c\u00edrculo: o animal enfermo non deixa de dar voltas e voltas sobre si mesmo, en c\u00edrculos cada vez menores. Estes movementos dir\u00edxense sempre en sentido contrario \u00f3 hemienc\u00e9falo lesionado.\nProgn\u00f3stico.\nEn ocasi\u00f3ns, o animal morre por encefalite, pero o normal \u00e9 un curso cr\u00f3nico. O m\u00e1is frecuente \u00e9 que o pastor, ante a perda de comida e a deterioraci\u00f3n do estado do animal, prefira sacrificalo. No faenado que realiza para aproveita-la carne, despreza a cabeza, que bota \u00f3s seus cans, pech\u00e1ndose as\u00ed o ciclo.\nTratamento.\nA enfermidade non ten tratamento na pr\u00e1ctica. Alg\u00fan pastor intenta rebaixa-la inflamaci\u00f3n do cranio con compresas de auga fr\u00eda na cabeza, que non serven para nada. A intervenci\u00f3n cir\u00farxica, con trepanaci\u00f3n e extirpaci\u00f3n da ves\u00edcula parasitaria, \u00e9 dif\u00edcil, cara e adoita deixar secuelas, polo que nin se intenta.\nProfilaxe.\nAs medidas preventivas contra a difusi\u00f3n da enfermidade consisten na destruci\u00f3n das cabezas dos animais enfermos, sen aproveitalas nunca para os cans, e na desparasitaci\u00f3n dos cans dos pastores.\nO \"teo\" na cultura popular.\nO gando ovino ten unha reducida presenza en Galicia, e o censo cada ano \u00e9 menor. S\u00f3 representa unha gander\u00eda relativamente significativa en Ourense.\nSegundo os datos do MAPA (Ministerio de Agricultura, Pesca e Alimentaci\u00f3n), referidos a decembro de 2005 , dos case 23 mill\u00f3ns de ovinos censados en Espa\u00f1a, s\u00f3 posu\u00edmos en Galicia 329.628 cabezas, un escaso 1,45%. Por tal raz\u00f3n esta enfermidade non formaba parte da realidade diaria do labrego e deixou pouca pegada na cultura popular galega, pero a\u00ednda as\u00ed est\u00e1 presente, como podemos ver.\nCo\u00f1ec\u00e9mo-los seguintes sin\u00f3nimos do teo en Galicia: \"lolo\", \"modorra\", \"rebull\u00f3n\", \"tort\u00f3n\", \"tortull\u00f3n\", \"turtull\u00f3n\" e \"verme canteiro\". Dicionarios modernos recollen tam\u00e9n \"cenurose\", que \u00e9 a denominaci\u00f3n t\u00e9cnica.\nO nome de \"verme canteiro\" que se lle d\u00e1 nalgures \u00e1 ves\u00edcula no cerebro apl\u00edcase con m\u00e1is frecuencia \u00f3 vagalume. A\u00ednda as\u00ed, cabe sinalar que outro nome do vagalume que nos fai lembra-lo noso \"teo\" \u00e9 o de \"verme carpinteiro\". Franco Grande recolle o dito \"ter o verme carpinteiro\" co significado de \"haber perdido un tornillo\" .\nCrenzas.\nCrese que as ovellas contraen o teo por comer no mexac\u00e1n, herba na que un can fora mexar antes.\nConta Sarmiento (\"Cat\u00e1logo VF 1745-1755\") que cara O Seixo (Conxo, Santiago) saben que o teo non ten cura e, para librarse del e que non enfermen outras ovellas, cortan a cabeza da res enferma e vana botar f\u00f3ra da parroquia. Noutras ocasi\u00f3ns ceiban a ovella enferma nun monte lonxe da parroquia .\nAn\u00edbal Otero recolleu en Piqu\u00edn (Lugo) estoutra pr\u00e1ctica para librarse da enfermidade: c\u00f3rtanlle a cabeza \u00e1 ovella enferma e b\u00f3tana \u00f3 outro lado do r\u00edo, sen mirar onde cae .\nLocuci\u00f3ns.\nO comportamento das ovellas enfermas, ese o seu deambular e andar sen rumbo, trasladouse metaforicamente a expresi\u00f3ns como:"}
{"id": "48238", "revid": "1822", "url": "https://gl.wikipedia.org/wiki?curid=48238", "title": "Cenurose", "text": ""}
{"id": "48239", "revid": "624", "url": "https://gl.wikipedia.org/wiki?curid=48239", "title": "T\u00edber", "text": ""}
{"id": "48240", "revid": "43327", "url": "https://gl.wikipedia.org/wiki?curid=48240", "title": "Meteora", "text": "Meteora pode designar:"}
{"id": "48243", "revid": "1786", "url": "https://gl.wikipedia.org/wiki?curid=48243", "title": "Anfetaminas", "text": ""}
{"id": "48244", "revid": "25871", "url": "https://gl.wikipedia.org/wiki?curid=48244", "title": "Nogueira com\u00fan", "text": "A nogueira com\u00fan (Juglans regia) \u00e9 unha \u00e1rbore nativa dos Balc\u00e1ns, Asia central e do suroeste pasando polos montes Himalaias ata o sueste da China. Os bosques nativos m\u00e1is grandes at\u00f3panse no Kirguizist\u00e1n, a uns 1000\u20132000 m de altitude, especialmente en Arslanbob na provincia de Jalal-Abad. Cultivada en Galicia dende a antig\u00fcidade, naturalizada no leste do pa\u00eds.\nRecibe tam\u00e9n en galego os nomes de caroleira e coucheira.\nDescrici\u00f3n.\nA nogueira com\u00fan \u00e9 unha \u00e1rbore caducifolia que chega a medir ata 25 ou 35 metros, con troncos grosos de ata 2 metros de di\u00e1metro e cil\u00edndricos. En xeral o tronco \u00e9 curto e a carrouceira ampla, en especial nos exemplares illados \u00e9 unha especie que esixe zonas ben soleadas para medrar ben. A casca \u00e9 suave de cor gris prateado, espallada con amplas gretas m\u00e1is \u00e1speras. A ra\u00edz principal, moi desenvolvida, pode penetrar ata unha profundidade de 3 m e as laterais poden acadar unha distancia de 15 m a partir da base do tronco. Coma t\u00f3dalas nogueiras o endocarpo das p\u00f3las m\u00e1is finas ten bolsas de aire. As follas ord\u00e9nanse en espirais de entre 25 e 40\u00a0cm son imparipinnadas, con de 5 a 9 follas por grupo. As follas m\u00e1is longas son as tres de cada \u00e1pice. 10\u201318\u00a0cm \u00f3 longo e 6\u20138\u00a0cm \u00f3 ancho. O par de follas basais \u00e9 moito m\u00e1is pequeno: 5\u20138\u00a0cm de lonxitude. As flores masculinas son amentos colgantes de 5 a 10\u00a0cm de lonxitude, as femininas son terminais, agr\u00fapanse en acios de d\u00faas a cinco flores que, no outono, maduran en forma dun froito de casca verde e semiflexible que cobre unha carabu\u00f1a engurrada de cor marr\u00f3n: a noz. O froito enteiro, inclu\u00edda a casca, cae no outono. A semente \u00e9 grande, cuberta dunha pel fina e comestible.\nCultivo e usos.\nA nogueira com\u00fan foi introducida no oeste e sur de Europa na \u00e9poca romana ou a\u00ednda antes, e chegou a Am\u00e9rica o s\u00e9culo XVII. As rexi\u00f3ns de cultivo m\u00e1is importantes at\u00f3panse en Francia, Serbia, Grecia, Bulgaria e Roman\u00eda en Europa, China en Asia, California e Chile en Am\u00e9rica. Cult\u00edvase polas noces, de alta calidade, que poden ser consumidas frescas ou ser prensadas para facer aceite, ademais as s\u00faas pelas empr\u00e9ganse para facer tinguiduras. Os cultivadores buscan favorecer a aparici\u00f3n de noces grandes e de pel interior fina.\nA madeira \u00e9 tam\u00e9n moi apreciada e amplamente usada en ebanister\u00eda.\nAtribu\u00edanselle propiedades m\u00e1xicas, por iso as follas empr\u00e9ganse como herbas de san Xo\u00e1n.\nNome com\u00fan.\nNogueiro, nogueira, nogal, noceira, cuncheiro, cuncheira, croucheira, coucheira, concheiro, concheira, conchal, carroleiro e caroleira."}
{"id": "48245", "revid": "197", "url": "https://gl.wikipedia.org/wiki?curid=48245", "title": "IES Lamas de Castelo", "text": "O IES Lamas de Castelo \u00e9 un centro de ESO situado no concello de Carnota.\nCaracter\u00edsticas.\nO centro abriuse no curso 1998-99, e inaugurouno o ent\u00f3n presidente da Xunta de Galicia Manuel Fraga Iribarne.\nA este centro, onde se imparten clases de ESO, acoden aproximadamente 65 alumnos procedentes do CEIP do Pindo e mais do CEIP de Carnota. O n\u00famero de alumnos do IES Lamas de Castelo vese reducido, entre outros motivos como a baixa da poboaci\u00f3n infantil, debido \u00e1 proximidade doutros centros de ensinanza secundaria veci\u00f1os: Muros e Cee.\nProxectos.\nO IES Lamas de Castelo est\u00e1 inmerso nun proxecto de tecnolox\u00edas da informaci\u00f3n e comunicaci\u00f3n). Disp\u00f3n de conexi\u00f3ns \u00e1 Internet en t\u00f3dalas aulas, ademais de estar dotado dunha aula de inform\u00e1tica e varios equipos port\u00e1tiles, o que permite aos alumnos traballar co ordenador en cada materia."}
{"id": "48261", "revid": "1131", "url": "https://gl.wikipedia.org/wiki?curid=48261", "title": "Galer\u00eda de imaxes de Barro", "text": "Galer\u00eda de imaxes do concello de Barro na provincia de Pontevedra."}
{"id": "48262", "revid": "785", "url": "https://gl.wikipedia.org/wiki?curid=48262", "title": "Censura", "text": "Por censura ent\u00e9ndese o control da comunicaci\u00f3n verbal ou doutras formas de expresi\u00f3n por parte dunha autoridade, xeralmente asociada ao poder pol\u00edtico. Na maior parte dos casos ent\u00e9ndese que tal control \u00e9 aplicado no \u00e1mbito da comunicaci\u00f3n p\u00fablica, por exemplo a efectuada por medio da prensa ou dos mass media; mais p\u00f3dese a\u00ednda referirse ao control da expresi\u00f3n individual.\nConsonte os significados que o termo pode adoptar en contextos particulares, p\u00f3dense citar os seguintes tipos de censura:\nTipos de censura.\nCensura militar.\nA censura militar impide a suxeitos da milicia (soldados ou mandos) expor opini\u00f3ns e divulgar informaci\u00f3ns que poidan p\u00f3r en cuesti\u00f3n as instituci\u00f3ns militares ou poidan comprometer a seguranza.\nCensura pol\u00edtica.\nNos r\u00e9ximes autoritarios a censura pol\u00edtica impide a individuos, asociaci\u00f3ns, partidos e medios de informaci\u00f3n, divulgar informaci\u00f3ns e manifestar puntos de vista contrarios \u00e1s opini\u00f3ns do poder executivo. Tal censura real\u00edzase a trav\u00e9s da prohibici\u00f3n de tocar determinados asuntos ou a trav\u00e9s do control preventivo dos contidos divulgados polos medios de comunicaci\u00f3n.\nCensura relixiosa.\nA censura relixiosa est\u00e1 presente en moitas relixi\u00f3ns, tanto no pasado, como hoxe. Entre os exemplos hist\u00f3ricos baste lembrar o \u00cdndice de libros prohibidos da Igrexa cat\u00f3lica, abolido no s\u00e9culo pasado. Dado o contexto hist\u00f3rico no que se exerc\u00eda, segundo alg\u00fans, era en realidade, un caso de censura pol\u00edtica, antes que relixiosa. Segundo outros esta observaci\u00f3n resulta bastante banal, dado que calquera actividade humana ocorre sempre \"nun contexto hist\u00f3rico\".\nCensura carceraria.\nNos sistemas carcerarios a censura serve para impedir que persoas sometidas a restrici\u00f3ns de liberdade, a trav\u00e9s dos medios de comunicaci\u00f3n ao seu alcance (tel\u00e9fono, correspondencia, visitas de familiares), poidan continuar a delinquir.\nCensura moral e est\u00e9tica.\nA censura moral ten a finalidade de impedir que mensaxes reputados como moralmente incorrectos, ofensivos, vulgares ou, outramente, inconvenientes poidan chegar ata o p\u00fablico ou facelo de modo indiscriminado. Un exemplo \u00e9 a censura aplicada \u00e1 pornograf\u00eda e a representaci\u00f3ns expl\u00edcitas da violencia, e que non limitan exclusivamente a accesibilidade aos menores de idade.\nAutocensura.\nF\u00e1lase \u00e1s veces de autocensura cando a censura \u00e9 realizada polo mesmo suxeito que explica unha opini\u00f3n ou divulga informaci\u00f3ns, a fin de evitar difundir contidos desagrad\u00e1beis para terceiros ou para evitar incorrer en censura.\nA organizaci\u00f3n das empresas editoriais presup\u00f3n, inevitabelmente, unha forma de control e selecci\u00f3n dos artigos por parte do director respons\u00e1bel, sexa por recaer en pos\u00edbel responsabilidade xudicial en caso de omitir o control, sexa por garantir a denominada \"li\u00f1a editorial\" da empresa. Neste \u00faltimo caso, a maior\u00eda dos ordenamentos legais carecen dunha resposta prevista.\nCensura encuberta.\nCabe que ocasionalmente unha informaci\u00f3n orixinal e espec\u00edfica, cuxa mesma existencia \u00e9 practicamente desco\u00f1ecida polo grande p\u00fablico, sexa sometida a unha situaci\u00f3n de quasi-censura, estando clasificada como \u201csubversiva\u201d ou \u201cinconveniente\u201d. En agosto de 2006, o texto de 1978 de Michel Foucault, \"As leis do pudor\", publicado orixinariamente en franc\u00e9s co t\u00edtulo de \"La loi de la pudeur\", que se declara a favor da abolici\u00f3n da idade do consentimento, practicamente desapareceu de Internet, tanto en ingl\u00e9s, como en franc\u00e9s ou en espa\u00f1ol ou en italiano, e non apareceu tampouco nos sitios web dedicados ao autor."}
{"id": "48265", "revid": "23204", "url": "https://gl.wikipedia.org/wiki?curid=48265", "title": "Reanimation", "text": "Reanimation \u00e9 un \u00e1lbum de remesturas do grupo Linkin Park, lanzado \u00e1 venda despois do seu primeiro \u00e1lbum Hybrid Theory, durante a xira do mesmo. O \u00e1lbum recibiu grandes cr\u00edticas por parte do p\u00fablico xeral por ser considerado coma simple comercialismo."}
{"id": "48276", "revid": "98629", "url": "https://gl.wikipedia.org/wiki?curid=48276", "title": "Media (Oriente Medio)", "text": "Media (en persa antigo \"M\u00e2da\", en lingua kurda \"M\u00e2d\") foi un antigo reino tribal no oeste do actual Ir\u00e1n. A s\u00faa capital foi Ecbatana.\nMedia constit\u00fae un problema para os estudosos que tratan de describir este antigo imperio. As probas de que se dispo\u00f1en son pouco fidedignas: consisten nalg\u00fans achados arqueol\u00f3xicos, algunhas referencias en textos cuneiformes asirios e babilonios, a inscrici\u00f3n persa de Behist\u00fan, as obras \"\"Os nove libros de historia\" do historiador grego Her\u00f3doto de Halicarnaso e \"P\u00e9rsica\" de Ctesias de Cnido, e un par de cap\u00edtulos na Biblia. O problema \u00e9 que os achados arqueol\u00f3xicos non est\u00e1n claros, que os textos orientais non ofrecen demasiada informaci\u00f3n, que os autores gregos non son moi fi\u00e1beis, e que parece que alg\u00fans libros b\u00edblicos estiveron influenciados por Her\u00f3doto.\nO pa\u00eds.\nA pesar de que as fronteiras de Media nunca estiveron perfectamente fixadas, o territorio \u00e9 m\u00e1is ou menos o do noroeste do actual Ir\u00e1n. A s\u00faa capital foi Ecbatana, actual Hamad\u00e1n. A s\u00faa parte oeste est\u00e1 dominada polos montes Zagros e bordeaba con Asiria, ao sur con Elam e Persis (Fars), no \u00e1rido leste con Partia, e ao norte, Media estaba separada do mar Caspio e Armenia polos montes Elburz.\nO pa\u00eds estaba, e segue estando, dominado polo cami\u00f1o leste-oeste que se co\u00f1ec\u00eda na Idade Media como Ruta da Seda. Este cami\u00f1o conectaba Media con Babilonia, Asiria, Armenia e o mar Mediterr\u00e1neo no oeste, e con Partia, Aria, Bactriana, Sogdiana e a China no leste. Outro cami\u00f1o importante un\u00eda Ecbatana coas capitais de Persis, Pers\u00e9pole e Pasargada.\nMedia controlaba o comercio leste-oeste, pero tam\u00e9n era rica en produtos agr\u00edcolas. Os vales e planicies dos Zagros son f\u00e9rtiles, e Media era moi co\u00f1ecida polas s\u00faas plantas leguminosas, ovellas, cabras e polos seus cabalos, chamados neseos. O pa\u00eds pod\u00eda alimentar a moita poboaci\u00f3n e \u00e9 as\u00ed como se fundaron moitas novas cidades e pobos (Ecbatana, Rhagae (actual Teher\u00e1n), Gabae (actual Isfah\u00e1n)). O autor grego Polibio de Megal\u00f3pole chama a Media correctamente o m\u00e1is poderoso de entre os pa\u00edses asi\u00e1ticos. Media foi reco\u00f1ecida xeralmente como unha das partes m\u00e1is importantes dos imperios sel\u00e9ucida e parto.\nHistoria antiga.\nArqueoloxicamente falando, Media est\u00e1 pouco comprendida. Os investigadores chamaron a mi\u00fado medos a obxectos polo simple feito de encontralos baixo o estrato que identificaran como aquem\u00e9nida. Ata o momento, os achados atopados non permiten unha definici\u00f3n clara da cultura meda.\nA\u00ednda as\u00ed, parece razoablemente claro que no primeiro cuarto do I primeiro milenio antes da nosa era, n\u00f3mades gandeiros que falaban alg\u00fan tipo de lingua indoirania, se infiltraron nos Zagros, asent\u00e1ndose entre a poboaci\u00f3n nativa. Os guerreiros tribais son mencionados por primeira vez polos asirios como inimigos de Shalmaneser III (-858- -824). Os habitantes de Media estaban divididos en varias tribos pequenas, e a pesar de que os reis asirios foron capaces de subxugar a algunhas delas, nunca puideron conquistar Media totalmente.\nDe feito, \u00e9 prob\u00e1bel que fosen os asirios os respons\u00e1beis da unificaci\u00f3n dos tribos medas. Os repetidos ataques asirios forzaron aos habitantes a cooperaren e a desenvolveren un liderado m\u00e1is efectivo. Os asirios tam\u00e9n apreciaban alg\u00fans produtos do leste, como o lapisl\u00e1zuli de Bactriana, polo que a ruta leste-oeste meda cobrou cada vez maior importancia. O comercio pode explicar o crecemento de Ecbatana (\"H\u00e2gmat\u00e2na\") como cidade central de Media e puido ser o detonante final que iniciou o proceso de unificaci\u00f3n. Outras cidades que puideron medrar en resposta \u00e1 demanda do mercado asirio son Hasanly e Ziwiye no noroeste.\nImperio?\nSe temos que crer a Her\u00f3doto, Media foi unificada por un home chamado Deioces, fillo de Fraortes, o primeiro dos catro reis que reinar\u00edan un imperio que inclu\u00eda grandes zonas de Ir\u00e1n e a parte leste de Anatolia. Os seus nomes soan convincentemente medos: un \"Daiaukku\" e un \"Uksatar\" (Deioces e Ciaxares) son mencionados en textos do s\u00e9culo -VIII. Usando o n\u00famero de anos de reinado relatados por Her\u00f3doto e contando para atr\u00e1s a partir do ano no que, segundo a \"Cr\u00f3nica de Nab\u00f3nido\", o \u00faltimo l\u00edder medo perdeu o trono, obtense esta lista:\nDesafortunadamente, hai varios problemas con esta cronolox\u00eda. En primeiro lugar, Ctesias ofrece unha lista alternativa de reis. En segundo lugar, os \"Daiaukku\" e \"Uksatar\" mencionados m\u00e1is arriba viviron sobre o -715, e a\u00ednda peor, \"Daiaukku\" viv\u00eda preto do lago Urmia, non en Ecbatana. \u00c1 parte, a historia de Deioces parece sospeitosamente o relato dun mito acerca da orixe da civilizaci\u00f3n. E finalmente, os anos de reinado segundo Her\u00f3doto son igualmente sospeitosos, os 4 reis suman 150 anos de reinado por parellas de 75 anos exactamente. Non hai raz\u00f3n para dubidar da existencia dos dous \u00faltimos reis, quen son mencionados en textos babilonios, a\u00ednda que debemos preguntarnos que tipo de l\u00edderes eran.\nSegundo Her\u00f3doto, Deioces unificou aos medos e foi o gobernante de varios tribos, as cales lista explicitamente, pero o m\u00e1is prob\u00e1bel \u00e9 que non fose o \u00fanico en facer o mesmo con outras. A lista de tribos descrita parece ser m\u00e1is ben un intento de crear un pouco de orde dentro da tradici\u00f3n oral acerca dos l\u00edderes m\u00e1is antigos. A s\u00faa descrici\u00f3n da historia meda probabelmente proxecta no pasado aspectos da civilizaci\u00f3n inmediatamente posterior, a aquem\u00e9nida. Debeu tomar os relatos contados polos seus informadores persas con respecto \u00e1 historia antiga de Ir\u00e1n demasiado literalmente, a\u00ednda que iso non significa que os l\u00edderes das federaci\u00f3ns tribais non fosen quen de exerceren unha grande influencia pol\u00edtica.\nA pesar de que un tal Arbaces puido unificar tam\u00e9n a algunhas tribos, Ciaxares e Astiaxes foron xeralmente reco\u00f1ecidos como os dous \u00faltimos l\u00edderes da federaci\u00f3n de tribos. Segundo a \"Cr\u00f3nica da ca\u00edda de N\u00ednive\", Ciaxares (chamado \"Umaki\u0161tar\") destru\u00edu o centro relixioso asirio Assur no ver\u00e1n do -614. Dous anos despois, e en alianza co babilonio Nabopolasar, tomou N\u00ednive, a capital asiria, feito que marcou o fin do imperio asirio.\nIsto proba que Ciaxares era m\u00e1is que un mero xefe tribal: era un rei real, capaz de constru\u00edr un ex\u00e9rcito que era o suficientemente forte como para tomar unha cidade. Probabelmente persas, armenios, partos e arios, pagaban todos imposto aos medos. Noutras palabras, Ciaxares controlaba unha gran parte da Ruta da Seda e expandiu o seu reino ata Persis e Armenia, as cales parece que sucumbiron despois do -609 pero antes do -605 .\nO \u00faltimo feito co\u00f1ecido de Ciaxares foi unha batalla contra o rei lidio Aliates o 30 de maio do -585. Esta batalla e a toma de Assur no -614 cadran coa cronolox\u00eda de feitos de Her\u00f3doto.\nCon respecto ao reinado de Astiaxes, Her\u00f3doto c\u00f3ntanos un relato fant\u00e1stico acerca de como perdeu o trono e o reino. Mais, a pesar de que a historia parece m\u00e1is atraente que fi\u00e1bel, o feito que Astiaxes perdeu o reino est\u00e1 confirmado pola \"Cr\u00f3nica de Nab\u00f3nido\"\", onde se explica que o rei persa Ciro II o Grande tomou preso a Astiaxes e saqueou Ecbatana.\n\u00c9 pos\u00edbel que o crecemento do imperio persa e o declive de Media tivesen raz\u00f3ns econ\u00f3micas m\u00e1is profundas. Parece que, a mediados do s\u00e9culo -VI, iniciouse a construci\u00f3n de \"qanats\" en Persis (canles subterr\u00e1neos de rega que comunican un acu\u00edfero cunha zona \u00e1rida). Isto deu a esta parte de Ir\u00e1n unha vantaxe competitiva con respecto a Media. Non obstante, datar a antig\u00fcidade destas canles non \u00e9 f\u00e1cil, e pode ser que fosen desenvolvidos de feito despois da vitoria de Ciro.\nSexa como for, Ciro tomou o pouco organizado imperio medo, inclu\u00edndo alg\u00fans pa\u00edses suxeitos a el, como Armenia, Capadocia, Partia e quizais Aria. Probabelmente deixounos en mans de reis vasalos, os chamados s\u00e1trapas. No -547, Ciro engadiu Lidia aos seus dominios, pa\u00eds que ti\u00f1a entre os seus vasalos \u00e1s cidades gregas e carias no oeste e suroeste da Asia Menor respectivamente.\nOito anos m\u00e1is tarde capturou Babilonia, e Ciro comprendeu ent\u00f3n que as cidades non s\u00f3 exist\u00edan para ser saqueadas por n\u00f3mades (como Ciaxares fixera con N\u00ednive), sen\u00f3n que pod\u00edan ser integradas no imperio. O rei persa fundou as\u00ed mesmo unha cidade da s\u00faa propiedade, Pasargada, e non \u00e9 en absoluto esaxerado dicir que a evoluci\u00f3n final a partir dunha sociedade tribal para o estado primitivo que se empezara en Media, finalizou en Persis.\nMedia na inscrici\u00f3n de Behist\u00fan.\nXa que logo, Media pasou a formar parte do imperio aquem\u00e9nida. Isto debeu crear un forte resentimento entre os medos contra os novos gobernantes, xa que trala morte da sucesor de Ciro, Cambises II, no -522, os medos rebel\u00e1ronse. Cambises foi sucedido polo seu irm\u00e1n \"Bardiya\", o Esmerdis das fontes gregas, quen anunciou que as provincias quedaban exentas de pagar imposto durante 3 anos, e escolleu ademais o castelo meda \"Sikayauvatis\" como a s\u00faa residencia.\nIsto causou unha grande indignaci\u00f3n entre a elite persa, as\u00ed que un parente afastado de Esmerdis, Dar\u00edo I, axudado por outros seis conspiradores, asasinou o rei, convert\u00e9ndose no novo monarca. Esta historia pode lerse na inscrici\u00f3n de Behist\u00fan e na obra de Her\u00f3doto. Ambas fontes coinciden ao sinalar que en realidade o rei asasinado non era o Esmerdis real, sen\u00f3n un dobre usurpador, o mago Gaumata. Como os magos non eran s\u00f3 un grupo de relixiosos especialistas, sen\u00f3n tam\u00e9n un tribo meda, e como ademais a pol\u00edtica do suposto Gaumata favorec\u00eda a Media, \u00e9 prob\u00e1bel que Dar\u00edo tivese raz\u00f3n, a\u00ednda que non faltan historiadores que sinalan a historia de Gaumata como unha invenci\u00f3n do propio Dar\u00edo como escusa para o seu ascenso ao trono.\nIndependentemente da identidade real do rei asasinado, a s\u00faa morte e o ascenso de Dar\u00edo desembocaron nunha serie de revoltas en practicamente todas as provincias do imperio. En Babilonia un home chamado Nidintubel proclamouse rei, e cando Dar\u00edo marchara a Babilonia a se ocupar do asunto, un novo l\u00edder rebelde apareceu en Media, Fraortes, quen reivindicaba ser descendente de Ciaxares. Esta rebeli\u00f3n se estendeu a Sagartia, Partia e Hircania. Tiveron lugar igualmente levantamentos en Armenia, Elam e Persis.\nParec\u00eda unha revolta considerable, pero Fraortes foi derrotado polo xeral persa Hidarnes o 12 de xaneiro do -521. Non obstante, non foi unha vitoria decisiva, e Fraortes foi capaz de manterse no poder durante o inverno, ata que Dar\u00edo puido ocuparse del persoalmente. O 8 de maio, derrotou aos medos nun sitio chamado Kunduru. A vitoria persa foi total. Fraortes tratou de fuxir a Rhagae pero foi interceptado e crucificado en Ecbatana.\nPosteriormente, un habitante de Sagartia chamado Tritantecmes reivindicou igualmente descender do rei medo Ciaxares, continuando a rebeli\u00f3n, pero foi derrotado polo xeneral de Dar\u00edo Takmaspada e crucificado en Arbela, actual Arbil. Este feito significou o final da revolta meda. Parece que tras estes acontecementos, os medos aceptaron finalmente o dominio persa.\nMedia tivo sempre unha posici\u00f3n especial no imperio aquem\u00e9nida. Ecbatana foi unha das residencias de Dar\u00edo, e na outra capital, Pers\u00e9polis, os medos foron sempre representados como iguais aos persas. No libro de Ester da Biblia, aparece a expresi\u00f3n \"leis dos medos e persas\". Para os gregos, os nomes de ambas naci\u00f3ns us\u00e1ronse como sin\u00f3nimos. Valla o exemplo das Guerras M\u00e9dicas, serie de conflitos que enfrontaron a persas e gregos.\nHistoria tard\u00eda.\nNos primeiros anos tralo golpe de estado de Dar\u00edo, Hidarnes foi s\u00e1trapa de Media. Despois disto, o pa\u00eds m\u00e1is ou menos desaparece dos relatos hist\u00f3ricos. Os arquivos cuneiformes de Babilonia son menos informativos a partir do -484, non hai arquivos asirios, as tabo\u00ed\u00f1as de Pers\u00e9polis non pasan m\u00e1is al\u00e1 do -493, o relato de Her\u00f3doto finaliza o -479, outros autores gregos como Ctesias ou Xenofonte ignoran Media, e finalmente, de todos os reis aquem\u00e9nidas, s\u00f3 Dar\u00edo deixou unha inscrici\u00f3n hist\u00f3rica.\nA investigaci\u00f3n arqueol\u00f3xica tampouco \u00e9 f\u00e1cil. Sabemos que Ecbatana era unha cidade importante na \u00e9poca persa, pero realiz\u00e1ronse poucas escavaci\u00f3ns. Os reis Dar\u00edo II (-424--404) e Artaxerxes II (404 --358) deixaron inscrici\u00f3ns que proban que estaban interesados nesta residencia, pero isto \u00e9 todo o que sabemos.\nMedia non aparece de novo na historia ata a guerra entre o macedonio Alexandre Magno e o persa Dar\u00edo III. Trala derrota deste \u00faltimo na batalla de Gaugamela (-331), Dar\u00edo tratou de reconstru\u00edr o seu ex\u00e9rcito en Ecbatana, pero na primavera do -330 se viu forzado a fuxir ao leste onde foi asasinado. Alexandre deixou inicialmente o control de Media ao seu xeneral de confianza Parmeni\u00f3n, a\u00ednda que posteriormente este foi asasinado.\n\u00c9 co\u00f1ecido que Parmeni\u00f3n, e posteriormente outros dous macedonios, Sitalces e Cleandro, atacaron os santuarios zoroastrianos locais. No -325, un l\u00edder local comercial chamado Bariaxes rebelouse contra os novos gobernantes, pero a s\u00faa rebeli\u00f3n foi suprimida polo s\u00e1trapa de Media de Alexandre, Atropates. Para restaurar a orde, Atropates tivo que arrestar igualmente aos dous macedonios, quen foron de feito declarados culp\u00e1beis por Alexandre e probabelmente executados. \nTrala morte do conquistador no -323, Atropates foi substitu\u00eddo da s\u00faa satrap\u00eda por un home chamado Peithon, a\u00ednda que mantivo o control da parte norte de Media, que foi chamada posteriormente Media Atropatena (mesmo hoxe en d\u00eda, o seu nome perdura no nome \"\u00c2zarbayj\u00e2n\", d\u00faas provincias ao norte de Ir\u00e1n, Acerbaix\u00e1n Oriental e Acerbaix\u00e1n Occidental (non confundir co pa\u00eds do mesmo nome Acerbaix\u00e1n)). Media Atropatena converteuse nun dos centros principais do zoroastrismo.\nTras as guerras dos Di\u00e1docos, Media pasou a formar parte do imperio de Seleuco I Nic\u00e1tor, o cal inclu\u00eda partes de Anatolia e Siria, toda Mesopotamia e parte de Ir\u00e1n. Isto significou que Media continuou tendo unha alta importancia, xa que era xusto o coraz\u00f3n do Imperio Sel\u00e9ucida, as\u00ed como o fora do imperio aquem\u00e9nida. Cons\u00e9rvanse monumentos deste per\u00edodo ao longo da Ruta da Seda e outros lugares.\nDurante a segunda metade do s\u00e9culo -III , n\u00f3mades parnos empezaron a infiltrarse en Partia, ao leste de Media, e comport\u00e1ronse paulatinamente de forma m\u00e1is independente, cham\u00e1ndose a si mesmos finalmente como a rexi\u00f3n que acababan de conquistar, partos. O rei parto Mitr\u00eddates I o Grande (-171--138) foi capaz de conquistar Media e, tendo tomado esta importante e estrat\u00e9xica satrap\u00eda, cruzou os Zagros e procedeu a conquistar toda Mesopotamia.\nDurante s\u00e9culos, Media foi o centro do imperio parto. A pesar de que as s\u00faas capitais foron Hecatompilos en Partia e Ctesifonte en Mesopotamia, os reis partos sempre ti\u00f1an que pasar por Media, e sabemos de construci\u00f3ns partas en Ecbatana, as\u00ed como en Kangavar e en Behist\u00fan."}
{"id": "48277", "revid": "5863", "url": "https://gl.wikipedia.org/wiki?curid=48277", "title": "Depuraci\u00f3n", "text": "Depuraci\u00f3n pode referirse a:"}
{"id": "48279", "revid": "89787", "url": "https://gl.wikipedia.org/wiki?curid=48279", "title": "Depuraci\u00f3n de moluscos", "text": "Ent\u00e9ndese por depuraci\u00f3n de moluscos o proceso de hixienizaci\u00f3n \u00f3 que son sometidos os moluscos bivalvos procedentes de determinadas zonas de produci\u00f3n consideradas insalubres, para conseguir que eliminen a carga microbiana que pos\u00faan ou reducila a l\u00edmites aceptables, convert\u00edndoos as\u00ed en aptos para o consumo humano.\nO procedemento de depuraci\u00f3n consiste en mante-los moluscos durante m\u00e1is o menos tempo, segundo a carga microbiana en orixe e a propia capacidade de depuraci\u00f3n do establecemento, en piscinas ou contedores, sometidos a unha corrente continua de auga tratada, normalmente con cloro, co obxectivo de reducir ou eliminar os posibles axentes pat\u00f3xenos, aproveitando o sistema de alimentaci\u00f3n por filtraci\u00f3n dos propios moluscos.\nDebe terse presente que a depuraci\u00f3n s\u00f3 \u00e9 eficaz fronte a unha posible contaminaci\u00f3n microbiol\u00f3xica , e que non consegue reduci-los niveis de biotoxinas que puideran te-los moluscos. \nOrixe da contaminaci\u00f3n.\nPracticamente a totalidade dos microorganismos pat\u00f3xenos de orixe humana presentes no medio mari\u00f1o proceden de vertidos de augas residuais urbanas, agr\u00edcolas ou industriais. A\u00ednda que, normalmente, as bacterias de orixe fecal son pouco resistentes nas condici\u00f3ns ambientais mari\u00f1as, en determinadas zonas nas que os vertidos sexan elevados ou as correntes de auga non garantan unha renovaci\u00f3n suficiente pode producirse unha contaminaci\u00f3n dos moluscos cultivados nesas augas, dada a capacidade de filtraci\u00f3n e de retenci\u00f3n que pos\u00faen os moluscos bivalvos.\nClasificaci\u00f3n das zonas de produci\u00f3n.\nComo criterio para a clasificaci\u00f3n das zonas de produci\u00f3n util\u00edzase a presenza de coliformes fecais e, concretamente, \"Escherichia coli\", como indicadores m\u00e1is representativos dunha posible contaminaci\u00f3n fecal. \nOs coliformes, habitantes habituais do noso intestino, non son pat\u00f3xenos en si mesmos, salvo determinadas cepas ou en condici\u00f3ns de reduci\u00f3n das defensas, pero a s\u00faa presenza nas augas e nos moluscos pode ser indicativa da presenza doutros xermes pat\u00f3xenos \u00f3s que acompa\u00f1an, como \u00e9 o caso da salmonela. O feito de que a s\u00faa resistencia na auga do mar sexa reducida engade ademais a informaci\u00f3n de que, se se detectan nos moluscos, existe unha fonte de contaminaci\u00f3n pr\u00f3xima, no tempo e no espazo, \u00e1s zonas de cultivo.\nEn Galicia, as zonas de produci\u00f3n de moluscos est\u00e1n definidas e controladas pola Conseller\u00eda de Pesca, a trav\u00e9s do \"Instituto Tecnol\u00f3xico para o Control do Medio Mari\u00f1o de Galicia\" (INTECMAR) , e clasif\u00edcanse, desde o punto de vista microbiol\u00f3xico, en zonas A, B ou C.\nOs moluscos procedentes de zonas B ou C que non foran sometidos a un proceso de depuraci\u00f3n ou de reinstalaci\u00f3n e que, polo tanto, non cumpren os par\u00e1metros microbiol\u00f3xicos establecidos, poder\u00e1n ser sometidos a un tratamento t\u00e9rmico que garanta a destruci\u00f3n dos xermes pat\u00f3xenos que puideran conter. Os tratamentos t\u00e9rmicos autorizados consisten na s\u00faa transformaci\u00f3n en conservas, por esterilizaci\u00f3n e envasado herm\u00e9tico; ou na cocci\u00f3n en auga ou vapor a determinadas temperaturas .\nProcedemento da depuraci\u00f3n.\nA depuraci\u00f3n consiste en somete-los moluscos a unha corrente continua de auga de mar limpa, desinfectada, durante m\u00e1is ou menos tempo, de 12 a 48 horas, habitualmente, dependendo da carga microbiol\u00f3xica de orixe dos moluscos. Un establecemento de depuraci\u00f3n de moluscos consta, xa que logo, cun dep\u00f3sito de tratamento da auga de mar, un sistema de desinfecci\u00f3n da auga, unhas piscinas ou tanques de depuraci\u00f3n e o necesario sistema de distribuci\u00f3n da auga desde aqueles dep\u00f3sitos a estas piscinas.\nO sistema de tratamento de auga pode ser por radiaci\u00f3ns ultravioletas, por ozono ou, m\u00e1is comunmente, por inxecci\u00f3n de cloro (hipoclorito s\u00f3dico) na auga. Desta forma, a auga entra xa tratada nos dep\u00f3sitos, onde permanece o tempo necesario para que act\u00fae o cloro e se produza a desinfecci\u00f3n da auga. O cloro libre, en exceso, evap\u00f3rase \u00f3 paso polos \u00faltimos dep\u00f3sitos.\nDos dep\u00f3sitos sae por unha cascada que pretende completa-la eliminaci\u00f3n do cloro libre e aumenta-la osixenaci\u00f3n da auga, e de a\u00ed pasa \u00e1s piscinas ou tanques de depuraci\u00f3n, onde se estabulan os moluscos. O sistema de respiraci\u00f3n-alimentaci\u00f3n por filtraci\u00f3n que pos\u00faen estes animais permite que beban desta auga desinfectada e eliminen os xermes que puideran conter no seu intestino ou na s\u00faa vianda, ata alcanzar niveis suficientemente baixos para facelos aptos para o consumo. Alcanzado este obxectivo, os moluscos ret\u00edranse das piscinas, l\u00e1vanse, env\u00e1sanse e distrib\u00faense \u00f3s diferentes mercados.\nAutocontrois.\nOs centros de depuraci\u00f3n de moluscos bivalvos deben estar autorizados pola Administraci\u00f3n e rexistrados no Rexistro Xeral Sanitario de Alimentos. Este n\u00famero de rexistro deber\u00e1 constar na etiqueta que ampare os moluscos que comercializan.\nComo t\u00f3dalas industrias alimentarias, as depuradoras de moluscos deber\u00e1n dese\u00f1ar e implantar un programa de autocontrol baseado nos principios da An\u00e1lise de Perigos e Puntos de Control Cr\u00edtico (APPCC) . Mediante este sistema de autocontrol, o establecemento deber\u00e1 prever e evitar calquera risco biol\u00f3xico, f\u00edsico ou qu\u00edmico que comprometa a seguridade alimentaria dos moluscos comercializados.\nDeber\u00e1n realizar periodicamente controis microbiol\u00f3xicos dos moluscos, antes e despois da depuraci\u00f3n, e da auga utilizada no proceso, as\u00ed como controis de biotoxinas. Tam\u00e9n deber\u00e1n garanti-la rastrexabilidade de t\u00f3dolos seus produtos, documentando a orixe de t\u00f3dalas partidas de molusco que reciban e a s\u00faa distribuci\u00f3n no mercado . Todos estes controis deber\u00e1n quedar documentados nos rexistros que debe levar o establecemento (de entradas, sa\u00eddas e laboratorio) \nRequisitos dos moluscos comercializados.\nOs moluscos bivalvos vivos postos a disposici\u00f3n do consumidor (ben directamente se foron extra\u00eddos de zonas A, ben tras un proceso de depuraci\u00f3n se proceden de zonas B) deber\u00e1n cumpri-los seguintes requisitos:"}
{"id": "48281", "revid": "2074", "url": "https://gl.wikipedia.org/wiki?curid=48281", "title": "PSP", "text": "PSP \u00e9 o acr\u00f3nimo de:"}
{"id": "48283", "revid": "1835", "url": "https://gl.wikipedia.org/wiki?curid=48283", "title": "Literatura galega contempor\u00e1nea", "text": ""}
{"id": "48286", "revid": "89787", "url": "https://gl.wikipedia.org/wiki?curid=48286", "title": "MDMA", "text": "A MDMA (abrevaci\u00f3n do seu nome semisistem\u00e1tico 3,4-metilendioximetanfetamina), usualmente co\u00f1ecido como \u00e9xtase, \u00e9 unha droga empat\u00f3xena pertencente \u00e1 familia das anfetaminas substitu\u00eddas. As rutas m\u00e1is com\u00fans para a s\u00faa s\u00edntese empregan a 3,4-metilenodioxifenil-2-propanona (MDP2P) como precursor.\nO consumo de MDMA pode inducir euforia, sensaci\u00f3n de intimidade cos demais e diminuci\u00f3n da ansiedade. Produce unha perda da timidez, volvendo \u00f3 individuo m\u00e1is extravertido, unha sensaci\u00f3n de ledicia absoluta e de hiperactividade, aumento da tensi\u00f3n muscular, dilataci\u00f3n das pupilas, pode causar bruxismo e unha perda parcial do sentimento de dor f\u00edsica. Alg\u00fans estudos m\u00e9dicos atoparon beneficios terape\u00faticos moderados para certos trastornos mentais, pero o seu uso a longo prazo as\u00f3ciase a efectos adversos, como neurotoxicidade e deterioraci\u00f3n cognitiva. Desco\u00f1\u00e9cese se os seus potenciais beneficios compensan a s\u00faa neurotoxicidade. A\u00ednda que se adoita consumir de xeitos diferentes, a v\u00eda oral \u00e9 o m\u00e1is habitual.\nDescuberta en 1912 por Anton K\u00f6llisch, non cobrar\u00eda importancia at\u00e9 d\u00e9cadas despois, cando na d\u00e9cada de 1970 comezou a popularizarse o seu uso como droga recreativa e como f\u00e1rmaco en psicoterapia. A partir de ent\u00f3n, a substancia foise ilegalizando a nivel internacional e no presente a posesi\u00f3n de MDMA est\u00e1 prohibida na maior\u00eda de pa\u00edses do mundo, con algunhas excepci\u00f3ns para a investigaci\u00f3n cient\u00edfica e m\u00e9dica. No ano 2016, a Oficina das Naci\u00f3ns Unidas contra a Droga e o Crime estimou que unhas 20 mill\u00f3ns de persoas consumiron MDMA en todo o mundo polo menos unha vez no \u00faltimo ano; estas cifras son semellantes \u00e1s dos usuarios de coca\u00edna, anfetaminas substitu\u00eddas e opi\u00e1ceos, a\u00ednda que considerablemente menores que as de usuarios de c\u00e1nnabis. O consumo de \u00e9xtase est\u00e1 a mi\u00fado asociado \u00f3 ocio, sobre todo a festas nocturnas de m\u00fasica electr\u00f3nica \u2014como por exemplo \"raves\"\u2014, lonxe das s\u00faas orixes psicoterap\u00e9uticos.\nHistoria.\nPrimeiras investigaci\u00f3ns.\nO Premio Nobel de Qu\u00edmica Fritz Haber, dixo ter sintetizado a substancia a partir de piperonal durante a s\u00faa tese doutoral, en 1891, mentres outras fontes apuntan a que o fixo en 1898. Por\u00e9n, estes achados non puideron ser confirmados e os exames posteriores no achegaron probas convincentes. A MDMA foi sintetizada por primeira vez de forma documentada en 1912 polo qu\u00edmico da farmac\u00e9utica Merck KGaA Anton K\u00f6llisch. Nese momento, Merck estaba interesada en desenvolver un composto antihemorr\u00e1xico diferente da hidrastinina, cuxa patente estaba en poder de Bayer. K\u00f6llisch preparou un derivado da hidrastinina, a metilhidrastinina, a petici\u00f3n dos seus compa\u00f1eiros de traballo Walther Beckh e Otto Wolfes. Un dos compostos intermedios na s\u00edntese da metilhidrastinina era a 3,4-metilendioximetanfetamina, sen propiedades de interese para Merck. O 24 de decembro de 1912, a compa\u00f1\u00eda presentou d\u00faas solicitudes de patente que describ\u00edan a MDMA e a s\u00faa posterior conversi\u00f3n a metilhidrastinina para protexer o seu dereito a producir este \u00faltimo composto.\nOs rexistros de Merck sinalan que os seus cient\u00edficos investigaron o composto de forma espor\u00e1dica. En 1927, Max Oberlin estudou a farmacolox\u00eda da MDMA e observou que os seus efectos sobre o azucre no sangue e o m\u00fasculo liso eran semellantes \u00f3s da efedrina. As investigaci\u00f3ns detiv\u00e9ronse \u00absobre todo por mor do forte incremento dos prezos da safrilmetilamina\u00bb. Albert van Schoor realizou algunhas probas toxicol\u00f3xicas b\u00e1sicas coa droga en 1952, probablemente debido \u00e1s investigaci\u00f3ns realizadas neses anos sobre novas menci\u00f1as estimulantes e circulatorias. Sete anos m\u00e1is tarde, en 1959, Wolfgang Fruhstorfer tam\u00e9n sintetizou MDMA mentres investigaba estimulantes.\nOutros laboratorios sen relaci\u00f3n con Merck comezaron a investigar a MDMA. Entre 1953 e 1954, o ex\u00e9rcito dos Estados Unidos encargou un estudo da toxicidade e dos efectos sobre o comportamento de animais \u00f3s que se inxectaba mescalina e outros compostos similares como MDMA. Estas investigaci\u00f3ns, realizadas en Ann Arbor, na Universidade de M\u00edchigan, non foron desclasificadas at\u00e9 outubro de 1969 e publicadas en 1973, anos despois de ter aparecido o primeiro artigo cient\u00edfico sobre a s\u00faa s\u00edntese, publicado en Polonia en 1960.\nA MDMA puido ter estado en circulaci\u00f3n no oeste dos Estados Unidos dende 1968. Un informe de 1970 presentado nunha reuni\u00f3n de qu\u00edmicos que traballaban nun laboratorio da polic\u00eda indicaba que a MDMA empreg\u00e1rase de forma recreativa na \u00e1rea de Chicago en agosto dese ano. Probablemente us\u00e1base como un substituto da MDA, unha droga popular entre os usuarios de substancias psicod\u00e9licas que foi prohibida nos Estados Unidos en 1970 logo do engadirse \u00e1 Lista I.\nInvestigaci\u00f3ns de Shulgin.\nO qu\u00edmico Alexander Shulgin sintetizou a MDMA en 1965, segundo as s\u00faas propias declaraci\u00f3ns, mentres investigaba para Dow Chemical Company, sen experimentar coas propiedades psicoactivas do composto nese momento. Arredor de 1970 Shulgin enviou as instruci\u00f3ns para sintetizar a MDA N-metilada (MDMA) \u00f3 fundador dunha empresa qu\u00edmica dos \u00c1nxeles que as solicitara. Este individuo m\u00e1is tarde reenvioullas a un cliente do centro dos Estados Unidos. A mediados de 1970, en agosto, a MDMA xa se estaba a empregar de forma recreativa na \u00e1rea de Chicago.\nShulgin soubo dos efectos da MDMA en 1975, grazas a un estudante que o informou do uso dun \u00abelemento de contido semellante \u00e1 anfetamina\u00bb. Cara finais de maio de 1976, Shulgin volveu o\u00edr falar dos efectos do composto a trav\u00e9s dun estudante de posgrao nun grupo de qu\u00edmica m\u00e9dica que asesoraba \u00e1 Universidade Estatal de San Francisco. A ra\u00edz dun colega da Universidade de San Francisco que probou a MDMA, Shulgin experimentou coa substancia en si mesmo entre setembro e outubro de 1976. Shulgin presentou as s\u00faas investigaci\u00f3ns nunha conferencia en Bethesda, Maryland, en decembro de 1976. Dous anos despois, el e David E. Nichols publicaron un informe sobre os efectos das drogas psicotr\u00f3picas nos seres humanos onde explicaron que a MDMA pod\u00eda inducir \u00abun estado que alteraba a conciencia e cuxos matices emocionaise sensuais eran doadamente controlables\u00bb, comparable \u00ab\u00e1 marihuana, psilocibina carente do compo\u00f1ente alucin\u00f3xeno polos seus baixos niveis de MDA\u00bb. Crendo que a MDMA permit\u00eda \u00f3s usuarios evadirse dos seus costumes e percibir o mundo con maior claridade, Shulgin chamouna \"drug window\" ou \u00abdroga fiestra\u00bb.\nA\u00ednda que Shulgin non pensaba que a MDMA causara experiencias especialmente trascendentes, estaba abraiado polos efectos desinhibidores da droga e pensou que poder\u00eda ser \u00fatil en psicoterapias. Shulgin consum\u00eda ocasionalmente MDMA para a s\u00faa relaxaci\u00f3n, refir\u00edndose a ela como \u00abo meu martini baixo en calor\u00edas\u00bb, e tam\u00e9n deulla a probar \u00f3s seus amigos e investigadores e persoas que cr\u00edan que poder\u00edan obter beneficios dela. Unha desas persoas era o psicoterapeuta Leo Zeff, co\u00f1ecido polas s\u00faas pr\u00e1cticas con drogas psicod\u00e9licas. En canto probou a droga en 1977, Zeff quedou tan abraiado cos seus efectos que abandonou o seu retiro para promover o seu uso terap\u00e9utico. Durante os anos seguintes, Zeff dedicouse a viaxar polos Estados Unidos e Europa para recomendar o seu uso a m\u00e1is de 4\u00a0000 psicoterapeutas. Zeff denominou \u00e1 droga \u00abAdam\u00bb (\u00abAd\u00e1n\u00bb, en referencia \u00e1 personaxe b\u00edblica) crendo que o consumo de MDMA devolv\u00eda \u00f3s seus usuarios a un estado de inocencia primitiva.\nOs psicoterapeutas que usaban MDMA cr\u00edan que o f\u00e1rmaco eliminaba o medo e fomentaba unha maior comunicaci\u00f3n. As sesi\u00f3ns coa substancia desenvolv\u00edanse case sempre nos fogares dos pacientes ou dos terapeutas. O papel do profesional reduc\u00edase \u00f3 m\u00ednimo debido \u00f3 \u00abautodescubrimento dos pacientes e a empat\u00eda inducida\u00bb. Informouse que se trataran casos de depresi\u00f3n, outros abusos de substancias, problemas de relaci\u00f3n, s\u00edndromes premenstruais e casos de autismo. Segundo o psiquiatra George Greer, os terapeutas que empregaron MDMA nas s\u00faas pr\u00e1cticas \u00abquedaron abraiados polos resultados\u00bb.\nAumento do consumo.\nEntre finais da d\u00e9cada de 1970 e comezos dos oitenta, a MDMA estendeuse a trav\u00e9s de cl\u00ednicas de psicoterapeutas, psiquiatras e usuarios de drogas psicod\u00e9licas. Coa esperanza de evitar a criminalizaci\u00f3n da substancia, como xa ocorrera anos atr\u00e1s co LSD e a mescalina, os psicoterapeutas e investigadores que traballaban con ela limitaron a s\u00faa propagaci\u00f3n e a informaci\u00f3n dispo\u00f1ible, \u00f3 tempo que realizaban investigaci\u00f3ns informais. No intre no que a posesi\u00f3n de MDMA se tipificou como delito nos Estados Unidos, en 1985, estimouse que a rede de usuarios de MDMA xa consumira unhas 500\u00a0000 doses.\nA finais da d\u00e9cada de 1970, nos Estados Unidos desenvolv\u00e9rase un pequeno mercado arredor da compravenda de MDMA. na d\u00e9cada de 1980, a produci\u00f3n de MDMA denominouna un pequeno grupo de qu\u00edmicos bostonianos co\u00f1ecidos como o \u00abgrupo de Boston\u00bb. Por mor do consumo crecente de MDMA, a mi\u00fado os produtores bostonianos non pod\u00edan satisfacer a demanda, d\u00e1ndose habituais per\u00edodos de escaseza. Co tempo, os distribuidores que o \u00abgrupo de Boston\u00bb ti\u00f1an no suroeste dos Estados Unidos independiz\u00e1ronse e formaron o chamado \u00abgrupo de Texas\u00bb, contando ademais co apoio de varios antigos traficantes de coca\u00edna que experimentaran con MDMA. O \u00abgrupo de Texas\u00bb comezou a produci\u00f3n masiva de MDMA nun laboratorio de Texas en 1983, a\u00ednda que tam\u00e9n importaba produto dende California. Para a venda das p\u00edlulas, o grupo empregaba estruturas de venda piramidais ou usaba n\u00fameros de tel\u00e9fono de balde. Mesmo permit\u00eda o pago con tarxeta de cr\u00e9dito, impostos inclu\u00eddos. A MDMA estaba dispo\u00f1ible abertamente en bares e discotecas da zona de Dallas, onde se creou unha sofisticada estrutura para a s\u00faa distribuci\u00f3n, e f\u00edxose popular entre profesionais con ingresos altos, estudantes universitarios e gais. A palabra \u00ab\u00e9xtase\u00bb entrou no argot en 1981, denominaci\u00f3n debida \u00f3 l\u00edder do \u00abgrupo de Texas\u00bb, Michael Clegg, quen cr\u00eda que con ese nome a substancia ter\u00eda un maior atractivo comercial.\nProhibici\u00f3n.\nO Reino Unido ilegalizou a MDMA en 1977, por mor dunha modificaci\u00f3n da Misuse of Drugs Act de 1971. A\u00ednda que non se nomeaba explicitamente a MDMA na nova lexislaci\u00f3n, a prohibici\u00f3n alcanzou \u00e1s fenetilaminas. En 1982, a Administraci\u00f3n para o Control de Drogas dos Estados Unidos (DEA) comezou a recoller informaci\u00f3n sobre o uso de MDMA coa intenci\u00f3n de prohibir a droga se atopaban suficientes indicios de abuso. A mediados de 1984, o uso de MDMA continuaba en auxe e populariz\u00e1base nos medios de comunicaci\u00f3n. Bill Mandel informou sobre o \u00abAdam\u00bb nun artigo no \"San Francisco Chronicle\", pero confundiu a s\u00faa composici\u00f3n qu\u00edmica coa de MMDA (3-metoxi-4,5-metilenedioxianfetamina; 3-metoxi-MDA). Un mes despois a Organizaci\u00f3n Mundial da Sa\u00fade (OMS) identificou correctamente a MDMA dentro dunha lista de vinte fenetilaminas, por ser a \u00fanica substancia cun uso salientable. A DEA propuxo prohibir a droga o 27 de xullo de 1984 e os responsables da organizaci\u00f3n sorprend\u00e9ronse cando un gran n\u00famero de m\u00e9dicos, terapeutas e investigadores tentaron frear a s\u00faa prohibici\u00f3n e solicitaron unha audiencia. Nun artigo na revista \"Newsweek\" de 1985, un farmac\u00f3logo da DEA declarou que a axencia deb\u00eda ignorar o seu uso en psiquiatr\u00eda de cara \u00e1 s\u00faa prohibici\u00f3n.\nA MDMA figurou na Lista I da Lei de Substancias Controladas dos Estados Unidos o 31 de maio de 1985 mediante un procedemento de emerxencia. Para ent\u00f3n xa se levaran a cabao estudos co m\u00e9todo dobre cego para comprobar a s\u00faa eficacia en psicoterapias. Varios peritos, base\u00e1ndose neses estudos, declararon que a MDMA pod\u00eda ter aplicaci\u00f3ns m\u00e9dicas, polo que o xu\u00edz de dereito administrativo que presidiu as audiencias recomendou que se clasificara a MDMA na Lista III, menos rigorosa que a Lista I, reservada para as substancias m\u00e1is perigosas e sen uso m\u00e9dico aceptado. Malia isto, o administrador da DEA, John C. Lawn, inclu\u00edu a substancia na Lista I. Un mes despois, ante as protestas, reconsiderouse o caso, pero volveuse clasificar a MDMA na Lista I, tras desestimarse os testemu\u00f1os de expertos psiquiatras, que defend\u00edan que o uso de MDMA obtivera resultados positivos verificables en m\u00e1is de 200 casos, por non terse publicado os resultados en revistas cient\u00edficas. En 1985, o Comit\u00e9 de Expertos da OMS recomendou inclu\u00edr a MDMA na Lista I da Convenci\u00f3n sobre substancias psicotr\u00f3picas de 1971, onde segue no presente.\nTrala prohibici\u00f3n.\nA finais da d\u00e9cada de 1980, o uso da MDMA difundiuse na illa espa\u00f1ola de Eivissa, no Reino Unido e noutras partes de Europa asociado coa cultura \"rave\" e o ocio nocturno de m\u00fasica psicod\u00e9lica, e o uso il\u00edcito da substancia estendeuse nos mozos adultos, nunha proporci\u00f3n salientable procedentes de familias de clase media alta e alta, e universitarios. A MDMA converteuse nunha das catro drogas il\u00edcitas m\u00e1is consumidas nos Estados Unidos xunto coa coca\u00edna, a hero\u00edna e o c\u00e1nnabis. No 2004, un estudo situouna como a segunda droga m\u00e1is consumida nos Estados Unidos, s\u00f3 superada polo c\u00e1nnabis.\nDespois da ilegalizaci\u00f3n da substancia, o seu uso m\u00e9dico det\u00edvose, a\u00ednda que alg\u00fans terapeutas continuaron a receitala como menci\u00f1a de maneira ilegal. Por\u00e9n, cos anos f\u00f3ronse autorizando estudos sobre os efectos da MDMA en seres humanos en varios pa\u00edses, inclu\u00eddos varios centros nos Estados Unidos, como a Universidade Estatal Wayne en Detroit, a Universidade de Chicago, o California Pacific Medical Center de San Francisco ou o National Institute on Drug Abuse de Baltimore; no Hospital Universitario de Psiquiatr\u00eda de Z\u00faric, na Universidade de Maastricht nos Pa\u00edses Baixos e na Universidade Aut\u00f3noma de Barcelona de Espa\u00f1a.\nNo 2010, a BBC informou que o uso de MDMA diminu\u00edra no Reino Unido respecto a anos anteriores. Esta reduci\u00f3n debeuse \u00f3 aumento de reacci\u00f3ns adversas no seu consumo e \u00e1 diminuci\u00f3n da produci\u00f3n dos compostos empregados na s\u00faa fabricaci\u00f3n. Tam\u00e9n especulouse que a substituci\u00f3n involuntaria de MDMA por outras drogas, como a mefedrona ou a metanfetamina, as\u00ed como a opci\u00f3n de consumir alternativas legais como BZP, MDPV e metilona, pod\u00edan ser outras causas da perda de popularidade.\nEfectos.\nPolo xeral, o \u00e9xtase cons\u00f3mese por v\u00eda oral en forma de pastillas. A droga afecta principalmente ao cerebro actuando sobre a serotonina, un neurotransmisor (substancia qu\u00edmica que transporta sinais entre as c\u00e9lulas nerviosas). Iso produce cambios do humor e estados de \u00e1nimo e alteraci\u00f3ns da percepci\u00f3n. O MDMA tam\u00e9n afecta a outros neurotransmisores, principalmente a noradrenalina e, en menor medida, a dopamina.\nO mecanismo de acci\u00f3n atrib\u00faese o rol da MDMA como agonista directo dos receptores neuronais presin\u00e1pticos de serotonina. Deste modo, o MDMA induce a liberaci\u00f3n destes neurotransmisores dende as ves\u00edculas nas terminais presin\u00e1pticas das neuronas, cara ao espazo sin\u00e1ptico, propagando o sinal por toda a rede neuronal. Estes cambios neuroqu\u00edmicos manif\u00e9stanse fisioloxicamente producindo temperanza emocional e apertura afectiva, comunicaci\u00f3n desinhibida, empat\u00eda (\"entactox\u00e9nese\").\nO MDMA preserva tam\u00e9n os efectos estimulantes t\u00edpicos da anfetamina, que reforzan os xa descritos, producindo sensaci\u00f3n de grande enerx\u00eda f\u00edsica, con aumento da actividade motora (hiperactividade), benestar xeral e euforia.\nO \u00e9xtase produce unha desinhibici\u00f3n da emotividade cun sentimento de euforia, aumento da sociabilidade, da capacidade de comunicaci\u00f3n e sensaci\u00f3n de acercamento aos demais. O consumidor pode sufrir ademais ansiedade, axitaci\u00f3n, n\u00e1useas, sequidade de boca, sede, sudaci\u00f3n, temores, espasmo dos m\u00fasculos da mand\u00edbula, aumento da temperatura corporal, deshidrataci\u00f3n e elevaci\u00f3n da tensi\u00f3n arterial e da frecuencia card\u00edaca.\nO \"subid\u00f3n\" manif\u00e9stase en ondadas con sensaci\u00f3ns de euforia, alegr\u00eda, felicidade, empat\u00eda \"in crescendo\" e dunha sensaci\u00f3n de lixeireza mental e f\u00edsica.\nO MDMA puro acostuma ter unha \"baixada\" moi tranquila e facilidade para durmir, por\u00e9n as pastillas de \"clubbing\" acostuman vir acompa\u00f1adas de estados depresivos, debido a que a liberaci\u00f3n de serotonina inducida puido ter depletado (baleirado) temporariamente as ves\u00edculas que aloxan os neurotransmisores de reserva. Nese caso, producir\u00edase unha ca\u00edda brusca nos niveis extracelulares de serotonina, que tardar\u00eda varios d\u00edas en recompo\u00f1erse. Para evitar estas consecuencias \u00e9 frecuente a administraci\u00f3n dun antidepresivo \"Inhibidor da Recaptaci\u00f3n da Serotonina\" (IRS), sobre todo a fluoxetina, unhas 6 horas despois da inxesta de MDMA. Evidencia cient\u00edfica preliminar (en ratas) asocia esta pr\u00e1ctica cunha acci\u00f3n neuroprotectora, profil\u00e1ctica contra a posible toxicidade do MDMA. .\nO consumo de \u00e9xtase interfire coa capacidade do organismo para regular a temperatura, o que pode producir unha hipertermia perigosa, que pode provocar un fallo hep\u00e1tico, renal e cardiovascular. As doses altas orixinan insomnio, ansiedade, crise de p\u00e1nico, alucinaci\u00f3ns, risco de convulsi\u00f3ns, insuficiencia renal, insuficiencia hep\u00e1tica, trombose, arritmias e hemorraxias ou infartos cerebrais. Existe a posibilidade de que aparezan crises de ansiedade, trastornos depresivos e trastornos psic\u00f3ticos.\nContrariamente ao que suxire a mitolox\u00eda popular, o MDMA non ten efectos afrodis\u00edacos, algu\u00e9n a chamou sensual mais non sexual. A s\u00faa utilidade para facilitar a introspecci\u00f3n cun temor reducido foi comprobada nalg\u00fans contextos terap\u00e9uticos, levando \u00e1 FDA (\"Food and Drug Administration\") estadounidense a aprobar no 2001 a s\u00faa experimentaci\u00f3n en pacientes con trastorno de estr\u00e9s postraum\u00e1tico. No 2004, a DEA (\"Drug Enforcement Agency\") outorgou as primeiras licenzas para adquirir esta droga legalmente. Os representantes da clase m\u00e9dica que participan nestes ensaios, manifest\u00e1ronse en favor de modificar o status legal do MDMA, propondo que sexa retirado da \"Listaxe I\" e inclu\u00eddo na \"Listaxe III\" de psicotr\u00f3picos.\nO MDMA atravesa a barreira hematoencef\u00e1lica do cerebro o que explica os seus r\u00e1pidos efectos, pero ademais d\u00e1naa, como amosan os experimentos de Brian Yamamoto (Universidad de Boston) con ratas. Ao parecer fai que a barreira se volva m\u00e1is permeable e polo tanto m\u00e1is vulnerable a axentes pat\u00f3xenos.\nTolerancia.\nO corpo humano desenvolve tolerancia a esta droga, polo que o consumo continuo da mesma leva \u00e1 paulatina ausencia de efectos, debido a isto unha persoa que inxire a droga semanalmente, probablemente despois dun ou dous meses non sinta os efectos da mesma ou estes sexan case imperceptibles. Cando os efectos do \u00e9xtase desaparecen pode experimentarse, incluso d\u00edas despois, canseira, sentimentos de depresi\u00f3n e outras alteraci\u00f3ns do humor.\n\u00c9 importante saber que os efectos do \u00e9xtase non aparecen de forma inmediata, que en moitos casos a s\u00faa composici\u00f3n est\u00e1 adulterada con outras substancias e que resulta perigoso combinalo con outras drogas porque a suma dos seus efectos \u00e9 imprevisible.\nAlg\u00fans pensan que o \u00e9xtase tam\u00e9n \u00e9 un neurot\u00f3xico, pero isto \u00faltimo s\u00f3 se ten demostrado en animais de laboratorio sometidos a altas doses da substancia e por v\u00edas moi pouco habituais no consumo humano (como a inxecci\u00f3n intraperitoneal), polo que a s\u00faa existencia en humanos \u00e9 altamente controvertida.\nEstudos e investigaci\u00f3ns sobre o \u00e9xtase.\nOs cient\u00edficos est\u00e1n estudando se o \u00e9xtase produce unha lesi\u00f3n permanente nas neuronas cerebrais. As investigaci\u00f3ns realizadas en ratas e outros animais confirman a lesi\u00f3n de neuronas serotonin\u00e9rxicas. Os estudos no ser humano, nos que se empregaron as novas tecnolox\u00edas de exploraci\u00f3n cerebral como a tomograf\u00eda de emisi\u00f3n de positr\u00f3ns e a tomograf\u00eda computerizada de emisi\u00f3n de fot\u00f3n \u00fanico, apuntan tam\u00e9n a unha afectaci\u00f3n permanente nas v\u00edas da serotonina. Ademais, outras probas realizadas en persoas que o utilizan habitualmente sinalan que o \u00e9xtase pode afectar de forma negativa \u00e1 memoria, a aprendizaxe e outros procesos mentais.\nCon todo, alg\u00fans cient\u00edficos que critican esas investigaci\u00f3ns sinalan que os estudos en animais non se poden aplicar directamente ao ser humano e soste\u00f1en que, con frecuencia, o \u00e9xtase se adultera e cont\u00e9n outras substancias ilegais perigosas, coma coca\u00edna, metanfetamina o parametoxianfetamina. \u00c9 dif\u00edcil valorar, sen co\u00f1ecer con precisi\u00f3n a s\u00faa composici\u00f3n, cales son os efectos a longo prazo atribu\u00edbles en exclusiva o \u00e9xtase.\nOutros expertos abrigan a esperanza de que as investigaci\u00f3ns futuras sobre o MDMA demostren a s\u00faa aplicaci\u00f3n m\u00e9dica como psicof\u00e1rmaco. Alg\u00fans psiquiatras suxiren que o MDMA, administrado baixo control a doses baixas e pouco frecuentes, poder\u00eda ser \u00fatil para facilitar o tratamento de pacientes que sofren depresi\u00f3n ou ansiedade persistente provocada por un acontecemento traum\u00e1tico.\nQu\u00edmica.\nA nomenclatura IUPAC para este composto \u00e9 \"3-4 metilendioximetanfetamina\".\nA f\u00f3rmula qu\u00edmica do MDMA \u00e9: C11H15NO2\nTr\u00e1tase dunha mol\u00e9cula pertencente ao grupo das fenetilaminas, emparentada estruturalmente co alcaloide mescalina, e derivada qu\u00edmica da metanfetamina. Tam\u00e9n est\u00e1 relacionada co MDA (\"metilendioxianfetamina\"), un composto precursor, con efectos fisiol\u00f3xicos similares. Tanto a metanfetamina como o MDA, ad\u00f3itanse vincular con potenciais efectos neurot\u00f3xicos.\nModos de emprego.\nO MDMA p\u00f3dese atopar en forma de po cristalino, e en caso de ser de alta calidade, en cristais, por iso se lle chama \u00e1s veces \"crystal\". Tam\u00e9n se comercializa en p\u00edlulas que acostuman levar compactantes e aglutinantes. Inx\u00edrense normalmente en doses pequenas, coa intenci\u00f3n de controlar o efecto, o que \u00e9 dif\u00edcil polo desco\u00f1ecemento da pureza e o seu contido en MDMA. O po p\u00f3dese nifrar, a\u00ednda que \u00e9 molesto ao ser cristalinos.\nA dose normal para un adulto acostuma ser 100\u00a0mg a 120\u00a0mg. O problema coas \"pastillas de club\" que se adoitan atribu\u00edr ao MDMA \u00e9 o compo\u00f1ente das mesmas, acostuman ter como \"base\" da pastilla anfetaminas e outras drogas como MDA, DXM, hero\u00edna, ketamina ou outras substancias case todas elas alucin\u00f3xenas que si xeran adicci\u00f3n f\u00edsica e que ademais combinadas co MDMA poden chegar a ser altamente perigosas. Estas mesturas realizadas nas pastillas poden ter varios motivos, entre eles o feito de que pode ser m\u00e1is \"divertido\" o que a pastilla conte\u00f1a alg\u00fan alucin\u00f3xeno ou enerxizante que permita estar nunha rave durante moito tempo, outra posibilidade \u00e9 o co\u00f1ecemento dos fabricantes desta droga de que o MDMA non pode chegar a causar adicci\u00f3n f\u00edsica debido \u00e1 tolerancia que o corpo desenvolve, o que levar\u00eda a unha baixa no consumo.\nO uso m\u00e1is com\u00fan da droga \u00e9 sobre todo l\u00fadico fundamentalmente en festas e discotecas, por\u00e9n investigaci\u00f3ns feitas por psic\u00f3logos e psiquiatras demostran que esta droga ten un potencial alt\u00edsimo no tratamento de certas desordes mentais como paranoia, fobias, esquizofrenia etc. e tam\u00e9n no tratamento de parellas en crise, debido \u00e1s cualidades emp\u00e1ticas da droga que xeran unha grande apertura o di\u00e1logo.\nSobredose.\nEn casos de toxicidade por sobredose, pode producirse hipertermia e s\u00edndrome serotonin\u00e9rxico. Existe risco de deshidrataci\u00f3n en usuarios con alta actividade f\u00edsica que esquecen beber auga, debido a que a droga pode inhibir a percepci\u00f3n do cansazo e a sede, sendo este o principal risco nas festas electr\u00f3nicas (raves) debido aos consumidores que esquecen hidratarse e ventilar o corpo, menosprezando a importancia disto debido aos efectos euf\u00f3ricos e de benestar da droga. En contraste, tam\u00e9n se rexistraron casos de hiponatremia (deficiencia de sodio) por exceso de auga. Pero quizais o maior perigo prov\u00e9n do feito de que outras drogas, m\u00e1is perigosas (como PMA, DXM ou metanfetamina), se engaden \u00e1s pastillas de \u00e9xtase ou moitas veces simplemente v\u00e9ndense como tales. Por outra banda, a inxesti\u00f3n de alcol agrava os riscos potenciais xa que o alcol axuda coa deshidrataci\u00f3n. Non hai informaci\u00f3n dispo\u00f1ible sobre os efectos da droga a longo prazo en humanos, debido a que o status legal desta substancia imped\u00eda tales investigaci\u00f3ns ata o 2001, cando se autorizaron os ensaios cl\u00ednicos antes mencionados."}
{"id": "48287", "revid": "98629", "url": "https://gl.wikipedia.org/wiki?curid=48287", "title": "B\u00f3las do Drag\u00f3n", "text": "As B\u00f3las do Drag\u00f3n (tam\u00e9n co\u00f1ecidas coma B\u00f3las M\u00e1xicas) son 7 esferas m\u00e1xicas no manga e anime Dragon Ball, e un dos principais temas da historia.\nHistoria.\nHai aproximadamente 75 mill\u00f3ns de anos atr\u00e1s, os Kai\u014d Shins dese tempo deron a uns poucos namekianos o poder de crear as chamadas B\u00f3las do Drag\u00f3n (talvez por ser unha raza bastante poderosa e pac\u00edfica), sendo moi expl\u00edcitos en que s\u00f3 as usasen en ocasi\u00f3ns excepcionais.\nMais hai centenas de anos atr\u00e1s, o planeta Namek atravesou problemas clim\u00e1ticos polo que alg\u00fans dos seus habitantes tentaron escapar. As\u00ed, de entre os poucos superviventes, alg\u00fans decidiron enviar os seus descendentes a outros planetas para salvalos. Foi, desde xeito, como un pequeno namekiano, \u00f3 que lle corr\u00eda polas s\u00faas veas sangue m\u00e1xico e guerreiro, foi enviado \u00f3 planeta Terra para sobrevivir. Era Piccoro, fillo de Katattsu, que m\u00e1is tarde se tornar\u00eda o Kamisama da Terra. Por ter sangue m\u00e1xico, ese namekiano creou instintivamente unhas b\u00f3las parecidas \u00e1s do seu planeta.\nOutra vez pasar\u00eda o tempo ata comezar a historia de Dragon Ball cando unha rapaza chamada Bulma atopa no soto da s\u00faa casa unha B\u00f3la do Drag\u00f3n. Ap\u00f3s investigar moito sobre a b\u00f3la, descobre a s\u00faa utilidade e pasa a percorrer o mundo atr\u00e1s das outras b\u00f3las. Para facilitar a busca, Bulma inventa un radar que detecta as pequenas ondas que as B\u00f3las do Drag\u00f3n emiten. T\u00f3dolos acontecementos na serie xurdiron grazas \u00e1s b\u00f3las e \u00f3 interese inicial de Bulma en xuntalas.\n\u00d3 longo da serie, \u00e9 descuberto que al\u00e9n das b\u00f3las do Drag\u00f3n da Terra, existen tam\u00e9n as b\u00f3las de Namek (as orixinais) e as b\u00f3las de estrela negra. Ademais, aumentarase o poder tanto \u00e1s da Terra como \u00e1s de Namek.\nEn Dragon Ball GT introduciuse o concepto das b\u00f3las de estrela negra. Estas b\u00f3las foron creadas durante o per\u00edodo en que o fillo de Katattsu, o Piccoro orixinal, a\u00ednda non se separara en Piccoro Daima\u014d e Kamisama. Estas b\u00f3las ser\u00edan moito m\u00e1is poderosas e funcionar\u00edan de distinto xeito \u00e1s orixinais.\nPropiedades xerais.\nSon sete b\u00f3las m\u00e1xicas de forma esf\u00e9rica, que est\u00e1n repartidas por todo o mundo. A s\u00faa cor sempre \u00e9 laranxa cristalina con pequenas estrelas no seu interior. Estas var\u00edan de 1 a 7, tipicamente de cor vermella (no caso das de estrela negra son introducidas en Dragon Ball GT). Cando estas se re\u00fanen comezan a palpitar e a emitir fortes escintileos simultaneamente. Empr\u00e9ganse para invocar \u00f3 drag\u00f3n Shenron, dicindo as palabras m\u00e1xicas correspondentes, que concede un ou varios desexos. Este drag\u00f3n conceder\u00e1 o desexo \u00f3 primeiro que llo pida (non necesariamente \u00f3 que o invocou). O ceo do planeta no que se utilizan fica totalmente escuro, independente do horario e ambiente, cando se chama polo \"Drag\u00f3n Sagrado\". Despois de se cumprir o desexo, as b\u00f3las conv\u00e9rtense en simples pedras durante o prazo dun ano, e esp\u00e1llanse por todo o planeta. Al\u00e9n disto, se s\u00f3 se pide un desexo p\u00f3dese despedir o drag\u00f3n nese intre e as\u00ed as b\u00f3las permanecer\u00e1n inactivas menos tempo que se se pedisen t\u00f3dolos desexos. Ademais o drag\u00f3n \u00e9 paciente \u00f3 agardar polos desexos, mais se demorar moito, el ret\u00edrase e as b\u00f3las v\u00f3lvense espallar polo mundo.\nAs B\u00f3las do Drag\u00f3n est\u00e1n ligadas \u00f3 seu creador, isto \u00e9, se o seu creador morre, estas conv\u00e9rtense en pedras e perden o seu poder. Se o drag\u00f3n est\u00e1 a ser evocado nese momento el desaparece. Ademais, \u00e9 pos\u00edbel matar o drag\u00f3n. O creador non sofre ning\u00fan dano, a\u00ednda que as b\u00f3las son desactivadas. Con todo, \u00e9 moi sinxelo para o creador activalas de novo, restaurando o drag\u00f3n.\nPor outra banda, nos desexos que concede o drag\u00f3n hai algunhas limitaci\u00f3ns:\nEnerx\u00eda negativa.\nEn Dragon Ball GT introduciuse o concepto de enerx\u00eda negativa nas B\u00f3las do Drag\u00f3n. Segundo Dragon Ball GT, cando se fai un desexo, cr\u00e9ase unha cantidade igual de enerx\u00eda negativa xunto co desexo beneficioso. Para evitar que esta enerx\u00eda cause problemas, as B\u00f3las do Drag\u00f3n absorben esta enerx\u00eda negativa, que s\u00f3 se dispersa despois do per\u00edodo de espera orixinal de 100 anos. Daquela as B\u00f3las do Drag\u00f3n esp\u00e1llanse polo planeta, d\u00e1ndolle tempo a dispersar a enerx\u00eda negativa, xa que, en teor\u00eda, levar\u00edalle anos a algu\u00e9n atopar as 7 b\u00f3las de novo e convocar o drag\u00f3n. Se isto non acontece as\u00ed (como pasar\u00eda en Dragon Ball GT grazas a que co radar pod\u00edan ser atopadas dun xeito doado) as b\u00f3las encher\u00e1n a s\u00faa capacidade total, fender\u00e1n e a enerx\u00eda escura escapar\u00e1. Logo, \u00f3 convocar estas b\u00f3las corrompidas aparecer\u00e1 un drag\u00f3n escuro chamado Kokuen no Ryu que anunciaba a chegada de sete drag\u00f3ns escuros, que acabar\u00e1n coa destruci\u00f3n do planeta, cada un resultado dun desexo que algunha vez se concedeu dentro do \u00faltimo per\u00edodo de 100 anos.\nNomenclatura segundo o seu estrelado.\nCada B\u00f3la do Drag\u00f3n nom\u00e9ase de acordo co n\u00famero de estrelas que te\u00f1a. Este nome est\u00e1 en chin\u00e9s mandar\u00edn, polo que no manga orixinal Akira Toriyama escribiu os Kanjis, e sobre eles, en Katakana, a pronunciaci\u00f3n aproximada en chin\u00e9s mandar\u00edn. Na traduci\u00f3n galega da serie utilizouse un derivado do nome r\u014dmaji.\nTipos de B\u00f3las do Drag\u00f3n.\nAs B\u00f3las do Drag\u00f3n da Terra.\nForon creadas por Kamisama tras se separar do seu lado maligno (Piccoro Daima\u014d), que ocupou o cargo de deus deste planeta e creou instintivamente as b\u00f3las da Terra a imaxe e semellanza das que exist\u00edan no seu planeta de orixe.\nEstas conceden un \u00fanico desexo, e despois diso conv\u00e9rtense en pedras, ficando as\u00ed un ano terrestre (365 d\u00edas e 6 horas), e esp\u00e1llanse por todo o planeta. O drag\u00f3n que xorde \u00f3 reunir as 7 B\u00f3las do Drag\u00f3n \u00e9 Shenron, creado a partir dunha escultura dese\u00f1ada por Se\u00f1or Popo. Estas b\u00f3las son un chisco m\u00e1is grandes ca unha pelota de tenis e as s\u00faas estrelas son de cor vermella.\nO desexo que conceden estas b\u00f3las ten as seguintes caracter\u00edsticas:\nTras ser reactivadas.\nDespois de que Kamisama se fusionara de novo con Piccoro, Dende \u00e9 escollido coma novo deus da Terra, el volve crear as B\u00f3las do Drag\u00f3n, incrementando o seu poder para que cumpran dous desexos e permitindo que reviva algu\u00e9n que leve morto m\u00e1is dun ano. M\u00e1is a\u00ednda non pod\u00edan resucitar quen xa fora resucitado.\nTras ser potenciadas.\nNa saga de Boo, Dende ti\u00f1a feito unha actualizaci\u00f3n nas B\u00f3las do Drag\u00f3n. Deste xeito cumpr\u00edan 3 desexos e pod\u00edan resucitar unha persoa que xa tivera resucitado.\nDeuse o caso de realizar un desexo e \u00f3 non querer outro, pod\u00edase despedir o drag\u00f3n e as b\u00f3las permanecer\u00edan inactivas por 4 meses. Se o drag\u00f3n realizar dous desexos, as b\u00f3las permanecer\u00edan inactivas por 8 meses.\nB\u00f3las do Drag\u00f3n do Planeta Namek.\n\u00d3 ser o seu planeta de orixe, as B\u00f3las de Drag\u00f3n de Namek son m\u00e1is poderosas c\u00e1s da Terra e foron creadas polo Patriarca de Namek. O drag\u00f3n que aparece \u00f3 reunilas \u00e9 Polunga, cunha aparencia diferente e un tama\u00f1o maior ca Shenron. Pode conceder 3 desexos e como o ano do planeta Namek dura tan s\u00f3 130 d\u00edas, o seu tempo de inactividade \u00e9 menor. Ademais, estas b\u00f3las son de maior tama\u00f1o c\u00e1s da Terra, sendo aproximadamente tan grandes coma unha b\u00f3la de basquetbol. Por mor do seu peso non se espallan por todo o planeta.\nOs desexos que conceden estas b\u00f3las te\u00f1en as seguintes caracter\u00edsticas:\nTrala morte do Patriarca.\nO seu poder aumenta \u00f3 longo da serie, do mesmo xeito que lles acontece \u00e1s terrestres. as\u00ed, trala morte do Patriarca, o coidador do uso das B\u00f3las do Drag\u00f3n de Namek, Muri, accedeu \u00f3 seu posto e as b\u00f3las sufriron un aumento de poder. Este consist\u00eda en que \u00f3 principio s\u00f3 se pod\u00eda resucitar persoas de xeito individual e levar as s\u00faas almas a un planeta, consider\u00e1ndose dous desexos distintos; co aumento de poder, Polunga \u00e9 quen de resucitar grupos de persoas e situalos nun planeta determinado, sen necesidade de transportar as s\u00faas almas como desexo previo.\nB\u00f3las do Drag\u00f3n de estrela negra.\nAs B\u00f3las de Drag\u00f3n de estrela negra (\u7a76\u6975\u306e\u30c9\u30e9\u30b4\u30f3\u30dc\u30fc\u30eb - Ky\u016bkyoku Doragon B\u014dru) son un terceiro tipo de b\u00f3las, tam\u00e9n denominadas coma \"Dark Dragon Balls\", que apareceron en Dragon Ball GT. Foron creadas polo Piccoro orixinal antes de se separar en dous, polo que estas te\u00f1en a\u00ednda m\u00e1is poder c\u00e1s B\u00f3las do Drag\u00f3n tradicionais. Permaneceran desde sempre agochadas no pazo celestial ata ser descubertas por Pilaf e os seus secuaces, sen que ningu\u00e9n soubese da s\u00faa existencia ata daquela.\nAs estrelas que pos\u00faen, no canto do vermello t\u00edpico das outras B\u00f3las do Drag\u00f3n, son de cor negra. O seu tama\u00f1o, nomenclatura e numeraci\u00f3n de estrelas \u00e9 id\u00e9ntico \u00f3 das da Terra. Ademais estas chaman un drag\u00f3n diferente, Shenron vermello, un drag\u00f3n de maior tama\u00f1o c\u00f3 Shenron tradicional e de cor vermella que concede un s\u00f3 desexo. Te\u00f1en maior poder c\u00e1s B\u00f3las do Drag\u00f3n da Terra e de Namek para poder realizar ese desexo. E por mor disto, estas b\u00f3las te\u00f1en caracter\u00edsticas diferentes das b\u00f3las tradicionais:\n\u00d3 saber Piccoro da s\u00faa existencia, e comprobar que existen por mor de que se atopan ligadas a el (volve ser o Kamisama orixinal, creador das mesmas trala s\u00faa fusi\u00f3n), dec\u00eddese sacrificar para evitar que estas poderosas b\u00f3las caian en m\u00e1s mans.\nOs desexos concedidos.\nEstes son, por orde cronol\u00f3xica, os desexos que se pediron (e efectuaron) \u00f3s drag\u00f3ns sagrados:\nEn pel\u00edculas e especiais (9+1).\nT\u00f3dolos desexos foron realizados por Shenron."}
{"id": "48288", "revid": "785", "url": "https://gl.wikipedia.org/wiki?curid=48288", "title": "Basquetbol", "text": ""}
{"id": "48290", "revid": "22570", "url": "https://gl.wikipedia.org/wiki?curid=48290", "title": "Asa (esgrima)", "text": "A asa no deporte da esgrima \u00e9 o conxunto de pezas que conforman a empu\u00f1adura de florete, espada e sabre.\nCaracter\u00edsticas.\nA asa est\u00e1 composta do mango, da empu\u00f1adura, do pomo e da garda e \u00e9 distinta para destros e para manichos.\nO mango \u00e9 a vara que contin\u00faa a li\u00f1a da folla e que constit\u00fae o punto de agarre principal. Na asa francesa, de feito, \u00e9 o \u00fanico elemento.\nA empu\u00f1adura constit\u00faena unha serie de enfeites e elementos de apoio que permiten un mellor manexo da arma. \u00c9 na empu\u00f1adura onde os distintos tipos de asa te\u00f1en evolu\u00eddo m\u00e1is.\nO pomo non existe na maior\u00eda dos modelos com\u00fans de asa, e s\u00f3 nalgunhas asas de estilo franc\u00e9s: consiste nunha pequena b\u00f3la situada no cabo do mango que fai de contrapeso para que sexa m\u00e1is sinxelo manter o equilibrio da arma.\nA garda \u00e9 a l\u00e1mina, normalmente met\u00e1lica, que serve para protexer a man que manexa a arma. A garda do sabre \u00e9 en forma de U e difire a de destros da de manichos. A parte interior da garda est\u00e1 cuberta por un tecido acolchado, para protexer os dedos.\nTipos.\nExisten distintos tipos de asa en espada e florete, conforme as distintas escolas de esgrima, mentres que en sabre todas as asas son iguais, ag\u00e1s porque a garda dependa da man que use o esgrimista.\nAs principais modalidades son:\nA\u00ednda que todas as asas son v\u00e1lidas, na actualidade, en competici\u00f3n oficial, xa s\u00f3 se usan as asas de pistola, m\u00e1is complexas, pero que permiten un maior dominio das armas."}
{"id": "48291", "revid": "23204", "url": "https://gl.wikipedia.org/wiki?curid=48291", "title": "Radar (Dragon Ball)", "text": "O Radar \u00e9 un obxecto da serie de manga e anime Dragon Ball. Nela, \u00e9 creado por Bulma, \u00f3s 16 anos, cando atopou a primeira B\u00f3la do Drag\u00f3n, e \u00e9 mencionado dende o primeiro cap\u00edtulo da serie. No transcurso da serie, axuda a buscar as lendarias 7 b\u00f3las m\u00e1xicas que \u00f3 ser reunidas espertan o deus Drag\u00f3n, que \u00e9 quen de conceder calquera desexo que se lle pida. Son Goku, Bulma e os demais d\u00e9ronse \u00e1 incr\u00edbel aventura de buscar ditas b\u00f3las coa axuda deste obxecto.\nDurante a Saga do Xeneral Red, a Red Ribbon ti\u00f1a a s\u00faa propia versi\u00f3n do radar de drag\u00f3n, pero era algo primitivo e pod\u00eda dar soamente unha idea xeral de onde estaban as B\u00f3las do Drag\u00f3n. O emperador Pilaf tam\u00e9n constru\u00edu a s\u00faa propia versi\u00f3n, superior \u00f3 radar de drag\u00f3n; formado por un globo e instalado no seu dirix\u00edbel flotante, era quen de amosar a posici\u00f3n exacta das B\u00f3las do Drag\u00f3n sobre o planeta.\nPosteriormente na serie Dragon Ball GT modificar\u00edase, co obxectivo de buscar as b\u00f3las de estrela negra a trav\u00e9s do universo. Mentres esta viaxe se leva a cabo, o radar \u00e9 engulido e asimilado por un robot, chamado Gil Gil, no primeiro planeta que visitan, e por esta raz\u00f3n acomp\u00e1\u00f1aos no resto da s\u00faa viaxe, realizando as funci\u00f3ns do radar.\nFuncionamento.\nO radar rastrexa a enerx\u00eda emitida polas B\u00f3las do Drag\u00f3n, co cal p\u00f3dese saber con alto grao de precisi\u00f3n onde se atopan estas b\u00f3las. Comprobouse a s\u00faa efectividade na Terra, en Namek e no resto do Universo. A \u00fanica vez que este radar foi incapaz de detectar unha b\u00f3la ocorreu cando esta estaba dentro dunha caixa especial dese\u00f1ada por Pilaf para que non se puidera detectar.\nDescrici\u00f3n.\nAparece coma un obxecto arredondado e plano de cor branca, cunha pantalla circular de cor verde e provista dunha cuadr\u00edcula. Na parte superior disp\u00f3n dun pulsador, que \u00f3 ser accionado amosa a localizaci\u00f3n dunha ou m\u00e1is esferas, que son simbolizadas na cuadr\u00edcula coma puntos amarelos. Se se preme o bot\u00f3n do radar m\u00e1is dunha vez a imaxe da pantalla ampl\u00edase.\nNo radar, as b\u00f3las do drag\u00f3n p\u00f3dense representar de diversos xeitos, por exemplo se hai seis b\u00f3las xuntas poden aparecer seis puntos, ou ben un \u00fanico punto identificado co n\u00famero seis."}
{"id": "48292", "revid": "98629", "url": "https://gl.wikipedia.org/wiki?curid=48292", "title": "Experimento de Melde", "text": "O experimento de Melde \u00e9 un experimento cient\u00edfico realizado polo f\u00edsico alem\u00e1n Franz Melde sobre as ondas estacionarias producidas nun cable tenso unido a un pulsador el\u00e9ctrico. Este experimento puido demostrar que as ondas mec\u00e1nicas experimentan fen\u00f3menos de interferencia. Ondas mec\u00e1nicas viaxando en sentido contrario forman puntos inm\u00f3biles, denominadas nodos. Estas ondas foron denominadas estacionarias por Melde xa que a posici\u00f3n dos nodos e os ventres (puntos de vibraci\u00f3n) permanece est\u00e1tica.\nHistoria.\nOs fen\u00f3menos ondulatorios na natureza foron investigados durante s\u00e9culos, sendo alg\u00fans deles alg\u00fans dos temas m\u00e1is controvertidos da historia da ciencia, tal \u00e9 o caso da natureza ondulatoria da luz. A luz fora descrita por Isaac Newton no s\u00e9culo XVII por medio dunha teor\u00eda corpuscular. Posteriormente, o f\u00edsico ingl\u00e9s Thomas Young, contrastou as teor\u00edas de Newton, no s\u00e9culo XVIII, e estableceu as bases cient\u00edficas que sustentan as teor\u00edas sobre as ondas. A finais do s\u00e9culo XIX, no auxe da segunda revoluci\u00f3n industrial, a entrada da electricidade como tecnolox\u00eda da \u00e9poca brindou unha nova achega \u00e1s teor\u00edas sobre as ondas. Este adianto permitiu a Franz Melde reco\u00f1ecer o fen\u00f3meno de interferencia das ondas e a formaci\u00f3n das ondas estacionarias. M\u00e1is tarde, no s\u00e9culo XIX, o f\u00edsico ingl\u00e9s James Clerk Maxwell, nos seus estudos da natureza ondulatoria da luz, puido expresar nunha linguaxe matem\u00e1tica as ondas e o espectro electromagn\u00e9tico.\nPrincipio.\nAs ondas transversais mec\u00e1nicas producidas nunha corda impulsadas por un vibrador el\u00e9ctrico, viaxan a unha polea que conduce ao outro extremo do mesmo, onde \u00e9 producida unha determinada tensi\u00f3n sobre o cable. Ao atoparse ambas ondas viaxando en direcci\u00f3ns opostas prod\u00facese un fen\u00f3meno de interferencia de ondas. Ao tensarse apropiadamente a corda, mantendo a distancia entre o pulsador el\u00e9ctrico e a polea, prod\u00facense ondas estacionarias, nas cales existen puntos da s\u00faa traxectoria denominados nodos que permanecen inm\u00f3biles.\nAn\u00e1lise te\u00f3rica.\nO principio que Melde empregou no seu experimento considerou a suposici\u00f3n de que unha corda ten un peso desprezable. Franz estableceu que debido \u00e1 curvatura do cable, as forzas en realidade non son directamente opostas.\nMelde supuxo d\u00faas situaci\u00f3ns que suced\u00edan nos eixes x e y. El suxeriu que no \"eixe x\" non hai desprazamento da porci\u00f3n da corda e estableceu a seguinte relaci\u00f3n: \nNo \"eixe y\", por\u00e9n, descompuxo vectorialmente as forzas en funci\u00f3n do \u00e1ngulo producido polas mesmas no lado da curvatura, obtendo estas relaci\u00f3ns:\nFranz estableceu que a forza resultante na porci\u00f3n formula_4 \u00e9:\npor\u00e9n Melde suxeriu que estes \u00e1ngulos poden ser pequenos na an\u00e1lise polo que reformulou a expresi\u00f3n anterior en termos da tanxente do \u00e1ngulo.\nA partir dunha an\u00e1lise matem\u00e1tico desta ecuaci\u00f3n, Franz estableceu que ocorr\u00eda un troco no \u00e1ngulo a medida que a onda continuaba co seu percorrido polo que estableceu:\nMelde reformulou esta \u00faltima expresi\u00f3n en base a termos de diferenciais para obter unha aproximaci\u00f3n m\u00e1is precisa achegada a casos reais.\nMelde cambiou o par\u00e1metro do \u00e1ngulo en base \u00e1 s\u00faa dependencia funcional con respecto \u00e1 posici\u00f3n e o tempo. Polo que estableceu que a tanxente do \u00e1ngulo depender\u00eda da diferencial dunha altura formula_9 con respecto \u00e1 diferencial da posici\u00f3n formula_10.\nMediante o c\u00e1lculo diferencial, Franz Melde estableceu que a forza depend\u00eda da tensi\u00f3n e da diferencial parcial de segunda orde da altura da onda formula_9 con respecto \u00e1 posici\u00f3n.\nEn base \u00e1 segunda lei de Newton da mec\u00e1nica cl\u00e1sica, Melde introduciu o par\u00e1metro da densidade lineal e formulou esta ecuaci\u00f3n:\nMelde comparou esta \u00faltima expresi\u00f3n coa definici\u00f3n da velocidade en base a diferenciais do c\u00e1lculo de Newton e mediante un axuste estableceu a dependencia da velocidade da onda estacionaria con respecto \u00e1 tensi\u00f3n aplicada e a densidade lineal.\nFinalmente, \u00e1 derradeira ecuaci\u00f3n a denominou velocidade da onda estacionaria, e en base a c\u00e1lculos alx\u00e9bricos estableceu a velocidade en funci\u00f3n: da frecuencia formula_20, da lonxitude de onda formula_21 e da tensi\u00f3n aplicada sobre o cable que serve de medio de conduci\u00f3n da onda.\nDemostraci\u00f3n experimental.\nNas condici\u00f3ns existentes ao interior dun laboratorio \u00e9 posible reproducir o experimento de Melde e confirmar o que se puido demostrar no s\u00e9culo XIX.\nA corrente el\u00e9ctrica dom\u00e9stica pos\u00fae unha frecuencia de 50 Hz. Un observador agudo poder\u00eda predicir que esta \u00e9 a mesma frecuencia que experimentar\u00edan as ondas estacionarias. Con todo, Melde correctamente supuxo que estas ondas sofren unha interferencia ao momento de atoparse cando ambas viaxan en d\u00faas direcci\u00f3ns, polo que esta frecuencia inicial \u00e9 alterada case ao dobre.\nUn exemplo deste experimento foi realizado nos laboratorios de F\u00edsica da UNMSM, no ano 2006. E os resultados reportados foron os seguintes.\nO termo da densidade lineal que se empregou no experimento foi de 2,84 \\times 10@^4} {kg \\over m}.\nAn\u00e1lise gr\u00e1fico.\nUnha forma moi \u00fatil que se empregou durante o estudo das ondas estacionarias por Melde foi a an\u00e1lise das gr\u00e1ficas que se producen ao rexistrar os datos. Dado que as rectas ou curvas obtidas nunha gr\u00e1fica poden predicir o comportamento dun fen\u00f3meno, este foi o m\u00e9todo que se utilizou para co\u00f1ecer a frecuencia das ondas oscilatorias.\nDependencia de tensi\u00f3n-lonxitude de onda.\nA gr\u00e1fica producida na distribuci\u00f3n dos datos de tensi\u00f3n con respecto da lonxitude de onda, \u00e9 similar a unha par\u00e1bola. Melde puido demostrar que a relaci\u00f3n existente entre a tensi\u00f3n e a lonxitude de onda \u00e9 de natureza cadr\u00e1tica. Deste xeito estableceu que as\u00ed se presenta o comportamento da frecuencia nas ondas estacionarias.\nDependencia de tensi\u00f3n-lonxitude de onda ao cadrado.\nAs curvas e trazos, son moi \u00fatiles para poder reco\u00f1ecer o comportamento dun fen\u00f3meno da natureza, pero os cient\u00edficos prefiren empregar exclusivamente as rectas na predici\u00f3n dun fen\u00f3meno dado que \u00e9 posible predicir cal ou que punto, ser\u00e1 o que vir\u00e1.\nUn exemplo diso foi a interpretaci\u00f3n da recta a partir da curva que obtiveron os cient\u00edficos Leonor Michaelis e Maud Menten nos anos 1910 cando estudaron a cin\u00e9tica das reacci\u00f3ns bioqu\u00edmicas.\nMelde atopou que, mediante o m\u00e9todo de aproximaci\u00f3n de m\u00ednimos cadrados aplicado na distribuci\u00f3n de funci\u00f3n linear da tensi\u00f3n-lonxitude de onda, era posible co\u00f1ecer e predicir mediante a pendente desa recta o valor da frecuencia. Na pendente xa estaban inclu\u00eddos de forma estat\u00edstica, os fen\u00f3menos producidos pola tensi\u00f3n aplicada no cable e as ondas provocadas polo pulsador el\u00e9ctrico, en consecuencia, unha descrici\u00f3n matem\u00e1tica de todo o fen\u00f3meno; o mesmo que el puido predicir nos seus c\u00e1lculos te\u00f3ricos.\nFrecuencia das ondas estacionarias.\nAo ser empregada a aproximaci\u00f3n de m\u00ednimos cadrados no experimento de Melde en base aos datos reportados polas lonxitudes de onda e a tensi\u00f3n, p\u00f3dese establecer que a ecuaci\u00f3n da recta que goberna este modelo para este caso espec\u00edfico \u00e9 a seguinte: \nComo o valor que acompa\u00f1a \u00e1 variable formula_10 representa o valor da pendente dunha recta, que neste caso non pasa pola orixe do sistema de coordenadas, \u00e9 posible co\u00f1ecer a frecuencia da onda, a partir dea relaci\u00f3n que predixo Melde en base ao c\u00e1lculo diferencial.\nSe a relaci\u00f3n tensi\u00f3n e lonxitude de onda ao cadrado expresada pola pendente da recta \u00e9;\nent\u00f3n, emprazada na relaci\u00f3n de Melde\n\u00e9 posible reformular a expresi\u00f3n de Melde en base \u00e1 pendente dunha recta (m) obtida mediante o axuste de m\u00ednimos cadrados.\nPolo tanto p\u00f3dese co\u00f1ecer a frecuencia dunha onda estacionaria no experimento de Melde, co\u00f1ecendo o valor da pendente e do termo da densidade lineal. En base a eses c\u00e1lculos p\u00f3dese predicir o seu valor. (Respectando as unidades do Sistema internacional).\nformula_30\nCon este resultado queda demostrado que Melde estaba no certo ao sospeitar que a frecuencia vese alterada cando sucede o fen\u00f3meno da interferencia de ondas. Ademais este valor \u00e9 case o duplo da frecuencia da corrente el\u00e9ctrica dom\u00e9stica.\nInfluencia do experimento de Melde na actualidade.\nA\u00ednda que o experimento de Melde permitiu o reco\u00f1ecemento e estudo das ondas estacionarias, iso non quedou limitado a ese campo. As ondas estacionarias son un fen\u00f3meno con implicaci\u00f3ns moi importantes no campo da ac\u00fastica e o fen\u00f3meno da reflexi\u00f3n e interferencia construtiva das ondas.\nSonar.\nO sonar (acr\u00f3nimo de Sound Navigation And Ranging) \u00e9, basicamente, un sistema de navegaci\u00f3n e localizaci\u00f3n similar ao radar pero que, en troques de emitir sinais de radiofrecuencia, emite impulsos ultras\u00f3nicos. O transmisor emite un haz de impulsos ultras\u00f3nicos a trav\u00e9s do emisor. Cando chocan cun obxecto, os impulsos refl\u00edctense e forman un sinal de eco (onda estacionaria) que \u00e9 captada polo receptor.\nAlg\u00fans animais pos\u00faen un \"sonar natural\" como \u00e9 o caso dos golfi\u00f1os. Estes util\u00edzano para orientarse en augas turbias e cazar con seguridade.\nOs morcegos util\u00edzano para orientarse e cazar na escuridade, emitindo vibraci\u00f3ns ultras\u00f3nicas curtas que se reflicten nas paredes da cova ou lugar no que se atopen ou na s\u00faa presa.\nA\u00ednda que os animais non pos\u00faen un sistema instrumental que permita localizar os nodos ou anti-nodos, os seus \u00f3rganos biol\u00f3xicos poden distinguir as ondas estacionarias e as\u00ed guiarse durante a noite ou na profundidade do mar.\nEcograf\u00eda.\nA ecograf\u00eda \u00e9 un procedemento de radiolox\u00eda que emprega os ecos dunha emisi\u00f3n de ultras\u00f3ns dirixida sobre un corpo ou obxecto como fonte de datos para formar unha imaxe dos \u00f3rganos ou masas internas con fins de diagn\u00f3stico. Un pequeno instrumento \"similar a un micr\u00f3fono\" chamado transdutor emite ondas de ultras\u00f3ns. Estas ondas sonoras de alta frecuencia transm\u00edtense cara a \u00e1rea do corpo baixo estudo, e rec\u00edbese o seu eco. O transdutor recolle o eco das ondas sonoras (fen\u00f3meno das ondas estacionarias) e unha computadora converte este eco nunha imaxe que aparece na pantalla da computadora.\nA ecograf\u00eda \u00e9 un procedemento moi sinxelo, no que non se emprega radiaci\u00f3n, e non se limita ao campo da obstetricia, tam\u00e9n pode detectar tumores no f\u00edgado, ves\u00edcula biliar, p\u00e1ncreas e ata no interior do abdome.\nTelecomunicaci\u00f3ns.\nAo realizarse unha transmisi\u00f3n de televisi\u00f3n ou unha comunicaci\u00f3n radial ou telef\u00f3nica, prod\u00facense as ondas estacionarias. As radiofrecuencias de televisi\u00f3n, aparellos de fax, telefon\u00eda m\u00f3bil, e transmisi\u00f3ns satelitais prod\u00facense no campo electromagn\u00e9tico. A radiaci\u00f3n electromagn\u00e9tica \u00e9 unha combinaci\u00f3n de campos el\u00e9ctricos e magn\u00e9ticos oscilantes e perpendiculares entre si que se propagan a trav\u00e9s do espazo transportando enerx\u00eda dun lugar a outro. Cada punto onde ambas ondas at\u00f3panse representa un nodo. Esta superposici\u00f3n de ondas xera un efecto de ondas estacionarias.\nM\u00fasica.\nOs tubos de cana ou doutras plantas de tronco oco, constitu\u00edron os primeiros instrumentos musicais. Emit\u00edan son soprando por un extremo. O aire contido no tubo entraba en vibraci\u00f3n emitindo un son.\nAs versi\u00f3ns modernas destes instrumentos de vento son as frautas, as trompetas e os clarinetes, todos eles desenvolvidos de forma que o int\u00e9rprete produza moitas notas dentro dunha ampla gama de frecuencias ac\u00fasticas.\nAo interior do tubo dun \u00f3rgano, o aire transf\u00f3rmase nun chorro na fenda entre a alma (unha placa transversal ao tubo) e o beizo inferior. O chorro de aire interacciona coa columna de aire contida no tubo. As ondas que se propagan ao longo da corrente turbulenta mante\u00f1en unha oscilaci\u00f3n uniforme, producindo ondas estacionarias na columna de aire, facendo que o tubo produza son."}
{"id": "48295", "revid": "22570", "url": "https://gl.wikipedia.org/wiki?curid=48295", "title": "Apat\u00eda (filosof\u00eda)", "text": "A apat\u00eda (do grego \"ap\u00e1theia\", \u03b1\u03c0\u03ac\u03b8\u03b5\u03b9\u03b1), ou impasibilidade, \u00e9 a virtude por excelencia dos estoicos e consiste na ausencia de paix\u00f3ns (\"p\u00e1thos\").\nEst\u00e1 estreitamente ligada ao concepto de providencia: xa que o estoico sabe que todo \u00e9 como debe ser, el non se exalta nin se abate, firmemente convencido de que calquera suceso, a\u00ednda desagrad\u00e1bel, tende cara o ben.\nRes\u00fameo de xeito excelente o poeta romano Horacio:\nRebus angustis animosus atque&lt;br&gt;fortis appare; sapienter idem&lt;br&gt;contrahes vento nimium secundo&lt;br&gt;turgida vela&lt;br&gt;(Quinto Horacio Flacco, Carmina, oda X)\n\u00c9 dicir: \"Nos sucesos desfavor\u00e1beis mostra un \u00e1nimo forte; do mesmo modo recolle sabiamente as velas inchadas polo vento demasiado favor\u00e1bel\".\nNesas afirmaci\u00f3ns n\u00f3tase como o concepto de \"apat\u00eda\" se ampl\u00eda dentro da cultura ecl\u00e9ctica romana, ata asumir posici\u00f3ns epic\u00fareas como a \"aurea mediocritas\"."}
{"id": "48296", "revid": "98629", "url": "https://gl.wikipedia.org/wiki?curid=48296", "title": "Homo faber", "text": "En Filosof\u00eda, a noci\u00f3n de Homo faber fai referencia ao ser humano en tanto que ser suscept\u00edbel de fabricar \u00fatiles.\nEsta noci\u00f3n \u00e9 especialmente abordada por Henri Bergson, fil\u00f3sofo evolutionista franc\u00e9s : \u00ab En definitiva, a intelixencia, observada no que parece ser o paso orixinal, \u00e9 a facultade de fabricar obxectos artificiais, en particular \u00fatiles para facer \u00fatiles, e variar indefinidamente a fabricaci\u00f3n \u00bb .\nBenjamin Franklin tam\u00e9n enunciou que \u00ab O home \u00e9 un animal fabricante de \u00fatiles \u00bb (a toolmaking animal).\nIsto que permite distinguir o Home, o denominado \"Homo sapiens\" en Biolox\u00eda, do resto do reino animal non \u00e9, sen d\u00fabida, de orde biol\u00f3xica. Rir, consciencia, linguaxe, cultura ?... Finalmente, ev\u00f3case en xeral un elemento que apunta ao seu intecto: o \"Homo sapiens\" manifesta a s\u00faa sabedor\u00eda, a s\u00faa intelixencia, na medida en que \u00e9 quen de modificar o mundo que o rodea. Por ela, manexa o \u00fatil e transforma o seu contorno, model\u00e1ndoo co seu pensamento e a s\u00faa man."}
{"id": "48299", "revid": "15490", "url": "https://gl.wikipedia.org/wiki?curid=48299", "title": "Teosof\u00eda", "text": "A teosof\u00eda (do grego \"theosophia\", de \"theos\", divino, e \"sophia\", sabedor\u00eda) \u00e9 unha doutrina que mant\u00e9n que todas as relixi\u00f3ns son proxecci\u00f3ns e tentativas do home por co\u00f1ecer \"o Divino\" e que, en consecuencia, cada relixi\u00f3n pos\u00fae unha parte da verdade.\nCaracter\u00edsticas.\nA teosof\u00eda foi fundada polos pensadores da Antig\u00fcidade. A orixe do termo at\u00f3pase nos fil\u00f3sofos de Alexandr\u00eda, os philal\u00e8thes (do grego \"phil\", que ama, e \"aletheia\", verdade). A palabra teosof\u00eda data do s\u00e9culo III e d\u00e9bese a Ammonios Saccas e os seus disc\u00edpulos, que fundaron o sistema teos\u00f3fico ecl\u00e9ctico. O m\u00e9todo consiste, por unha banda, en co\u00f1ecer a experiencia do divino pola \u00e9xtase espiritual e a intuici\u00f3n directa, e por outra en razoar por analox\u00edas. Por este motivo cham\u00e1base aos disc\u00edpulos de Ammonios Saccas \"os analoxistas\", por mor do seu h\u00e1bito de interpretar as lendas, mitos e narraci\u00f3ns sacras segundo unha l\u00f3xica de analox\u00eda e de correspondencia.\nO \"Concise Oxford Dictionary\" describe a teosof\u00eda como unha das varias filosof\u00edas que profesan alcanzar o co\u00f1ecemento de Deus a trav\u00e9s do \u00e9xtase espiritual, da intuici\u00f3n directa ou de relaci\u00f3ns individuais especiais, en particular un movemento moderno que segue as ensinanzas hindu\u00edstas e budistas e que busca a fraternidade universal.\nOs seguidores da teosof\u00eda mante\u00f1en que hai un corpo de verdade que constit\u00fae a base de todas as relixi\u00f3ns. A teosof\u00eda, afirman, representa unha visi\u00f3n moderna do \"Sanatana Dharma\" (a \"Eterna Verdade\") como a correcta relixi\u00f3n do home. A Teosof\u00eda Cristi\u00e1 \u00e9 o co\u00f1ecemento de Deus e de Xes\u00fas obtido a trav\u00e9s da intuici\u00f3n directa da esencia Divina.\nSociedade teos\u00f3fica.\nO termo \"teosof\u00eda\" corresponde tam\u00e9n a un sistema de crenzas moderno, que foi utilizado por Helena Petrovna Blavatsky para definir tematicamente a s\u00faa propia doutrina. Con Henry Steel Olcott e William Quan Judge fundou a Soci\u00e9t\u00e9 th\u00e9osophique (Sociedade teos\u00f3fica) en 1875. Esta organizaci\u00f3n espiritualista est\u00e1 emparentada con outros movementos inici\u00e1ticos cos cales ten trenzados numerosos lazos ata hoxe (Masoner\u00eda, Rosa-Cruz, Martinismo).\nOs cinco s\u00edmbolos m\u00e1is destacados no selo da Sociedade Teos\u00f3fica son a Estrela de David, o Ankh, a esv\u00e1stica, o Ouroboros e o Aum. Arredor est\u00e1 escrito o lema \"Non hai maior relixi\u00f3n que a verdade\"."}
{"id": "48301", "revid": "6311198", "url": "https://gl.wikipedia.org/wiki?curid=48301", "title": "Real Betis Balompi\u00e9", "text": "O Real Betis Balompi\u00e9 \u00e9 un equipo de f\u00fatbol profesional da cidade andaluza de Sevilla, en Espa\u00f1a. Actualmente milita na Primeira Divisi\u00f3n. Os seus m\u00e1ximos galard\u00f3ns son un t\u00edtulo de Liga na tempada 1934-35 e d\u00faas Copas do Rei. Foi o primeiro equipo andaluz que xogou en Primeira Divisi\u00f3n, que ga\u00f1ou a Copa do Rei no seu actual formato e que ga\u00f1ou a Liga espa\u00f1ola, ademais de ser o primeiro en xogar na Liga de Campi\u00f3ns da UEFA no actual formato.\nEst\u00e1 clasificado na 10\u00aa posici\u00f3n na clasificaci\u00f3n hist\u00f3rica da liga, con 47 tempadas na m\u00e1xima categor\u00eda. Nos anos 1995, 1997 e 2005 logrou o 20\u00ba posto no Top 25 da clasificaci\u00f3n de clubs do mundo da IFFHS. \u00c9, ademais, o sexto equipo en n\u00famero de afeccionados en Espa\u00f1a (3,3%), segundo unha enquisa do CIS de maio de 2007, por detr\u00e1s de Real Madrid (32,8%), Barcelona (25,7%), Valencia (5,3%), Athletic (5,1%) e Atl\u00e9tico de Madrid (4,3%).\nDisputa o derbi sevillano contra o Sevilla FC, club co cal mant\u00e9n unha gran rivalidade hist\u00f3rica.\nHistoria.\nO club fundouse o 12 de setembro de 1907 como Sevilla Balompi\u00e9. En 1909 creouse o Betis FC dunha escisi\u00f3n do Sevilla FC e ambos fusion\u00e1ronse en 1914 adoptando o nome actual. Foi no mesmo ano cando recibiu o t\u00edtulo de \"Real\" por parte do rei Afonso XIII. O nome de \"Betis\" \u00e9 un derivado da palabra \"B\u00e9tica\", nome romano de Andaluc\u00eda. A causa das s\u00faas orixes, o Betis foi apoiado, en xeral, pola clase obreira. A data dat l'actual nom.\nO Betis ga\u00f1ou a s\u00faa primeira e \u00fanica liga ata o momento na tempada 1934-35. A partir dese ano o equipo foi en declive. A peor situaci\u00f3n do equipo tivo lugar co descenso en 1974 \u00e1 Terceira Divisi\u00f3n, co paradoxo de que o seu filial ascendeu \u00e1 Segunda Divisi\u00f3n. 2 anos despois o primeiro equipo ascendeu, o que levou consigo o descenso do filial. En 1977 o Betis ga\u00f1ou a Copa do Rei, a primeira da democracia. Durante o ver\u00e1n de 1992 o club estivo a piques de desaparecer por unha forte crise, pero foi salvado polo seu vicepresidente Manuel Ruiz de Lopera, quen se converteu no seu propietario.\nNa tempada 2004-05, o Betis consegu\u00eda terminar a Liga en cuarta posici\u00f3n, clasific\u00e1ndose por primeira vez na s\u00faa historia para xogar a rolda previa da Liga de Campi\u00f3ns. Ademais, ese mesmo ano o club conseguiu a s\u00faa segunda Copa do Rei, ga\u00f1ando na final ao CA Osasuna. Na rolda previa da Liga de Campi\u00f3ns conseguiu superar ao subcampi\u00f3n de 2004, o AS M\u00f3naco, e disputou a fase de grupos. Quedou encuadrado nun grupo xunto a Chelsea FC, Liverpool FC e RSC Anderlecht. O Betis quedou eliminado pero coa s\u00faa terceira posici\u00f3n obtivo unha praza nos dezaseisavos de final da Copa da UEFA. O equipo ser\u00eda eliminado en oitavos polo Steaua Bucarest. Ese mesmo ano, na liga, estivo a punto de descender a Segunda. Na tempada 2008-09, o club acababa en 18\u00aa posici\u00f3n e descend\u00eda novamente a Segunda Divisi\u00f3n.\nDespois dunha tempada na que non puido ascender, en 2011 conseguiu, da man do t\u00e9cnico Pepe Mel o retorno a Primeira Divisi\u00f3n.\nEstadio.\nO Estadio Benito Villamar\u00edn ten capacidade para 55.500 persoas. Actualmente xa est\u00e1n terminadas as zonas de Fondo e Gol Norte. Est\u00e1 situado no barrio de Heli\u00f3polis, na Avenida da Palmera. As s\u00faas dimensi\u00f3ns son 107 x 64 metros. Actualmente segue en construci\u00f3n. O Gol Sur ser\u00e1 derribado para o seu remodelaci\u00f3n no ver\u00e1n cando acabe a tempada co que o club ter\u00e1 que xogar a partir desa data no Estadio Ol\u00edmpico de La Cartuja, o estadio ter\u00e1 unha capacidade de 64.000 espectadores.\nFilial.\nO filial do Betis \u00e9 o Betis Deportivo, fundado en 1962 e que actualmente milita no grupo IV da Segunda Divisi\u00f3n B Espa\u00f1ola."}
{"id": "48307", "revid": "6", "url": "https://gl.wikipedia.org/wiki?curid=48307", "title": "Paul Adrien Maurice Dirac", "text": ""}
{"id": "48308", "revid": "98629", "url": "https://gl.wikipedia.org/wiki?curid=48308", "title": "Freeman Dyson", "text": "Freeman John Dyson, nado o 15 de decembro de 1923 Crowthorne (Berkshire) e finado en Princeton, New Jersey, o 28 de febreiro de 2020, foi un f\u00edsico e matem\u00e1tico ingl\u00e9s.\nTraballou para o British Bomber Command durante a segunda guerra mundial. Unha vez finalizada, trasladouse a Princeton (USA) e nacionalizouse estadounidense.\nNos anos que seguiron \u00e1 guerra, Dyson demostrou a equivalencia das formulaci\u00f3ns da electrodin\u00e1mica cu\u00e1ntica de Richard Feynman coas desenvolvidas por Julian Schwinger e Sin-Itiro Tomonaga.\nEntre 1957-1961, traballou no Proxecto Orion que pretend\u00eda o voo espacial usando a propulsi\u00f3n nuclear. Chegou a constru\u00edrse un prototipo, pero a Declaraci\u00f3n para o Uso Pac\u00edfico do Espazo da ONU prohibiu calquera tipo de explosi\u00f3n nuclear na atmosfera e m\u00e1is al\u00f3, o que provocou o abandono do proxecto.\nDyson teorizou sobre a posibilidade de que unha sociedade avanzada poder\u00eda rodear por completo unha estrela para maximizar a captura da enerx\u00eda que emite, mediante nubes de asteroides, o que se denominou Esfera de Dyson.\nTam\u00e9n propuxo a \u00c1rbore de Dyson, unha planta dese\u00f1ada xeneticamente para medrar nun cometa. O interior dos cometas (ou o da propia \u00e1rbore) poder\u00eda encherse cunha atmosfera respirable e as\u00ed poder\u00edan adaptarse h\u00e1bitats para a humanidade noutros sistemas solares.\nDesde 2003 Dyson \u00e9 presidente do Space Studies Institute, a organizaci\u00f3n fundada por Gerard K. O'Neill.\nFoi premiado coa Medalla Max Planck en 1969 e en 2000 co Premio Templeton para o Progreso na Relixi\u00f3n."}
{"id": "48309", "revid": "98629", "url": "https://gl.wikipedia.org/wiki?curid=48309", "title": "Chen Ning Yang", "text": "Chen Nin Franklin Yang, nado en Hefei o 22 de setembro de 1922, \u00e9 un f\u00edsico chin\u00e9s-estadounidense que traballou na mec\u00e1nica estat\u00edstica e os principios de simetr\u00eda.\nAos 35 anos recibiu, xunto a Tsung-Dao Lee, o premio Nobel de F\u00edsica pola s\u00faa teor\u00eda de que as interacci\u00f3ns d\u00e9biles entre part\u00edculas elementais non ti\u00f1an paridade sim\u00e9trica. Isto foi m\u00e1is tarde verificado experimentalmene por Chien-Shiung Wu.\nYang \u00e9 tam\u00e9n reco\u00f1ecido pola s\u00faa colaboraci\u00f3n con Robert Mills para desenvolver unha teor\u00eda de gauge dunha nova clase. Esas teor\u00edas de Yang-Mills son agora unha parte fundamental do Modelo Est\u00e1ndar para f\u00edsica de part\u00edculas.\nTraxectoria.\nRealizou os seus estudos en Pequ\u00edn e Kamming. Recibiu o seu t\u00edtulo da Universidade Nacional Asociada do Suroeste en Kamming en 1942. Dous anos despois estudou para m\u00e1ster na Universidade Tsinghua tam\u00e9n en Kamming. Recibiu o seu t\u00edtulo de doutor en F\u00edsica en 1948 na Universidade de Chicago e permaneceu un ano como axudante de Enrico Fermi. En 1949 mudouse \u00f3 Instituto de Estudos Avanzados en Princeton e en 1965 \u00e1 Universidade de Stony Brook.\nFoi nomeado membro da Sociedade Americana de F\u00edsica e da Academia S\u00ednica e recibiu un doutoramento honor\u00edfico da Universidade de Princeton en 1958.\nCasou en 1950 con Chih-li Tuh e tivo dous fillos e unha filla.\nEn 1999 retirouse da Universidade de Stony Brook para volver \u00e1 Universidade de Tsinghua. A s\u00faa esposa morreu en 2003 e Yang, \u00e1 idade de 82 anos, comprometeuse cunha moza f\u00edsica de 28 anos chamada Weng Fan con quen casou en 2005. Desde ent\u00f3n ten recibido moitas cr\u00edticas da prensa chinesa."}
{"id": "48319", "revid": "98629", "url": "https://gl.wikipedia.org/wiki?curid=48319", "title": "Real Zaragoza", "text": "O Real Zaragoza \u00e9 un club de f\u00fatbol espa\u00f1ol da cidade de Zaragoza (Arag\u00f3n). Foi fundado en 1932 da uni\u00f3n do Iberia SC e do Zaragoza CD, os dous clubs m\u00e1is importantes da cidade naquela \u00e9poca. Actualmente compite na Segunda Divisi\u00f3n.\n\u00c9 o 9\u00ba equipo na Clasificaci\u00f3n hist\u00f3rica da Primeira Divisi\u00f3n completando 55 tempadas na devandita categor\u00eda. Foi subcampi\u00f3n nunha ocasi\u00f3n e conta ademais con 6 t\u00edtulos de Copa, unha Supercopa de Espa\u00f1a e, a nivel europeo, unha Recopa e d\u00faas Copas de Feiras, ademais de numerosas participaci\u00f3ns para competici\u00f3ns continentais.\nO 10 de setembro de 2009, a IFFHS publicou a clasificaci\u00f3n dos mellores clubs europeos do s\u00e9culo XX, ocupando o Real Zaragoza a posici\u00f3n n\u00famero 37 debido aos campionatos europeos conseguidos no s\u00e9culo XX, a Copa de Feiras de 1964 e a Recopa de Europa en 1995. Actualmente ocupa o posto n\u00famero 355 na clasificaci\u00f3n mundial de clubs da IFFHS e o 59\u00ba posto na clasificaci\u00f3n hist\u00f3rica do mesmo organismo.\nConta cuns 30.000 abonados e un orzamento anual de 36.000.000 \u20ac. \u00c9 o 7\u00ba equipo en n\u00famero de afeccionados en Espa\u00f1a (2,7%), segundo a enquisa do CIS de maio de 2007.\nEstadio.\nO estadio do Real Zaragoza \u00e9 La Romareda, cunha capacidade para 34.596 espectadores e cunhas dimensi\u00f3ns de 105 x 68 metros.\nInaugurouse cun partido entre o Real Zaragoza e Osasuna o 8 de setembro de 1957, sendo presidente do club ma\u00f1o Ces\u00e1reo Alierta. O resultado do encontro foi 4-3, a favor do Real Zaragoza, con goles de Vila (o primeiro gol na Romareda), Wilson, Murillo e Vila (de novo) para o Real Zaragoza, e Areta, Sabino e Glar\u00eda para Osasuna. A capacidade inicial do estadio era de 32.416 espectadores, 16.000 sentados.\nXogadores.\nAo longo da historia do equipo, m\u00e1is de 500 xogadores pertenceron ao mesmo desde o seu fundaci\u00f3n en 1932, moitos dos cales logo de retirados pasan a ser co\u00f1ecidos como os \"veteranos\" e est\u00e1n aglutinados nunha asociaci\u00f3n conxunta ao club.\nFilial.\nO Real Zaragoza B \u00e9 o equipo filial do Real Zaragoza. Fundouse no 1965 e xoga na Segunda Divisi\u00f3n B."}
{"id": "48320", "revid": "98629", "url": "https://gl.wikipedia.org/wiki?curid=48320", "title": "S\u00f4ber", "text": "S\u00f4ber \u00e9 unha banda madrile\u00f1a de rock alternativo formada no ano 1994. O grupo editous 8 discos de estudio, sendo o m\u00e1is exitoso Paradysso, que vendeu m\u00e1is de 100.000 copias ga\u00f1ando un Disco de Platino.\nHistoria.\nComezos.\nO grupo comezou formado polos irm\u00e1ns Escobedo, Carlos e Jorge, voz e baixo o primeiro e guitarras o segundo, con Antonio Bernardini tam\u00e9n \u00e1s guitarras e El\u00edas Romeu \u00e1 bater\u00eda. Inicialmente o grupo chamouse \"Sober Stoned\". Comezaron cantando en ingl\u00e9s e en 1994 gravaron a s\u00faa primeira maqueta titulada \"Mirror's Way\", que inclu\u00eda 5 temas.\nA comezos de 1997 lanzaron o seu primeiro disco oficial \"Torcidos\", sendo este un \u00e1lbum auto producido. Tras este disco unha nova canci\u00f3n, \"La Prisi\u00f3n del Placer\", publicouse nun recompilatorio da revista \"Heavy Rock\".\nConsolidaci\u00f3n.\nTrala aparici\u00f3n na revista o grupo gravou tres temas novos, esta vez xa co nome de S\u00f4ber, nos estudios Rocksoul. A produci\u00f3n correu a cargo do propio grupo e de Alberto Seara. O selo Zero Records foi finalmente o que contratou ao grupo. A finais de setembro de 1998 editaron un CD-EP titulado \"Condenado\" e en 1999 comezaron unha xira polo pa\u00eds. Ese mesmo ano gravaron xunto con Oscar Caravel o seu segundo \u00e1lbum, titulado \"Morfolog\u00eda\" que inclu\u00eda temas como \"Abstinencia\", \"Loco\", \"Predicador\" ou \"La Prisi\u00f3n del Placer\".\nAlberto Madrid substitu\u00edu a Luis Miguel Planell\u00f3 na bater\u00eda no ano 2000, e o grupo lanzou o maxi-sinxelo \"Ox\u00edgeno\" como anticipo do novo disco que sa\u00edu \u00e1 r\u00faa en 2001, chamado \"Synthesis\", tam\u00e9n producido por Oscar Caravel e gravado nos estudios Kirios e Eurosonic. Algunhas canci\u00f3ns do \u00e1lbum foron \"Versus\", \"Se me marcho\" ou \"Esfera\", entre outras. \"Synthesis\" est\u00e1 considerado coma un dos mellores discos de rock alternativo gravados en Espa\u00f1a.\nO grupo comezou a compartir carteis con outros grupos m\u00e1is co\u00f1ecidos coma Deftones, Dover, Hamlet ou Him entre outros, sendo considerado grupo revelaci\u00f3n trala s\u00faa actuaci\u00f3n no Festimad. Tras unha xira realizaron o seu cuarto traballo de estudio, \"Paradysso\", sendo o tema principal do disco \"Diez A\u00f1os\". Foi gravado para a discogr\u00e1fica Universal Muxxic nos estudios Cube por Alberto Seara e foi producido na s\u00faa totalidade por S\u00f4ber. \"Paradysso\" converteuse en n\u00famero un das listas de m\u00fasica espa\u00f1olas e chegando a ser Disco de Platino. Ao disco acompa\u00f1ouno unha xira con m\u00e1is de 100 concertos en 2 anos.\nLogo de sacar \u00e1 venda o disco \"Backstage 02/03\", no que inclu\u00edan canci\u00f3ns do concerto da Riviera en Madrid, o grupo gravou o seu quinto disco de estudio, \"Reddo\", que significa \"reflexo\" en lat\u00edn. Foi gravado e producido por eles mesmos nos seus estudios Cube de Madrid para Universal Muxxic, a\u00ednda que posteriormente foi mesturado nos \u00c1nxeles con Scott Humphrey, que traballou con artistas e grupos coma Bon Jovi ou Metallica entre moitos outros. As letras e a maior\u00eda dos temas deste \u00e1lbum foron compostos polo seu cantante e baixista, Carlos Escobedo.\nSeparaci\u00f3n e reuni\u00f3n.\nDespois de m\u00e1is de 10 anos xuntos os membros do grupo decidiron separarse e tomar cami\u00f1os separados pero paralelos, con dous novos grupos Savia (proxecto de Carlos coa colaboraci\u00f3n de Antonio Madrid) e Skizoo (formado polos dous guitarristas de S\u00f4ber, Antonio e Jorge), pero como resumo da s\u00faa carreira publicaron recompilatorio titulado \"Grandes Exitos 1994-2004\" coas s\u00faas canci\u00f3ns m\u00e1is destacadas elixidas polos propios membros do grupo.\nO 30 de novembro de 2006 Alberto Madrid faleceu nun accidente automovil\u00edstico na estrada M-40 de Madrid, e tras 6 anos de proxectos paralelos, o 1 de xaneiro do ano 2010 a banda anunciou a s\u00faa reuni\u00f3n con Manu Reyes na bater\u00eda e editaron o \u00e1lbum \"De aqu\u00ed a la eternidad\"."}
{"id": "48324", "revid": "1131", "url": "https://gl.wikipedia.org/wiki?curid=48324", "title": "Alba de Tormes", "text": "Alba de Tormes \u00e9 un municipio na provincia de Salamanca, na Comunidade Aut\u00f3noma de Castela e Le\u00f3n, Espa\u00f1a. Alba de Tormes \u00e9 tam\u00e9n o nome do seu principal n\u00facleo de poboaci\u00f3n. En 2012 ti\u00f1a 5382 habitantes.\nDe pouco m\u00e1is de 3000 habitantes en 1900, a s\u00faa poboaci\u00f3n foi aumentando durante a maior parte do s\u00e9culo XX. A finais de 2005 contaba cunha poboaci\u00f3n de 4953 habitantes, 2.457 homes e 2.496 mulleres, nunha superficie de 46,51\u00a0km\u00b2. A s\u00faa altitude \u00e9 de 830 m sobre o nivel do mar.\nLimita: ao norte co municipio de Garcihern\u00e1ndez, ao leste co municipio de Aldeaseca de Alba, ao sueste con Navales, ao sur con Encinas de Arriba, ao suroeste co municipio de Martinamor, e ao oeste con Terradillos.\nA s\u00faa econom\u00eda bas\u00e9ase en cereais, remolacha azucreira, garavanzos e patacas. Cultivo de regad\u00edo e de seca\u00f1o.\nHistoria.\nAlba de Tormes \u00e9 un municipio hist\u00f3rico. Cont\u00e9n a vila do mesmo nome, que conforma o Ducado de Alba de Tormes, antigo condado e se\u00f1or\u00edo. Ademais neste concello est\u00e1 o sepulcro de Santa Tareixa de Xes\u00fas, onde se conserva o seu corpo incorrupto."}
{"id": "48328", "revid": "54488", "url": "https://gl.wikipedia.org/wiki?curid=48328", "title": "Roucos, A Pena, Cenlle", "text": "Roucos \u00e9 unha aldea da parroquia de San Lourenzo da Pena no concello de Cenlle. Segundo o IGE a s\u00faa poboaci\u00f3n no ano 2010 era de 32 persoas (17 mulleres e 15 homes). A poboaci\u00f3n a principios do s\u00e9culo XXI era de 25 veci\u00f1os censados; en 1935 ti\u00f1a 148 veci\u00f1os.\nNa antig\u00fcidade a xurisdici\u00f3n de Roucos pertenc\u00eda ao conde de Ribadavia."}
{"id": "48344", "revid": "44472", "url": "https://gl.wikipedia.org/wiki?curid=48344", "title": "Astigmatismo", "text": "O astigmatismo (do grego \"\u1f00-\", 'sen', e \"\u03c3\u03c4\u03b9\u03b3\u03bc\u03ae\", 'punto'), en oftalmolox\u00eda, \u00e9 unha ametropia que xeralmente prov\u00e9n dun problema na curvatura da c\u00f3rnea, o que impide o enfoque claro dos obxectos que se atopan pr\u00f3ximos ou afastados.\nA c\u00f3rnea, que \u00e9 redonda, sofre un achatamento nos seus polos, o cal produce distintos radios de curvatura no eixe do ollo, polo tanto cando a luz chega ao ollo, especificamente na c\u00f3rnea, a imaxe que se obt\u00e9n \u00e9 pouco n\u00edtida e distorsionada. No astigmatismo, a magnitude do erro de enfoque \u00e9 diferente segundo o eixe do meridiano de fixaci\u00f3n, isto fai que os obxectos se vexan distorsionados."}
{"id": "48348", "revid": "5863", "url": "https://gl.wikipedia.org/wiki?curid=48348", "title": "Illas Lobeiras", "text": "As illas Lobeiras son un pequeno arquip\u00e9lago galego pertencente \u00e1 provincia da Coru\u00f1a, en fronte da costa de Carnota, en plena r\u00eda de Corcubi\u00f3n. Est\u00e1 formado por dous grupos de illas separadas entre elas por un quil\u00f3metro e medio.\nXeograf\u00eda.\nO grupo coas maiores illas \u00e9 o chamado Lobeira Grande, o outro \u00e9 Lobeira Chica. A maior das illas do grupo da Lobeira Grande (3 hect\u00e1reas de superficie) estivo habitada por fareiros; a\u00ednda hoxe cons\u00e9rvase o faro, pero automatizado. O total do arquip\u00e9lago non excede as 7 hect\u00e1reas de superficie.\nEtimolox\u00eda.\nA orixe do nome destas illas non est\u00e1 moi claro. Por unha banda crese que en \u00e9pocas anteriores estivesen habitadas por lobos mari\u00f1os. Mentres que por outra banda, os mari\u00f1eiros consideraban estas illas un perigo para a navegaci\u00f3n, esperaban agachadas como un lobo a que un barco chocase contra elas.\nFaro.\nA chamada Lobeira Grande, na cal se conserva o faro automatizado, estivo habitada por fareiros. O primeiro faro data do 1906, sendo un faro de 4\u00aa orde. O edificio inclu\u00eda a vivenda do fareiro, un almac\u00e9n de alimentos e mercanc\u00edas e unha oficina para o enxe\u00f1eiro do faro. Todo este grupo de illas foi escenario dunha morea de naufraxios, e sufriron tam\u00e9n a principios de 1900 un forte temporal que deixou illada a familia de quen manexaba o faro, ent\u00f3n activo."}
{"id": "48354", "revid": "43327", "url": "https://gl.wikipedia.org/wiki?curid=48354", "title": "Henrique IV", "text": ""}
{"id": "48356", "revid": "98629", "url": "https://gl.wikipedia.org/wiki?curid=48356", "title": "Henrique IV de Castela", "text": "Henrique IV, nado en Valladolid o 25 de xaneiro de 1425 e finado en Madrid o 11 de decembro de 1474, foi rei de Castela e de Le\u00f3n entre 1454 e 1474, co\u00f1ecido vulgarmente como \"Henrique o Impotente\".\nTraxectoria.\nFillo de Xo\u00e1n II de Castela e de Mar\u00eda de Arag\u00f3n, e medio irm\u00e1n de Isabel a Cat\u00f3lica, naceu na desaparecida \"Casa das Aldabas\" da r\u00faa Teresa Gil de Valladolid.\n\u00c1 idade de 15 anos casa coa infanta Branca de Navarra, filla de Branca I de Navarra e de Xo\u00e1n II de Arag\u00f3n, da cal non tivo descendencia. En 1453, e segundo se conta despois de comprobar que Henrique IV non tivera ningunha relaci\u00f3n coa s\u00faa esposa, o Papa Nicolao V anulou o matrimonio.\nEn 1455 casou en segundas nupcias con Xoana de Portugal. Da uni\u00f3n naceu unha filla, Xoana, lex\u00edtima herdeira ao trono, mais a ambici\u00f3n da irm\u00e1 do rei Isabel polo poder fixo que fora acusada de ser filla ilex\u00edtima de Xoana de Portugal con Beltr\u00e1n de la Cueva; de a\u00ed o alcume de Xoana \"a Beltranexa\".\nNa s\u00faa \u00e9poca cham\u00e1banlle Henrique \"O Impotente\", por non consumar, supostamente, os seus matrimonios, mais hoxe en d\u00eda hai quen opina que isto se deb\u00eda \u00e1 s\u00faa homosexualidade, e que manti\u00f1a relaci\u00f3ns cos seus favoritos homes sen ningunha dificultade.\nHenrique IV no seu reinado quixo restabelecer a paz entre a monarqu\u00eda e os nobres, relaci\u00f3n que seu pai deixara ben revolta. Perdooulles aos nobres, pediulles o seu regreso e entregoulles as terras e todos os bens que foran confiscados. A pesar de todas estas melloras, lonxe de agradecer o xesto, os levantamentos da nobreza foron constantes, segundo eles debido ao poder e ao desastre econ\u00f3mico ao que os conduc\u00eda o rei.\nAsediado polas revoltas e as exixencias dos nobres, Henrique IV tivo que asinar un tratado polo que nomeaba o seu irm\u00e1n Afonso lex\u00edtimo herdeiro. Tras a morte deste en accidente, Henrique asina coa s\u00faa media irm\u00e1 Isabel o Tratado dos Touros de Guisando, segundo o cal a nomea herdeira, deixando a s\u00faa filla Xoana f\u00f3ra da sucesi\u00f3n, a cambio dalgunhas cuesti\u00f3ns, entre as cales est\u00e1 que Isabel non casar\u00eda sen a aprobaci\u00f3n do rei.\nEn 1469, o rei, ante o matrimonio secreto entre a s\u00faa irm\u00e1 Isabel e Fernando de Arag\u00f3n, celebrado en Valladolid, considerou violado o tratado e proclamou a s\u00faa filla Xoana como herdeira ao trono, xurando publicamente que era filla lex\u00edtima. \u00c1 s\u00faa morte, acaecida en 1474, comezou unha guerra civil entre os partidarios de Isabel e os de Xoana \"a Beltranexa\", que se decidiu o 1 de marzo de 1475 na batalla de Toro. En 1479 terminou a guerra quedando Isabel I como ra\u00ed\u00f1a de Castela.\nHenrique IV xace enterrado no pante\u00f3n real do Mosteiro de Guadalupe."}
{"id": "48357", "revid": "336", "url": "https://gl.wikipedia.org/wiki?curid=48357", "title": "Cantigas de amor", "text": ""}
{"id": "48358", "revid": "336", "url": "https://gl.wikipedia.org/wiki?curid=48358", "title": "Pedro \u00c1lvarez de Soutomaior", "text": ""}
{"id": "48361", "revid": "89787", "url": "https://gl.wikipedia.org/wiki?curid=48361", "title": "Xoana a Beltranexa", "text": "A infanta Xoana de Castela, nada en Madrid o 28 de febreiro\u00a0de 1462 e finada en Lisboa en 1530, foi unha infanta castel\u00e1, ra\u00ed\u00f1a proclamada de Castela e de Le\u00f3n e ra\u00ed\u00f1a consorte de Portugal. Destitu\u00edda do seu rango, tivo que renunciar por tratado a todos os seus t\u00edtulos e se\u00f1or\u00edos, ata \u00e1 s\u00faa calidade de infanta castel\u00e1 e de alteza, tralo cal foi chamada oficialmente, por real decreto portugu\u00e9s, \u00aba Excelente Senhora\u00bb ata o final da s\u00faa longa vida no exilio de Portugal. Foi a \u00fanica filla e herdeira de Henrique IV e da s\u00faa segunda esposa a ra\u00ed\u00f1a Xoana de Portugal, filla de Duarte I de Portugal. Unha parte da nobreza castel\u00e1 non a aceptou como filla biol\u00f3xica do rei, seu pai, a quen acusou de obrigar \u00e1 ra\u00ed\u00f1a \u2013a s\u00faa muller\u2013 a ter un fillo co seu favorito, Beltr\u00e1n de la Cueva, primeiro duque de Alburquerque, malia que ambos xuraran solemnemente que non fora as\u00ed. Beltr\u00e1n non se atopaba en lugar necesario para iso nas datas concretas. Hab\u00eda sospeitas sobre a impotencia de Henrique IV, xa que previamente estivera casado coa infanta Branca de Navarra e o matrimonio declarouse nulo porque nunca chegou a consumarse. Ademais, Henrique IV non tivo m\u00e1is fillos nin coa s\u00faa muller nin con ningunha dos seus amantes.\nNacemento.\nHenrique IV foi alcumado no seu tempo polos seus adversarios \"o Impotente\", non tanto porque non tivera descendencia da s\u00faa primeira esposa, Branca de Navarra, como por ser de dominio p\u00fablico a deixaci\u00f3n que fac\u00eda das s\u00faas obrigaci\u00f3ns conxugais. Por iso, cando a s\u00faa segunda esposa, Xoana de Portugal, deu a luz unha nena, esta foi atribu\u00edda a unha suposta relaci\u00f3n ad\u00faltera da ra\u00ed\u00f1a cun dos privados do monarca, Beltr\u00e1n de la Cueva; por iso \u00e9 polo que se alcumou \u00e1 princesa como \"a Beltranexa\", malia ser isto imposible por non concordar as datas.\nO 9 de maio de 1462, poucos meses despois do seu nacemento, Xoana foi xurada nas Cortes de Madrid como princesa de Asturias e herdeira do reino.\nUns dous anos de idade contar\u00eda a princesa durante o apoxeo das revoltas nobiliarias contra Henrique IV, que acusaron de ilex\u00edtima \u00e1 princesa e tomaron partido polo irm\u00e1n do rei, o infante Afonso. O monarca intentou liquidar a sublevaci\u00f3n nobiliaria acordando o matrimonio de Afonso coa s\u00faa filla Xoana; as\u00ed, en 1464, Afonso foi proclamado herdeiro e sucesor do reino.\nO mesmo Henrique IV propuxo ao rei Afonso V de Portugal, pouco antes, o enlace de Xoana co infante Xo\u00e1n, fillo do portugu\u00e9s. Nin un nin outro proxecto chegaron a consumarse, e en cambio o monarca de Castela desherdou por segunda vez \u00e1 s\u00faa filla ao reco\u00f1ecer, no Tratado dos Touros de Guisando, como princesa de Asturias \u00e1 s\u00faa irm\u00e1 Isabel, a condici\u00f3n de que esta casase co pr\u00edncipe electo por el. Non moito m\u00e1is tarde, en 1468 e en 1469, tratouse de casar a Isabel con Afonso V de Portugal, irm\u00e1n da ra\u00ed\u00f1a de Castela, e a Xoana, renovando o antigo proxecto, con Xo\u00e1n, fillo primox\u00e9nito de Afonso V, coa condici\u00f3n de que Xoana sucedese a Isabel se esta morr\u00eda sen ning\u00fan fillo. Tampouco se realizou este proxecto.\nHerdeira de Castela.\n\u00c1 parte a cuesti\u00f3n da lexitimidade, Xoana continuaba a ser a \u00fanica filla que pod\u00eda ser atribu\u00edda a Henrique IV de Castela, o cal asumiu a s\u00faa causa. Por iso obrigou os nobres castel\u00e1ns a xuraren fidelidade \u00e1 princesa e reco\u00f1ec\u00e9rena como herdeira, coa s\u00faa designaci\u00f3n como princesa de Asturias en 1462. Por\u00e9n, pasados dous anos e debido \u00e1 presi\u00f3n da nobreza, delegou a sucesi\u00f3n no seu irm\u00e1n Afonso, o cal vir\u00eda a falecer en 1468. Deste modo o rei viuse forzado a escoller como sucesora, moi a contragusto, a s\u00faa media irm\u00e1 Isabel, coa condici\u00f3n de que esta aceptase o casamento que o rei lle propuxer.\nComo en 1469 dona Isabel casou en segredo con Fernando, herdeiro da Coroa de Arag\u00f3n, contra a vontade de Henrique, o rei castel\u00e1n considera violado o acordo que estabelecera con Isabel. \u00c9 ent\u00f3n que declara Xoana a s\u00faa \u00fanica lex\u00edtima herdeira, procurando nos \u00faltimos anos de vida un marido para a s\u00faa filla.\nDespois dalg\u00fans contratos fallados, Xoana acabou prometida en casamento ao t\u00edo, o rei Afonso V de Portugal. Para tal era necesaria unha dispensa papal, dada a gran consanguinidade entre os dous. Don Afonso xurou defender os dereitos da esposa, e por conseguinte de si mesmo, ao trono de Castela. A partir deste momento est\u00e1n delineadas d\u00faas facci\u00f3ns: unha que apoia Isabel e, por conseguinte, a uni\u00f3n din\u00e1stica de Castela con Arag\u00f3n; outra, con moi poucos apoios, que soporta Xoana e, como consecuencia, a uni\u00f3n de Castela con Portugal.\nXoana e Isabel, sobri\u00f1a e t\u00eda.\nHenrique IV morreu o 11 de decembro de 1474. Nos seus \u00faltimos d\u00edas vira desbaratado o enlace de Xoana, porque devandito duque faleceu en 1472. Por esta causa realizou o castel\u00e1n novas e infrutuosas tentativas para procurar un apoio \u00e1 s\u00faa filla, cas\u00e1ndoa co citado Afonso V ou Xo\u00e1n de Portugal. Pensouse tam\u00e9n en dar a Xoana por esposo a Enrique Fortuna, infante de Arag\u00f3n, ou a Fadrique, infante de N\u00e1poles.\nO testamento do rei desapareceu e os partidarios de Isabel sostiveron que o rei morrera sen testar. Con todo, segundo Lorenzo Gal\u00edndez de Carvajal, un cl\u00e9rigo de Madrid custodiou o documento e fuxiu con el a Portugal. Ao final da s\u00faa vida, a ra\u00ed\u00f1a Isabel tivo noticia do paradeiro do testamento e ordenou que llo trouxesen. Foi atopado e levado \u00e1 corte poucos d\u00edas antes do falecemento da ra\u00ed\u00f1a, en 1504. Sempre segundo Gal\u00edndez de Carvajal, que foi testemu\u00f1a da morte da ra\u00ed\u00f1a, uns dic\u00edan que o testamento foi queimado polo rei Fernando mentres que outros sosti\u00f1an que llo quedou un membro do consello real.\nGuerra civil.\nMorto Henrique IV \"o impotente\", case toda a nobreza apoiou a causa de Isabel, noutras palabras, a alianza das coroas de Castela e Arag\u00f3n; pero algunhas familias moi poderosas de Castela abrazaron o partido de Xoana.\nXoana fora reco\u00f1ecida como reina por Diego L\u00f3pez Pacheco e Portocarrero, marqu\u00e9s de Villena, de grande influencia nos territorios meridionais de Castela a Nova polos seus inmensos estados, que se estend\u00edan desde Toledo a Murcia. O mesmo fixera o duque de Ar\u00e9valo, que gozaba notable cr\u00e9dito en Estremadura, e no mesmo bando ingresaron o marqu\u00e9s de C\u00e1diz, o maestre de Calatrava, un irm\u00e1n de leste e o arcebispo de Toledo, Alfonso Carrillo.\nRa\u00ed\u00f1a de Castela e Portugal.\nComprendendo os defensores de Xoana que as s\u00faas forzas eran inferiores \u00e1s de Isabel, pediron ao rei portugu\u00e9s Afonso V que defendese o dereito da s\u00faa sobri\u00f1a Xoana, e propux\u00e9ronlle que casase con ela, co que vir\u00eda ser tam\u00e9n rei de Castela. Afonso aceptou e dirixiu a Isabel e Fernando unha manifestaci\u00f3n, esix\u00edndolles que renunciasen \u00e1 coroa en favor de Xoana se quer\u00edan evitar as consecuencias da guerra, e pasando a fronteira con 1600 pe\u00f3ns e 5000 cabalos avanzou por Estremadura. Chegou a Plasencia, onde se lle incorporaron o marqu\u00e9s de Villena e o duque de Ar\u00e9valo, e al\u00ed desposouse o 25 de maio de 1475 con Xoana, \u00e1 vez que dirix\u00eda mensaxeiros a Roma solicitando a dispensa do parentesco que entre eles mediaba.\nEnseguida proclamouse aos desposados reis de Castela, e envi\u00e1ronse cartas \u00e1s cidades, expo\u00f1endo o dereito de Xoana e reclamando a fidelidade destas. Xoana, nas devanditas cartas, expedidas polo secretario Juan Gonz\u00e1lez, asegura que Henrique IV no seu leito mortal declarou solemnemente que ela era a s\u00faa \u00fanica filla e herdeira lex\u00edtima.\nXoana tratou de evitar a guerra civil, propo\u00f1endo que o voto nacional resolvese a cuesti\u00f3n do mellor dereito. Velaqu\u00ed as s\u00faas palabras, tomadas da carta ou manifesto que dirixiu \u00e1s cidades e vilas do reino: \u00ab\"Logo polos tres estados destes devanditos os meus reinos, e por persoas escolleitas deles de boa fama e conciencia que sexan sen sospeita, v\u00e9xase libre e determine por xustiza a quen estes devanditos os meus reinos pertencen; porque se escusen todos rigores e rompimentos de guerra.\"\u00bb\nComezo dos enfrontamentos.\nDe nada serviron estes bos desexos. Fernando e Isabel fixeron preparativos para rexeitar pola forza ao portugu\u00e9s. Este cometeu a torpeza de permanecer inactivo en Plasencia e Ar\u00e9valo, dando aos seus contrarios tempo para reunir no mes de xullo a 4000 homes de armas, 8000 xinetas e 30.000 pe\u00f3ns.\nRomperon as hostilidades en varios puntos da pen\u00ednsula. Afonso V, sa\u00edndo de Ar\u00e9valo, apoderouse de Toro e Zamora. Fernando presentouse diante de Toro coas milicias de \u00c1vila e Segovia, m\u00e1is ben pronto houbo de emprender a retirada, que foi desordenada e desastrosa. En cambio os plebeos castel\u00e1ns, vasalos de Xoana, serv\u00edan con repugnancia baixo as bandeiras portuguesas, e os nobres que apoiaban \u00e1 filla de Henrique IV tiveron que facer bastante para defender os seus territorios de Galicia, Villena e Calatrava contra os partidarios de Isabel. Numerosos escuadros de cabaler\u00eda lixeira estreme\u00f1a e andaluza causaban a m\u00e1is espantosa desolaci\u00f3n nas terras de Portugal fronteirizas de Castela, e os nobres portugueses queix\u00e1banse en alta voz de estar encerrados en Toro cando no seu propio pa\u00eds ard\u00eda a guerra.\nEn Toro ti\u00f1a Xoana a s\u00faa corte con gran magnificencia, e, ao dicir dos seus parciais, despregaba grandes calidades de ra\u00ed\u00f1a, a\u00ednda que s\u00f3 tivese ent\u00f3n trece anos. Afonso V, con todo, renunciase \u00e1s s\u00faas pretensi\u00f3ns \u00e1 coroa, recibindo en cambio o reino de Galicia, as cidades de Zamora e Toro e unha considerable suma de di\u00f1eiro; pero Isabel, que consent\u00eda no \u00faltimo, negouse a ceder un s\u00f3 palmo de terreo.\nFiel a esta a cidade de Burgos, foi preciso, no entanto, que Fernando sitiara o castelo da mesma gardado por \u00cd\u00f1igo de Z\u00fa\u00f1iga, partidario de Xoana. Afonso V p\u00faxose en marcha para socorrelo, pero logo de tomar Baltan\u00e1s e Cantalapiedra, decidiu retroceder por non afastarse demasiado da fronteira portuguesa. Abandonada \u00e1 s\u00faa sorte, a gornici\u00f3n xoanista do castelo de Burgos rendeuse a Afonso de Arag\u00f3n, irm\u00e1n de Fernando o 28 de xaneiro de 1476.\nFoi o punto de inflexi\u00f3n da guerra civil, posto que a creba de prestixio de Afonso desencadeou a disoluci\u00f3n do partido de Xoana en Castela e as deserci\u00f3ns dos soldados portugueses quen, sen vontade de continuar ao servizo do rei, regresaron a Portugal. Malia as cartas de auxilio militar enviadas por Afonso aos grandes nobres xoanistas que solicitaran a s\u00faa intervenci\u00f3n en Castela, ning\u00fan mostrouse dispo\u00f1ible, incluso o poderoso marqu\u00e9s de Villena, Diego L\u00f3pez de Pacheco. De todos os Grandes de Castela partidarios de Xoana, s\u00f3 Alfonso Carrillo (arcebispo de Toledo) estar\u00e1 \u00e1 beira do rei portugu\u00e9s no d\u00eda da batalla de Toro.\nDo sitio da fortaleza de Burgos pasou Fernando en decembro a Zamora, cuxos habitantes volveron \u00e1 obediencia de Isabel e cercaron \u00e1 gornici\u00f3n portuguesa na fortaleza. Pola s\u00faa banda, Afonso V - logo de recibir en Toro as tropas de reforzo do seu fillo Xo\u00e1n a finais de xaneiro de 1476 - puxo cerco ao ex\u00e9rcito de Fernando que quedou encerrado en Zamora a mediados de febreiro.\nXoana entra en Portugal.\nLogo da batalla de Toro, Afonso V, a\u00ednda que desposu\u00eddo de todos os seus aliados castel\u00e1ns - que foron reforzar as huestes de Isabel -, mant\u00edvose co groso das forzas portuguesas en Castela durante tres meses e medio (ata o 13 de xu\u00f1o 1476),\nmantendo capacidade operacional e lanzando varios ataques na zona de Salamanca e m\u00e1is tarde ao redor de Touro: \u00ab\"[Afonso] nunca deixou de facer cabalgadas e entradas pola terra, [actuando] m\u00e1is como capit\u00e1n de fronteira que non como Rei, como ser\u00eda apropiado para a s\u00faa persoa real.\"\u00bb\nAta, pouco despois da batalla, en abril de 1476, o ex\u00e9rcito portugu\u00e9s organizou d\u00faas grandes operaci\u00f3ns militares para capturar, primeiro ao propio rei Fernando (durante o cerco de Cantalapiedra) e despois, \u00e1 ra\u00ed\u00f1a Isabel (entre Madrigal e Medina do Campo).\nMentres o pr\u00edncipe Xo\u00e1n retornaba a Portugal nos primeiros d\u00edas de abril de 1476, m\u00e1is dun mes logo da batalla, cunha pequena parte das tropas portuguesas (400 xinetas), para supervisar a defensa da cada vez m\u00e1is flaxelada fronteira portuguesa, a s\u00faa curm\u00e1 Xoana permanec\u00eda no seu corte de Touro.\nCon todo, a estratexia dos Reis Cat\u00f3licos, que ti\u00f1an o tempo e os recursos combinados de Castela e Arag\u00f3n ao seu favor, comezaba a producir os seus froitos: o perd\u00f3n negociado cos nobres rebeldes, o asedio das fortalezas xoanistas, a terrible presi\u00f3n militar sobre as terras fronteirizas portuguesas - cuxas forzas atopar en Castela -, e finalmente, o comezo da guerra naval, para atacar a fonte do poder e financiamento de Portugal (o seu imperio mar\u00edtimo e o ouro da Guinea).\nAdemais, Afonso quer\u00eda ir a Francia para convencer a Lu\u00eds XI de non renovar a tregua con Arag\u00f3n, que expirar\u00eda en xullo de 1476.\nTodo isto fixo inevitable o regreso do ex\u00e9rcito portugu\u00e9s o 13 de xu\u00f1o de 1476, e con el, Afonso e Xoana de Trast\u00e1mara f\u00f3ronse para sempre.\nRenuncia.\nA guerra entre Castela e Portugal durou cinco anos, rematando na paz de 1479, cando se conseguiu unha alianza dupla. En setembro, Xoana renunciou \u00e1 coroa castel\u00e1 polo Tratado de Alc\u00e1\u00e7ovas, prometeu que s\u00f3 poder\u00eda casar co fillo dos reis cat\u00f3licos e, no caso de non aceptar, entrar\u00eda monxa profesa. Ficou ref\u00e9n de Beatriz de Portugal, vi\u00fava do infante don Fernando, irm\u00e1n de Afonso V. Recibir\u00eda a\u00ednda 100 mil dobras de Castela.\nO papa Sisto IV disolveu o casamento debido \u00e1 consanguinidade, e os Reis Cat\u00f3licos procuraron consorciar Xoana co seu fillo e herdeiro, Xo\u00e1n de Arag\u00f3n. Xoana negouse a casar co curm\u00e1n - por considerar vexatorio, para a s\u00faa posici\u00f3n de herdeira natural, ter que casar co herdeiro de quen lle roubara o trono para o poder vir a recuperar no futuro - e retirouse para o convento. Abandonou as s\u00faas reclamaci\u00f3ns, tomou o veo no mosteiro de Santa Clara en Santar\u00e9m, e o dereito de Isabel ao trono tornouse incuestion\u00e1bel. Do convento da Orde de Santa Clara en Santar\u00e9m, Xoana pasou ao de Co\u00edmbra o 16 de outubro de 1480.\nOfrecemento para reinar Castela.\nEn 1482 viv\u00eda en Lisboa e segu\u00eda intitul\u00e1ndose ra\u00ed\u00f1a. Cando a Paz de Trujillo, por presi\u00f3ns dos Reis Cat\u00f3licos, volveu ao convento, onde en marzo de 1483 recibiu un breve do papa Sisto IV para permanecer constantemente no convento, de acordo coa Orde. Os reis de Portugal e Francia pretend\u00edan o seu casamento co herdeiro da Navarra, Francisco Febo, cuxa morte en 1483 frustrou.\nNo 1493, firmes os Reis Cat\u00f3licos no trono, Xoana pode vivir libre en Lisboa, sen xuras e excomu\u00f1\u00f3ns do Papa.\nPor morte de Isabel (novembro de 1504) o vi\u00favo Fernando propuxo casamento a Xoana - estaba determinado a impedir que a Casa dos Austria pasase a gobernar Castela. Xoana I de Castela, filla e herdeira de don Fernando, estaba casada con Filipe o Fermoso, arquiduque de Austria e duque da Borgo\u00f1a, herdeiro do Emperador Maximiliano I. O monarca prop\u00fa\u00f1ase restaurar os t\u00edtulos e as honras inherentes \u00e1 Beltranexa, para afastar a Filipe da conduci\u00f3n do goberno de Castela, onde actuaba como rexente en nome da muller, que comezaba a demostrar sinais de loucura. A Excelente Se\u00f1ora, por\u00e9n, rexeitou aceptar como esposo a aquel que, noutros tempos, a declarara filla adulterina de Xoana de Portugal e don Beltr\u00e1n de la Cueva.\nCuriosamente ou non, a primeira filla do casamento de Isabel e Fernando despois do inicio do conflito sucesorio fora bautizada, precisamente, de Xoana. Foi esta Xoana que sucedeu aos Reis Cat\u00f3licos, baixo o nome de Xoana I de Castela, \"a Tola\", non deixando o seu numeral espazo para d\u00fabidas: en Castela, o reinado da \"Beltranexa\" xamais foi reco\u00f1ecido.\nNo 1523 o rei de Francia conspirou para retirala de Portugal, mais fracasou. O 20 de xullo de 1530, por escritura p\u00fablica, Xoana renunciou aos seus dereitos a Castela, cedidos a Xo\u00e1n III de Portugal.\n\"A Excelente Se\u00f1ora\".\nXoana viviu en Portugal at\u00e9 a s\u00faa morte en 1530, mais en canto viviu constitu\u00edu un obst\u00e1culo permanente para a coroa de Castela, e un argumento de peso, habilmente esgrimido por Xo\u00e1n II na s\u00faa pol\u00edtica con Espa\u00f1a. A\u00ed radica o t\u00edtulo que o \"Pr\u00edncipe Perfecto\" lle concedeu: \"A Excelente Se\u00f1ora\". De feito, foi a primeira vez que se usou o t\u00edtulo de \" S\u00faa Excelencia\" en Portugal - xa que o uso de infanta ser\u00eda indecoroso para coa s\u00faa persoa, e o t\u00edtulo de ra\u00ed\u00f1a non pod\u00eda usarse, por ser pos\u00edbel de se considerar insultuoso no cadro das relaci\u00f3ns bilaterais con Castela.\nTal ep\u00edteto, de resto, vir\u00eda a xustificarse plenamente, dado a Beltranexa terse recusado verse envolvida en m\u00e1is manobras pol\u00edticas e tendo dedicado o resto da vida \u00e1 devoci\u00f3n a Deus, \u00e1 pr\u00e1ctica de obras de caridade e de apoio aos desfavorecidos. De resto, estiveron presentes embaixadores castel\u00e1ns na cerimonia dos seus votos solemnes, non s\u00f3 porque tal acto constitu\u00eda unha desistencia de calquera eventual pretensi\u00f3n que Xoana a\u00ednda mantivese ao trono que, \"de iure\", lle pertenc\u00eda (imposibilitando tam\u00e9n o aparecemento de calquera presum\u00edbel herdeiro que fose o seu lex\u00edtimo descendente), mais igualmente para testemu\u00f1ar as formas de tratamento usadas para coa s\u00faa persoa, asegur\u00e1ndose as\u00ed que se cumpr\u00eda o estabelecido nos acordos das Alc\u00e1\u00e7ovas-Toledo.\nCon todo, a ra\u00ed\u00f1a, ingresada nun convento, asinou sempre, at\u00e9 \u00e1 s\u00faa morte, en 1530, \"Yo la reina\". Non se co\u00f1ece o paradeiro dos seus restos mortais, polo que se torna impos\u00edbel determinar, a trav\u00e9s do ADN, se realmente era filla de Henrique IV de Castela ou de Beltr\u00e1n de la Cueva."}
{"id": "48366", "revid": "23204", "url": "https://gl.wikipedia.org/wiki?curid=48366", "title": "Tartu", "text": "Tartu \u00e9 a segunda maior cidade de Estonia e capital do condado de Tartu. A cidade de Tartu ten unha poboaci\u00f3n de 93.124 habitantes (2017) e unha superficie de 38,8\u00a0km\u00b2. \u00c9 a segunda cidade m\u00e1is poboada do pa\u00eds, por detr\u00e1s da capital Tallin, e a oitava m\u00e1is poboada no conxunto dos pa\u00edses b\u00e1lticos.\nO desenvolvemento de Tartu estivo ligado \u00e1 propia historia do sur de Estonia. A primeira menci\u00f3n data de 1030 e fai referencia a \u00abI\u00fariev\u00bb, unha fortaleza controlada pola Rus de K\u00ediv. Nas cruzadas b\u00e1lticas de comezos do s\u00e9culo XIII, dita fortaleza foi capturada polos Irm\u00e1ns Livonios, renomeada \u00abDorpat\u00bb e convertida na capital do bispado de Dorpat (1224-1558). Posteriormente estivo baixo control da Rep\u00fablica das D\u00faas Naci\u00f3ns, o imperio sueco e o Imperio ruso, at\u00e9 que Estonia proclamou a s\u00faa independencia en 1919 e impuxo o top\u00f3nimo actual.\nTartu consid\u00e9rase a capital cultural e intelectual do pa\u00eds, \u00f3 posu\u00edr a universidade m\u00e1is antiga e prestixiosa do pa\u00eds, a Universidade de Tartu, fundada en 1632 por Gustavo II Adolfo de Suecia e principal academia do pa\u00eds. Desde a d\u00e9cada de 1960 at\u00e9 a s\u00faa morte en 1993 foi catedr\u00e1tico desta universidade o semi\u00f3logo Iurii Lotman, cofundador da Escola Tartu-Moscova.\nDurante o nacionalismo rom\u00e1ntico, os intelectuais estonianos organizaron a primeira edici\u00f3n do Festival da Canci\u00f3n de Estonia \u2014actualmente en Tallin\u2014 e a primeira representaci\u00f3n teatral en lingua estoniana. Hoxe en d\u00eda a cidade acolle o Ministerio de Educaci\u00f3n e Investigaci\u00f3n, a Corte Suprema, o Museo Nacional de Estonia e o observatorio de Tartu.\nOutros nomes hist\u00f3ricos da cidade incl\u00faen o alem\u00e1n \"Dorpat\" (do s\u00e9culo XIII) e o ruso \"Yuryev\" (\u042e\u0440\u044c\u0435\u0432, dende 1030) e \"Derpt\" (\u0414\u0435\u0440\u043f\u0442).\nEtimolox\u00eda.\nO top\u00f3nimo estoniano \u00abTartu\u00bb \u00e9 oficial desde 1918 e prov\u00e9n do nome que os primeiros nativos lle deron \u00e1 fortificaci\u00f3n sobre o coto do r\u00edo Emaj\u00f5gi: \"Tarbata\", \"Tharbata\", \"Tharbete\" e incluso \"Darbete\". A s\u00faa orixe non est\u00e1 clara: var\u00eda entre unha referencia ao touro (en estoniano, \"tarvas\") e outra ao deus mitol\u00f3xico Tharapita (en estoniano, \"Taara\"). O termo en lat\u00edn \u00e9 \u00abTarbatum\u00bb.\nTam\u00e9n ten outros nomes hist\u00f3ricos noutras linguas. O m\u00e1is estendido \u00e9 o xermano \u00abDorpat\u00bb, unha variante do lat\u00edn actualmente en desuso pero que foi oficial desde 1224 at\u00e9 1721. En tempos do Imperio ruso utilizouse o top\u00f3nimo \u00abDerpt\u00bb (\u0414\u0435\u0440\u043f\u0442, 1721-1893) e \u00abIuriev\u00bb (\u042e\u0440\u044c\u0435\u0432, 1893-1918), este \u00faltimo reco\u00f1ecido na primeira menci\u00f3n escrita da vila.\nPoboaci\u00f3n.\nSegundo o censo da \"European Statistical Office\" no ano 2005, a poboaci\u00f3n de Tartu estaba composta por:"}
{"id": "48367", "revid": "56817", "url": "https://gl.wikipedia.org/wiki?curid=48367", "title": "Benzedrina", "text": "Benzedrina \u00e9 o nome comercial da variante rac\u00e9mica da anfetamina (dl-anfetamina). Foi rexistrada baixo esta marca nos Estados Unidos pola empresa farmac\u00e9utica Smith, Kline and French na forma de inhaladores, no ano 1928. Benzedrina empregouse amplamente para a cavidade nasal e bronquial xunto con outros estimulantes producidos m\u00e1is tarde como a dexedrina (d-anfetamina) e metanfetamina.\nOs primeiros usuarios dos inhaladores de benzedrina descubriron que ti\u00f1a un efecto euf\u00f3rico estimulante, acontecendo que este foi dos primeiros estimulantes sint\u00e9ticos amplamente empregados para uso recreativo (non m\u00e9dico)."}
{"id": "48369", "revid": "1308", "url": "https://gl.wikipedia.org/wiki?curid=48369", "title": "Densidade de Poboaci\u00f3n", "text": ""}
{"id": "48373", "revid": "114", "url": "https://gl.wikipedia.org/wiki?curid=48373", "title": "Diskette", "text": ""}
{"id": "48375", "revid": "23204", "url": "https://gl.wikipedia.org/wiki?curid=48375", "title": "Sancho Ord\u00f3\u00f1ez", "text": "Sancho Ord\u00f3\u00f1ez ou Sancho I, nado en 895 e finado en 929, foi rei de Galiza desde 926 at\u00e9 a s\u00faa morte. Fillo primox\u00e9nito de Ordo\u00f1o II, casado coa princesa galega Goto, foi coroado trala morte de Froila II.\nTraxectoria.\nAcceso ao trono.\nA morte de Froila II provocou un conflito b\u00e9lico entre o fillo deste, Afonso Froilaz, e os fillos do seu irm\u00e1n Ordo\u00f1o II: Afonso Ord\u00f3\u00f1ez (logo Afonso IV) e Ramiro Ord\u00f3\u00f1ez (Ramiro II de Le\u00f3n) capitaneados polo primox\u00e9nito Sancho Ord\u00f3\u00f1ez.\nOs principais magnates galegos estaban cos Ord\u00f3\u00f1ez, debido \u00e1s vellas alianzas seladas polo vencello matrimonial. En efecto, a esposa de Sancho, Goto Mu\u00f1iz e a de Ramiro II, Adosinda Guterrez, pertenc\u00edan \u00e1s m\u00e1is importantes familias galaicas con dominios dende o Cant\u00e1brico ata Co\u00edmbra. O bispado de Iria-Santiago era desafecto ao fillo de Froila, pois este neg\u00e1rase a reco\u00f1ecer os seus dereitos hist\u00f3ricos. Afonso Froilaz contaba co apoio de determinados oficiais asturianos e leoneses, acabou derrotado e refuxiado en Asturias, onde foi reco\u00f1ecido como rei.\nSancho Ord\u00f3\u00f1ez, vencedor da contenda, tivo que repartir os territorios cos seus irm\u00e1ns. Afonso Ord\u00f3\u00f1ez contaba co apoio de Sancho Garc\u00e9s de Navarra e conseguiu coroarse o 12 de febreiro do 926 en Le\u00f3n. Ramiro estableceuse en Viseu reco\u00f1ecendo a soberan\u00eda do seu irm\u00e1n m\u00e1is vello Sancho e gobernando o territorio portucalense.\nSancho Ord\u00f3\u00f1ez foi coroado no santuario de Santiago de Compostela ese mesmo mes, sobre o lugar apost\u00f3lico (segundo el mesmo relata nun diploma) polo bispo de Iria-Santiago de Compostela Hermenexildo.\nRelaci\u00f3n pol\u00edtica con Afonso IV de Le\u00f3n.\nEstabilizado a repartici\u00f3n, a documentaci\u00f3n da \u00e9poca suxire un entendemento entre os irm\u00e1ns, gobernando Sancho na Galiza nuclear e Afonso na \"terra de fora\" e nas cidades. Confirman xuntos alg\u00fan documento, aparecendo Sancho en primeiro lugar. Ambos presidiron a asemblea de nobres e eclesi\u00e1sticos que tivo lugar en Sarria para restaurar o mosteiro de Santa Mar\u00eda de Loio. - \"in praesentia Principum Domini Santii et Domini Adefonsi, Domini Ordonii Principis proles\" -.\nA cr\u00f3nica do historiador \u00e1rabe Ibn Hai\u00e1n, baseada noutra previa de al-Raz\u00ed, narra a contenda b\u00e9lica entrambos que provoca que Sancho sexa aclamado unanimemente polos seus leais en Galicia. O medievalista espa\u00f1ol Claudio S\u00e1nchez-Albornoz interpreta que a cr\u00f3nica confunde ao rei de Le\u00f3n con Afonso Froilaz.\nGoberno.\nNo seu goberno adiv\u00ed\u00f1anse tres li\u00f1as de actuaci\u00f3n:\nO modelo parece que funcionaba: o derradeiro documento que d\u00e1 noticia de Sancho Ord\u00f3\u00f1ez est\u00e1 datado no 10 de xu\u00f1o do 929 e nel o nobre Ansuario doa ao \"universe urbe Gallecie princeps\", as vilas de Benvivere e Marinotas, onda o monte Leboreiro.\nMediante aqueles tres piares mantivo a estabilidade do seu curto reinado; modelo que imitar\u00eda o seu irm\u00e1n m\u00e1is novo Ramiro II, gobernante na zona portucalense e que acabar\u00eda fac\u00e9ndose con todos os territorios da antiga Gallaecia, trala morte de Sancho, a quen sempre fora leal, e despois de derrotar a Afonso IV de Le\u00f3n. A alianza coa nobreza galaico-portugesa e a lexitimidade do poder baixo a beiz\u00f3n do bispo de Iria-Santiago ser\u00e1n os factores integradores do seguinte per\u00edodo.\nA\u00ednda no ano 947, Ramiro II outorga unha escritura de doaz\u00f3n a prol da vi\u00fava de Sancho Ord\u00f3\u00f1ez a quen segue a denominar \"Domine Gotho Regina\"."}
{"id": "48376", "revid": "1888", "url": "https://gl.wikipedia.org/wiki?curid=48376", "title": "Jos\u00e9 Fondevila Garc\u00eda", "text": "Jos\u00e9 Fondevila Garc\u00eda, nado en Berm\u00e9s (Lal\u00edn) o 22 de xu\u00f1o de 1884 e finado en Cholula (M\u00e9xico) o 19 de decembro de 1973, foi un pol\u00edtico e sindicalista galego.\nTraxectoria.\nNado na parroquia de Berm\u00e9s, aos 17 anos emigrou a Buenos Aires onde se iniciou na actividade sindical. Percorreu varios pa\u00edses americanos: Brasil, Chile, Per\u00fa, Estados Unidos, M\u00e9xico, participando en diversas loitas laborais. Rematou o seu periplo en Nova York, onde se estableceu como mec\u00e1nico.\nII Rep\u00fablica espa\u00f1ola.\nCando se proclamou a II Rep\u00fablica regresou a Lal\u00edn, convert\u00e9ndose rapidamente no l\u00edder do movemento obreiro dezao, moi desenvolvido pola presenza dos carrilanos que constru\u00edan a li\u00f1a Ourense-Santiago. Vinculado \u00e1 Sociedade obreira de Donsi\u00f3n (UGT), afiliouse ao PSOE en 1936. Aos poucos d\u00edas da golpe de Estado do 18 de xullo de 1936 un grupo de falanxistas intentaron apresalo, pero Fondevila logrou fuxir, a\u00ednda que ferido. Agochouse ata lograr pasar a Portugal, onde embarcou para Francia e de al\u00ed pasou ao territorio da Rep\u00fablica. Nomeado Comisario de guerra, participa na batalla de Brunete e na toma de Teruel.\nExilio.\nTras pasar a fronteira francesa en 1939 foi internado nun campo de concentraci\u00f3n. Disfrazado, regresou clandestinamente a Lal\u00edn en 1942, confiando nunha presunta amnist\u00eda. Ao ver a situaci\u00f3n, decidiu coller o cami\u00f1o do exilio por Portugal. Logrou embarcar para M\u00e9xico en outubro. Al\u00ed intentou ga\u00f1arse a vida como mec\u00e1nico, con alg\u00fans intentos en Estados Unidos para presentar un \u201clanza bombas\u201d da s\u00faa invenci\u00f3n ao ex\u00e9rcito norteamericano.\nTras varios anos de internamento no Hospital, morreu en Cholula (M\u00e9xico) en 1973."}
{"id": "48377", "revid": "25871", "url": "https://gl.wikipedia.org/wiki?curid=48377", "title": "Jos\u00e9 Mar\u00eda Fern\u00e1ndez Colmeiro", "text": "Jos\u00e9 Mar\u00eda Fern\u00e1ndez Colmeiro, nado en Toxa (Silleda) o 21 de setembro de 1894 e finado en Par\u00eds o 10 de xu\u00f1o de 1959, foi un m\u00e9dico e pol\u00edtico galego.\nTraxectoria.\nAos 18 anos emigrou a Uruguai, onde desempe\u00f1ou diversos traballos, rematando de farmac\u00e9utico. En 1928 graduouse en Medicina na Universidade da Rep\u00fablica en Montevideo. Nos anos trinta foi representante da Liga contra o Fascismo, o Nacionalsocialismo e as persecuci\u00f3ns raciais.\nEn 1935 foi nomeado agregado cultural da embaixada do Uruguai en Madrid. Traballou co xinec\u00f3logo Manuel Varela Rad\u00edo. En xullo de 1936 enrolouse como m\u00e9dico no ex\u00e9rcito da Rep\u00fablica. Pasou a Xibraltar e colaborou na fuxida de republicanos desde Marrocos. Enviou unha serie de artigos para o xornal \"El Pa\u00eds\" de Montevideo baixo o t\u00edtulo xeral de \u201cGuerra pola independencia de Espa\u00f1a\u201d que foron moi difundidos en toda Latinoam\u00e9rica.\nDesde 1938 traballou na Fundaci\u00f3n Curie de Par\u00eds, que chegou a dirixir. Foi tam\u00e9n director do Instituto de Cancerolox\u00eda. Laureado co Premio Chevillon da Academia Nacional de Par\u00eds e co t\u00edtulo de Cient\u00edfico estranxeiro insigne. Morreu en 1959 cando dirix\u00eda o Servizo de roentgenoterapia da Fundaci\u00f3n Curie.\nHomenaxe.\nNo ano 2009 o goberno municipal de Silleda aprobou o cambio de denominaci\u00f3n do centro de sa\u00fade da capital, que desde ent\u00f3n se co\u00f1ece como Centro de Sa\u00fade Doutor Fern\u00e1ndez Colmeiro."}
{"id": "48379", "revid": "15490", "url": "https://gl.wikipedia.org/wiki?curid=48379", "title": "Ram\u00f3n de Valenzuela", "text": "Ram\u00f3n de Valenzuela Otero, nado en Manduas (Silleda) o 3 de outubro de 1914 e finado en Adina (Sanxenxo) o 27 de outubro de 1980, foi un escritor e pol\u00edtico galego.\nTraxectoria.\nNaceu no pazo da Vi\u00f1a, no lugar da Vi\u00f1a, fillo de Dolores Otero e do m\u00e9dico Jos\u00e9 Valenzuela Ulloa. Estudou o bacharelato en Santiago de Compostela e, no curso 1931-32, matriculouse en Dereito. Ao ano seguinte f\u00edxoo en Filosof\u00eda e Letras. En 1933 ingresou na Escola Normal de Pontevedra. Rematados os tres cursos de Maxisterio, foi destinado a Vigo como mestre, cargo que non chegou a exercer polo comezo da guerra civil.\nDesenvolveu por eses anos unha intensa actividade na Bandeira: en 1930, creou, nunha casa do pai, unha escola para adultos na que impartiu clases en galego; no ver\u00e1n de 1933 formou con outros mozos un cadro teatral co \u00e1nimo de recadar fondos para a difusi\u00f3n cultural que chegou a representar algunhas obras. Organizou tam\u00e9n un grupo de Ultreya.\nEn 1933 apareceron os seus primeiros escritos: unha serie de \"Cartas a Alfonso d\u2019Outeiro\", asinadas como Ram\u00f3n da Vi\u00f1a, publicadas no peri\u00f3dico lalinense \"Raz\u00f3n\" dirixido polo galeguista Jes\u00fas Iglesias Surribas. En \"Raz\u00f3n\" apareceu tam\u00e9n o seu primeiro conto: \"O billete de ida e volta\".\nNos anos 1934 e 1935, co pseud\u00f3nimo de Pepe dos Cestos, narrou contos populares en Radio Pontevedra, en teatros e nalgunha feira da Bandeira. Como tal actuou no Casino de Lal\u00edn en novembro de 1934, acompa\u00f1ando ao coro Airi\u00f1os da Ulla. Abandonou esta actividade por considerar que non contribu\u00eda a formar unha conciencia galega e pod\u00eda dar unha visi\u00f3n rid\u00edcula do labrego. O 15 de agosto de 1933 participou na \"Pelingrinaxe ao Cand\u00e1n\" (unha festa de exaltaci\u00f3n galega en homenaxe ao 25 aniversario da Sociedad Hijos de Silleda) xunto a Ram\u00f3n Su\u00e1rez Picallo, Eduardo Blanco Amor e Ant\u00f3n Alonso R\u00edos.\nActividade pol\u00edtica na II Rep\u00fablica.\nEn 1935, incorporouse \u00e1s Mocedades Galeguistas. Nese mesmo ano, a IV Asemblea do Partido Galeguista, celebrada en Santiago de Compostela, elixiuno conselleiro en representaci\u00f3n da zona Lal\u00edn-A Estrada. Valenzuela emprendeu a s\u00faa actividade pol\u00edtica para reorganizar o partido: visitou aos grupos xa constitu\u00eddos e promoveu unha campa\u00f1a de propaganda para crear novos. O seu proxecto de reorganizaci\u00f3n aparece en \"A Nosa Terra\" e consist\u00eda nunha estrutura baseada en c\u00e9lulas parroquiais de cinco membros, que enviar\u00edan un representante \u00e1 Asemblea Comarcal.\nInterveu nos mitins do Partido Galeguista da zona: no de Lal\u00edn, o 1 de setembro de 1935, xunto con Castelao (a primeira aparici\u00f3n deste, logo do exilio en Badaxoz); no da Estrada, en xaneiro de 1936, con V\u00edctor Casas e Castelao. Participou activamente na Campa\u00f1a do Estatuto de Autonom\u00eda. Colaborou tam\u00e9n co Seminario de Estudos Galegos na Secci\u00f3n de Etnograf\u00eda e Folclore.\nGuerra e prisi\u00f3n.\nEn agosto de 1936, foi detido na Bandeira e encarcerado na prisi\u00f3n de Silleda. Conducido \u00e1 de Compostela, logrou sa\u00edr polos bos oficios dun familiar. Con todo, e ante a inseguridade de andar fuxido, ingresou como voluntario no ex\u00e9rcito sublevado, coa intenci\u00f3n de cambiar de bando. Destinado a C\u00e1ceres, o 8 de decembro de 1937, pasou ao bando republicano, incorpor\u00e1ndose ao cuartel xeral da divisi\u00f3n que mandaba Enrique L\u00edster.\nEn Barcelona colaborou cos galegos da zona leal, un\u00edndose \u00e1 Solidaridade Galega Antifeixista, da que foi Secretario de Informaci\u00f3n e Prensa. Desempe\u00f1ou varios cargos no Partido Galeguista: secretario xeral e secretario de organizaci\u00f3n. Escribiu no peri\u00f3dico \"Nueva Galicia\".\nEn 1939 pasou a Francia cos restos do ex\u00e9rcito republicano. Internado no campo de concentraci\u00f3n de Argel\u00e8s, recibiu axuda da Sociedad Pro-Escuelas en Bandeira. Xa en liberdade, colaborou co 2\u00ba Boureau de ex\u00e9rcito franc\u00e9s como oficial republicano. Al\u00ed co\u00f1eceu a quen hab\u00eda ser a s\u00faa muller, Mar\u00eda Victoria, filla do deputado Elpidio Villaverde. Co estalido da Segunda guerra mundial, a familia Villaverde marchou para a Arxentina, pero Valenzuela permaneceu en Francia, para continuar a loita contra o fascismo. Coa ocupaci\u00f3n alem\u00e1, a Gestapo prendeuno e entregouno \u00e1 polic\u00eda pol\u00edtica franquista. Foi xulgado en \u00c1vila e condenado a 20 anos e un d\u00eda, que empezou a cumprir na mesma prisi\u00f3n de \u00c1vila. En 1944 sa\u00edu do c\u00e1rcere en liberdade vixiada e inhabilitado para a docencia. Instalouse en Vilagarc\u00eda de Arousa, onde traballou como axente comercial e dirixiu unha explotaci\u00f3n de arxila en Noalla.\nCasou con Mar\u00eda Victoria en febreiro de 1945. Nese ano retomou os estudos universitarios e en 1947 licenciouse en Filosof\u00eda e Letras, secci\u00f3n de Historia. En 1949, despois de conseguir o indulto que o liberaba do r\u00e9xime de prisi\u00f3n atenuada, marchou a Buenos Aires coa s\u00faa familia.\nExilio na Arxentina.\nEn Buenos Aires traballou en actividades comerciais e entregouse ao labor pol\u00edtico e cultural. Colaborou como secretario de Castelao e participou con el na Irmandade Galega. Pronunciou m\u00faltiples conferencias en instituci\u00f3ns galegas da Arxentina e o Uruguai. Colaborou en \"La Gaceta Literaria\" (suplemento dominical de \"La Gaceta de Tucum\u00e1n\") e en \"Galicia Emigrante\", a revista de Lu\u00eds Seoane. Tam\u00e9n na audici\u00f3n de igual nome en Radio Libertad. Foi membro da Asociaci\u00f3n Gallega de Universitarios, Escritores y Artistas (AGUEA) na que impartiu clases de xeograf\u00eda galega.\nA s\u00faa primeira novela \"Non agardei por ningu\u00e9n\" publicouse en 1957, en Buenos Aires. Nela relata os acontecementos de 1936 ata o seu paso \u00e1 zona republicana.\nDirixiu o Ateneo Curros Enr\u00edquez, da Federaci\u00f3n de Sociedades Gallegas Agrarias y Culturales, no derradeiro esforzo por conseguir unha escola de teatro est\u00e1bel que continuase as directrices do Teatro Popular Galego de Eduardo Blanco Amor. Ademais de participar como actor, traduciu ao galego \"A camisa\" de Lauro Olmo e \"O Casamento do latoeiro\" de John M. Synge. A s\u00faa \u00fanica peza teatral \"As b\u00e1goas do demo\" estreouse en 1964, dirixida por Blanco Amor.\nEn 1962 ingresou no PCE, sen abandonar o ideal galeguista.\nRegreso a Espa\u00f1a.\nRetornou a Espa\u00f1a en 1966 para instalarse en Madrid, onde traballou como mestre no Colegio Cisneros e ensinou Xeograf\u00eda e Historia de Galicia no C\u00edrculo de Estudios Gallegos que funcionaba no Club de Amigos de la UNESCO de Madrid.\nEn 1974 apareceu o libro de relatos \"O Naranxo\" editado polo Grupo Brais Pinto. Pronunciou numerosas conferencias sobre temas galegos. A ditada en 1976 na Facultade de Econ\u00f3micas da Universidade de Santiago de Compostela acendeu un vivo debate e desatou unha forte pol\u00e9mica na prensa. Logo ser\u00eda publicada como \"Historia do Galeguismo Pol\u00edtico\".\nPresentouse como candidato polo PCG \u00e1s elecci\u00f3ns xerais de 1977 pola provincia de Pontevedra. No ano 1980 publicouse \"Era tempo de apandar\", que narra as s\u00faas vicisitudes despois da guerra civil. Nese ano desc\u00f3breselle o cancro de pulm\u00f3n que lle segou a vida o 27 de outubro en Adina, Sanxenxo.\nObra.\nA obra de Ram\u00f3n de Valenzuela est\u00e1 marcada polo car\u00e1cter autobiogr\u00e1fico, no cal domina a acci\u00f3n sobre a descrici\u00f3n. As s\u00faas obras tam\u00e9n se caracterizan polo uso de t\u00e9cnicas do relato oral, como o uso da primeira persoa, e por retratar os personaxes con gran precisi\u00f3n e autenticidade.\nFamilia.\nEra fillo do m\u00e9dico Jos\u00e9 Valenzuela Ulloa e t\u00edo av\u00f3 do presidente da Xunta Afonso Rueda Valenzuela."}
{"id": "48380", "revid": "98629", "url": "https://gl.wikipedia.org/wiki?curid=48380", "title": "Biotoxina mari\u00f1a", "text": "Chamamos biotoxinas mari\u00f1as \u00e1s substancias t\u00f3xicas acumuladas nos moluscos bivalvos, por inxesti\u00f3n de plancto que conte\u00f1a toxinas, concretamente por inxesti\u00f3n de diversas especies de dinoflaxelados (certas algas microsc\u00f3picas) integrantes do fitoplancto. Poden provocar no consumidor diferentes cadros de intoxicaci\u00f3n alimentaria, dependendo da toxina presente nos moluscos.\nEstas toxinas son termoestables, de modo que no son destru\u00eddas polo tratamento culinario nin por ning\u00fan proceso tecnol\u00f3xico co\u00f1ecido ata o momento (depuraci\u00f3n, cocci\u00f3n, esterilizaci\u00f3n). S\u00e1bese que o tratamento t\u00e9rmico (cocci\u00f3n) pode diminui-lo nivel de toxina, que pasa en boa parte \u00f3 l\u00edquido de cocci\u00f3n, pero a\u00ednda as\u00ed o resultado \u00e9 irregular e non ofrece as suficientes garant\u00edas sanitarias.\nOrixe das biotoxinas: o fitoplancto.\nBaixo o concepto de fitoplancto agr\u00fapase un total dunhas 5.000 especies de algas microsc\u00f3picas diferentes descritas en todo o mundo, diatomeas e dinoflaxelados principalmente. Son organismos con capacidade de movemento nula ou moi reducida (os dinoflaxelados deben o seu nome \u00e1 presenza dun flaxelo), e son transportados pasivamente polas correntes e movementos verticais da auga. A maior parte son aut\u00f3trofos, \u00e9 dicir, te\u00f1en actividade fotosint\u00e9tica.\nA presenza destas algas nas nosas augas \u00e9 habitual e serven de fonte de alimento a moluscos e peixes sen que se produza problema ning\u00fan. \u00c9 m\u00e1is, a riqueza marisqueira das nosas r\u00edas d\u00e9bese en boa parte \u00e1 s\u00faa riqueza en plancto, xa que representa o nivel tr\u00f3fico primario dos ecosistemas acu\u00e1ticos, o alimento fundamental para os nosos moluscos bivalvos, de alimentaci\u00f3n por filtraci\u00f3n.\nDesas 5.000 especies de algas, s\u00f3 unhas 300 producen en determinadas circunstancias medioambientais crecementos exponenciais da concentraci\u00f3n de c\u00e9lulas, verdadeiras explosi\u00f3ns de algas que poden chegar a alterar visiblemente a cor do mar.\nEstas situaci\u00f3ns son co\u00f1ecidas desde antigo e constit\u00faen as denominadas mareas vermellas ou \"purgas do mar\", pola coloraci\u00f3n parda ou vermella que toman as augas baixo a presenza masiva de algas, posuidoras de pigmentos fotosint\u00e9ticos.\nChamamos episodio t\u00f3xico \u00e1 proliferaci\u00f3n destas especies de dinoflaxelados produtores de toxina, que pode ser acumulada no hepatop\u00e1ncreas dos moluscos bivalvos e provocar intoxicaci\u00f3ns alimentarias nos consumidores.\nEn Galicia, s\u00f3 seis especies est\u00e1n relacionadas coa aparici\u00f3n de biotoxinas nos moluscos e os problemas sanitarios consecuentes \u00f3 facelos non aptos para consumo humano. En ocasi\u00f3ns, tam\u00e9n poden afectar directamente a peixes e moluscos dificultando o seu crecemento.\nPara previr este problema nos consumidores, faise necesario prohibi-la extracci\u00f3n de moluscos ata que as poboaci\u00f3ns de dinoflaxelados se reducen a niveis normais e desaparece a toxina da vianda dos moluscos.\nTipos de biotoxinas.\nNon existe unha \u00fanica biotoxina nos moluscos. Ata hai ben pouco admit\u00edase e control\u00e1base a presenza de d\u00faas: diarreica (DSP) e paralizante (PSP). En 1997 admitiuse a existencia nas augas galegas da toxina amn\u00e9sica (ASP) e regulouse o seu control. En 2002, o regulamento sanitario falaba xa de cinco biotoxinas, realmente representadas por distintos tipos e agrupadas nas seguintes familias, todas elas presentes nas augas galegas:\nA FAO publicou en 2004 un estudo detallado sobre as toxinas dos dinoflaxelados, \"Marine Biotoxins\" . A taxonom\u00eda e identificaci\u00f3n dos dinoflaxelados pode consultarse no \"Atlas of dinoflagellates\" , da Universidade de Toquio.\nIntoxicaci\u00f3n ciguat\u00e9rica.\nExiste outro problema t\u00f3xico a consecuencia de biotoxinas mari\u00f1as, propio de augas c\u00e1lidas do Caribe, que consiste na intoxicaci\u00f3n por ciguatoxina ou toxina ciguat\u00e9rica, producida fundamentalmente polo dinoflaxelado \"Gambierdiscus toxicus\", presente en rexi\u00f3ns tropicais e subtropicais, e que afecta a diferentes especies de peixes, con tendencia a acumularse nos grandes peixes carn\u00edvoros, como a barracuda (\"Sphyraena barracuda\").\nControl das biotoxinas.\nA lexislaci\u00f3n europea estableceu xa en 1979 as primeiras normas que regulaban a calidade das augas nas que se produc\u00edan os moluscos e outros invertebrados mari\u00f1os destinados \u00f3 consumo humano en vivo. Estas normas foron concretadas nunha directiva europea de 1991. Estas normas foron incorporadas \u00f3 dereito espa\u00f1ol nun Real decreto de 1993.\nEn Galicia, a indubidable importancia econ\u00f3mica do sector marisqueiro e tendo en conta a transcendencia na sa\u00fade p\u00fablica dos mariscos que desde aqu\u00ed se distribu\u00edan \u00f3 resto de Espa\u00f1a e \u00f3 mundo enteiro, fixo necesaria a regulaci\u00f3n do control oficial da calidade das augas das zonas de produci\u00f3n e dos propios moluscos comercializados. Para conseguilo, a ent\u00f3n \"Conselleria de Pesca, Marisqueo e Acuicultura\" creou en 1992 o \"Centro de Control da Calidade do Medio Mari\u00f1o\", constru\u00eddo en Vilaxo\u00e1n (Vilagarc\u00eda).\nO Centro ti\u00f1a encomendado o control da contaminaci\u00f3n microbiol\u00f3xica e qu\u00edmica das augas das r\u00edas, do nivel de biotoxinas nas zonas de produci\u00f3n e da patolox\u00eda espec\u00edfica que puidesen sufrir os propios moluscos.\nEn 2004, o \"Centro de Control de Calidade do Medio Mari\u00f1o\" sofre unha reestruturaci\u00f3n e pasa a denominarse \"Instituto Tecnol\u00f3xico para o Control do Medio Mari\u00f1o de Galicia\" (INTECMAR https://web.archive.org/web/20070518075040/http://www.intecmar.org/amsa/index.html), mantendo a dependencia da Conseller\u00eda de Pesca e Asuntos Mar\u00edtimos.\nProgramas de control.\nNo relativo \u00e1 vixilancia das biotoxinas, o programa de control oficial establecido bas\u00e9ase no estudo da presenza e concentraci\u00f3n das distintas especies de dinoflaxelados, para o que se realizan an\u00e1lises da auga mari\u00f1a cunha periodicidade variable segundo vaia evolucionando o seu desenvolvemento.\nEstabl\u00e9cense os seguintes plans de actuaci\u00f3n:\nPara autorizar de novo a extracci\u00f3n dos moluscos son necesarios dous resultados negativos consecutivos cun intervalo dunha semana. Para maior seguridade, o segundo ha de resultar negativo nas tres mostras de mexill\u00f3n, tomadas a diferentes profundidades (1, 5 e 10 metros).\nA Conseller\u00eda de Pesca mant\u00e9n informadas \u00e1s organizaci\u00f3ns de produtores de moluscos da situaci\u00f3n das zonas de produci\u00f3n, no referente \u00f3 nivel de control ou plan de actuaci\u00f3n (A, B, C ou D) \u00f3 que somete a cada zona, para que o sector produtivo te\u00f1a co\u00f1ecemento en tempo real da evoluci\u00f3n das biotoxinas na auga e nos moluscos.\nZonas de produci\u00f3n.\nPara aplicar con maior eficacia os planes de control anteriormente descritos, a Conseller\u00eda de Pesca delimitou e clasificou t\u00f3dalas zonas de produci\u00f3n de moluscos, limitando a actividade marisqueira exclusivamente a estas \u00e1reas. As\u00ed, t\u00f3dalas as r\u00edas e os parques de marisqueo est\u00e1n clasificadas en zonas e subzonas, en funci\u00f3n da especie de molusco que se extrae:"}
{"id": "48381", "revid": "12452", "url": "https://gl.wikipedia.org/wiki?curid=48381", "title": "Biotoxinas", "text": ""}
{"id": "48382", "revid": "98629", "url": "https://gl.wikipedia.org/wiki?curid=48382", "title": "Georgia O'Keeffe", "text": "Georgia O'Keeffe, nada en Sun Prairie, Wisconsin o 15 de novembro de 1887 e finada en Santa Fe, Novo M\u00e9xico o 6 de marzo de 1986, foi unha c\u00e9lebre pintora estadounidense.\nTraxectoria.\nGeorgia O'Keeffe naceu nunha familia de agricultores. Logo dos primeiros estudos en Wisconsin, no 1905 pasou a estudar a Chicago e en 1907 a Nova York.\nNo 1908 asistiu na galer\u00eda de Nova York do seu futuro marido, o fot\u00f3grafo Alfred Stieglitz, a unha mostra de acuarelas de Rodin que a impresionaron profundamente.\nNestes anos, Stieglitz organizou diversas mostras de O'Keeffe, introduc\u00edndoa nos ambientes da vangarda neoyorkina, nos que se mov\u00edan moitos modernistas americanos amigos de Stieglitz, como Charles Demuth, Arthur Garfield Dove, Marsden Hartley, John Marin, Paul Strand e Edward Steichen.\nAs s\u00faas creaci\u00f3ns dos anos 1910 est\u00e1n caracterizadas por un abstraccionismo l\u00edrico, creado con harmoniosas li\u00f1as, figuras e cores; estas obras, principalmente series de ilustraci\u00f3ns a carbonci\u00f1o e acuarela, figuran entre as m\u00e1is innovadoras de toda a arte estadounidense producida no per\u00edodo.\nNa d\u00e9cada dos anos 1920 abandonou a t\u00e9cnica da acuarela para realizar pinturas ao \u00f3leo de grande formato con formas natural\u00edsticas e arquitect\u00f3nicas inspiradas nos edificios de Nova York en primeiro plano, como vistas a trav\u00e9s dunha lente.\nEstas obras contribu\u00edron ao seu \u00e9xito, tanto que, a mediados dos anos 20, era considerada unha das artistas m\u00e1is importantes de Am\u00e9rica.\nNo 1924 O'Keeffe e Stieglitz casaron. A partir do 1929 pasou en Novo M\u00e9xico varios meses do ano, pintando algunha das s\u00faas creaci\u00f3ns m\u00e1is famosas nas que sintetiza a abstracci\u00f3n con representaci\u00f3n de flores e paisaxes t\u00edpicas da zona, especialmente outeiros des\u00e9rticos cheos de rochas, cunchas e \u00f3sos de animais. Os contornos son \u00e1speros, con sut\u00eds transici\u00f3ns tonais de cores, que var\u00edan ata transformar o asunto en potentes imaxes abstractas, \u00e1s veces transfiguradas en sentido er\u00f3tico.\nNos anos 30 e 40, O'Keeffe recibiu numerosos encargos e, \u00e1 vez, alabanzas de moitas universidades.\nEn 1946 faleceu o seu marido e en 1949 O'Keeffe trasladouse permanentemente a Novo M\u00e9xico.\nDurante os anos 50 produciu unha serie de pinturas con formas arquitect\u00f3nicas inspiradas na s\u00faa casa de Novo M\u00e9xico e unha vasta serie de pinturas de nubes como vistas desde fiestri\u00f1as dun aeroplano.\nA partir do comezo dos anos 70, unha doenza da vista obrigoulle a diminu\u00edr o ritmo do seu traballo.\nFaleceu en 1986, \u00e1 idade de 98 anos."}
{"id": "48386", "revid": "1093", "url": "https://gl.wikipedia.org/wiki?curid=48386", "title": "Henrique Paisal", "text": ""}
{"id": "48387", "revid": "1093", "url": "https://gl.wikipedia.org/wiki?curid=48387", "title": "Mendi\u00f1o", "text": ""}
