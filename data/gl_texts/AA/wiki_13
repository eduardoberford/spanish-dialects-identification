{"id": "4564", "revid": "89787", "url": "https://gl.wikipedia.org/wiki?curid=4564", "title": "Chile", "text": "Chile \u00e9 un pa\u00eds de Am\u00e9rica do Sur, limitado \u00f3 norte polo Per\u00fa, \u00f3 leste por Bolivia e a Arxentina, cun total de 6.339\u00a0km de fronteiras terrestres, \u00f3 sur polo Estreito de Drake e \u00f3 oeste polo Oc\u00e9ano Pac\u00edfico. O seu nome oficial \u00e9 Rep\u00fablica de Chile e a s\u00faa capital \u00e9 a cidade de Santiago de Chile.\nChile descr\u00edbese normalmente como constitu\u00eddo de tres distintas zonas. A primeira delas, situada na costa occidental do Cono Sur e co\u00f1ecida como Chile continental, comprende unha longa e estreita franxa de terra que se estende, maiormente, entre a ribeira suroriental do oc\u00e9ano Pac\u00edfico e a cordilleira dos Andes, desde os 17\u00ba29'57'S ata os 56\u00ba32'S de latitude, ao longo de 4.270\u00a0km. O seu ancho m\u00e1ximo alcanza os 445\u00a0km no paralelo 52\u00ba21'S e o seu ancho m\u00ednimo, os 90\u00a0km en 31\u00ba37'S. A segunda, denominada Chile insular, corresponde aos territorios insulares no oc\u00e9ano Pac\u00edfico Sur: por unha banda, o arquip\u00e9lago Juan Fern\u00e1ndez e as illas Desventuradas, pertencentes a Am\u00e9rica do Sur; doutra banda, a illa Sala y G\u00f3mez e a illa de Pascua, situadas na Polinesia. Chile continental e Chile insular totalizan unha superficie de 756.096,3\u00a0km\u00b2. A terceira, chamada Territorio Chileno Ant\u00e1rtico, comprendida entre os meridianos 90\u00ba e 53\u00ba oeste, \u00e9 unha zona da Ant\u00e1rtida de 1\u00a0250\u00a0257,6\u00a0km\u00b2 sobre a cal Chile reclama soberan\u00eda, prolongando o seu l\u00edmite meridional ata o Polo Sur. Esta reclamaci\u00f3n est\u00e1 conxelada de acordo co estipulado polo Tratado Ant\u00e1rtico, do que Chile \u00e9 signatario, sen que a s\u00faa firma constit\u00faa unha renuncia. Local\u00edzase tam\u00e9n en Chile a punta sur de Am\u00e9rica do Sur: o Cabo Horn, que \u00e9 tam\u00e9n o punto m\u00e1is pr\u00f3ximo da Ant\u00e1rtida. Tam\u00e9n en Chile est\u00e1 o lugar considerado como o m\u00e1is seco do planeta: o Deserto de Atacama.\nDebido \u00e1 s\u00faa presenza en Am\u00e9rica, Ocean\u00eda e a Ant\u00e1rtida, Chile def\u00ednese a si mesmo como un pa\u00eds tricontinental.\nAdemais, Chile exerce dereitos exclusivos, reclamaci\u00f3ns de diverso grao e soberan\u00eda sobre o seu espazo mar\u00edtimo, chamado Mar chileno. Este comprende o mar territorial (120.827\u00a0km\u00b2), a zona contigua (131.669\u00a0km\u00b2), a zona econ\u00f3mica exclusiva ou \u00abmar patrimonial\u00bb, cunha superficie total de 3\u00a0681\u00a0989\u00a0km\u00b2, e a correspondente plataforma continental, cunha superficie de 145.194\u00a0km\u00b2, que tam\u00e9n forman parte do territorio chileno Chile pos\u00fae un bordo costeiro de 6.435\u00a0km de lonxitude.\nOs seus m\u00e1is de 17 mill\u00f3ns de habitantes alcanzan \u00edndices de calidade de vida, e porcentaxe de globalizaci\u00f3n que se atopan entre os m\u00e1is altos de Am\u00e9rica Latina.\nToponimia.\nAntes da chegada dos europeos ao continente, xa na tradici\u00f3n ind\u00edxena cham\u00e1base \"Chili\" as terras situadas ao sur do deserto de Atacama. Unha vez instalados no Vicerreinado do Per\u00fa, os conquistadores espa\u00f1ois seguiron chamando desa forma \u00e1 rexi\u00f3n do sur, \u00e1s veces tam\u00e9n como \u00abval de Chile\u00bb, que posteriormente se far\u00eda extensiva a todo o pa\u00eds actual.\nA\u00ednda que non se sabe con certeza a orixe do nome \u00abChile\u00bb, existen varias hip\u00f3teses.\nOs historiadores Agust\u00edn de Z\u00e1rate e Jer\u00f3nimo de Vivar afirmaron que o nome ser\u00eda orixinario da palabra quechua \"chire\" (\"chiri\"), \u00abfr\u00edo\u00bb.\nDe acordo cos cronistas Antonio de Herrera y Tordesillas e Vicente Carvallo y Goyeneche, derivar\u00edase de \"Berre\", antigo nome dun r\u00edo no val do Aconcagua.\nPara Diego de Rosales, cronista do s\u00e9culo XVII, provir\u00eda do nome dun cacique picunche, \"Tili\" ou \"Trili\", que gobernaba ese mesmo val \u00e1 chegada dos incas, antes do arribo dos espa\u00f1ois.\nSegundo os xesu\u00edtas Miguel de Olivares e o abade Molina, orixinar\u00edase en \"chili\", onomatopeaci\u00f3n mapuche do son da ave trile, palabra usada para chamar a este paxaro de manchas amarelas nas \u00e1s.\nO historiador Miguel Lu\u00eds Amun\u00e1tegui afirmou que a s\u00faa orixe provir\u00eda da voz aimar\u00e1 \"chilli\", \u00abonde se acaba a terra\u00bb.\nSegundo o antrop\u00f3logo Ricardo E. Latcham, o voc\u00e1bulo deber\u00edase a un grupo de indios mitimaes, levados a Chile polos incas, que provir\u00edan dunha rexi\u00f3n do Per\u00fa onde existir\u00eda un r\u00edo bautizado con ese nome.\nBaixo o goberno do director supremo Ram\u00f3n Freire, un decreto estableceu oficialmente o nome \u00abChile\u00bb para designar ao pa\u00eds o 30 de xullo de 1824.\nHistoria.\nChile prehisp\u00e1nico.\nDiversos estudos situaron os restos arqueol\u00f3xicos m\u00e1is antigos do actual territorio continental chileno en Monte Verde, Rexi\u00f3n dos Lagos, ao redor do ano 14.800 a. C., no final do Paleol\u00edtico Superior, convert\u00e9ndoo no primeiro asentamento humano co\u00f1ecido en Am\u00e9rica. \u00c1 s\u00faa vez, outras investigaci\u00f3ns determinaron que unha mina de \u00f3xido de ferro en Taltal, Rexi\u00f3n de Antofagasta, \u00e9 a m\u00e1is antiga do continente. As\u00ed mesmo, neste per\u00edodo destaca a cultura Chinchorro, que se desenvolveu no extremo norte do pa\u00eds entre os anos 5.000 e 1.700 a. C., a primeira do mundo en momificar artificialmente aos seus mortos.\nA poboaci\u00f3n de Chile prehisp\u00e1nico aumentou dalg\u00fans miles de paleoindios existentes no s\u00e9timo milenio a. C. ata 1\u00a0200\u00a0000 ind\u00edxenas no s\u00e9culo XVI da nosa era. Nese ent\u00f3n, o actual pa\u00eds estaba habitado por unha diversidade de culturas aborixes que se situaban en franxas lonxitudinais, cruzando ata os Andes e chegando a territorios actualmente arxentinos no Atl\u00e1ntico. Na zona norte do pa\u00eds, a partir do s\u00e9culo XI, os aimar\u00e1s, atacame\u00f1os e diaguitas estableceron culturas agr\u00edcolas fortemente influ\u00eddas polo Imperio inca que, desde fins do s\u00e9culo XV, dominou a metade norte do territorio actual de Chile ata o r\u00edo Maule. Nas costas das zonas norte e central, habitou o pobo chango. Ao sur do r\u00edo Aconcagua, establec\u00e9ronse as distintas comunidades semin\u00f3mades dos mapuches, a principal etnia aborixe do pa\u00eds. Nas canles austrais habitaron distintos grupos ind\u00edxenas como os tehuelches, caucahue, chonos, alacalufes, selk'nam e y\u00e1mana. Na illa de Pascua desenvolveuse unha avanzada e misteriosa cultura polinesia practicamente extinta actualmente.\nDominio espa\u00f1ol.\nEn novembro de 1520, Fernando de Magalh\u00e3es foi o primeiro explorador europeo en reco\u00f1ecer o actual territorio chileno ao percorrer o estreito que hoxe leva o seu nome.\nEn 1535, os conquistadores espa\u00f1ois intentaron facerse coas terras do \u00abval de Chile\u00bb tras conquistar o Imperio inca. A primeira expedici\u00f3n, liderada por Diego de Almagro, fracasou. Pedro de Valdivia intentar\u00eda novamente conquistar as terras ao sur do continente, atravesando o deserto de Atacama.\nValdivia fundou unha serie de asentamentos. O primeiro, e m\u00e1is importante, o 12 de febreiro de 1541, Santiago de Nova Estremadura. Posteriormente, Valdivia iniciou unha dura campa\u00f1a militar cara aos territorios m\u00e1is ao sur, enfront\u00e1ndose coas tribos mapuches, iniciando a guerra de Arauco, onde morreu capturado por unha emboscada iniciada polo toqui mapuche Lautaro. Alonso de Ercilla relatou por extenso esta primeira fase da guerra na s\u00faa obra \"La Araucana\" (1569). Este enfrontamento b\u00e9lico estender\u00edase ao longo de tres s\u00e9culos, a\u00ednda que con distintas etapas de paz grazas \u00e1 realizaci\u00f3n de \u00abparlamentos\u00bb, como o de Quil\u00edn en 1641 que estableceu un l\u00edmite entre o goberno colonial e as tribos ind\u00edxenas ao longo do r\u00edo Biob\u00edo, dando nome \u00e1 zona co\u00f1ecida ata hoxe como La Frontera.\nA Capitan\u00eda Xeneral de Chile, tam\u00e9n chamada \u00abReino de Chile\u00bb, ser\u00eda unha das colonias m\u00e1is austrais do Imperio espa\u00f1ol. Debido \u00e1 s\u00faa posici\u00f3n afastada dos grandes centros e rutas comerciais imperiais e o conflito cos mapuches, Chile foi unha provincia pobre pertencente ao rico Vicerreinado do Per\u00fa, cuxa econom\u00eda estaba destinada s\u00f3 a sustentar o Vicerreinado con materias primas (coiro, sebo e trigo) e aos poucos habitantes espa\u00f1ois do territorio chileno.\nFormaci\u00f3n e expansi\u00f3n da naci\u00f3n.\nEn 1810, comezou un proceso de procura da autodeterminaci\u00f3n de Chile, co establecemento da Primeira Xunta de Goberno, iniciando un per\u00edodo co\u00f1ecido como \"Patria Vieja\", que durar\u00eda ata o desastre de Rancagua en 1814, cando as tropas realistas reconquistar\u00edan o territorio. As tropas independentistas, refuxiadas en Mendoza, formar\u00edan xunto \u00e1s tropas arxentinas o Ex\u00e9rcito dos Andes, comandado polo xeneral en Xefe Jos\u00e9 de San Mart\u00edn, que liberar\u00eda Chile tras a batalla de Chacabuco, o 12 de febreiro de 1817. Ao ano seguinte, declarar\u00edase a Independencia de Chile, durante o goberno do director supremo Bernardo O'Higgins.\nO'Higgins iniciou un per\u00edodo de reformas que provocou o descontento de gran parte da oligarqu\u00eda, o que causou a s\u00faa abdicaci\u00f3n en 1823. Durante os sete anos seguintes, Chile ver\u00edase sometido a unha serie de procesos que buscaban dar organizaci\u00f3n ao novo pa\u00eds. Tras unha serie de intentos errados e a vitoria conservadora na Revoluci\u00f3n de 1829, deuse inicio a un per\u00edodo de estabilidade na chamada Rep\u00fablica Conservadora, cuxo m\u00e1ximo referente foi o ministro Diego Portales, que establecer\u00eda as bases da organizaci\u00f3n do pa\u00eds durante gran parte do s\u00e9culo XIX, coa Constituci\u00f3n de 1833.\nChile lentamente comezou a expandir a s\u00faa influencia e a establecer as s\u00faas fronteiras. Mediante o Tratado de Tantauco, o arquip\u00e9lago de Chilo\u00e9 foi incorporado en 1826. A econom\u00eda comezou a ter un grande auxe debido ao descubrimento do mineral de prata de Cha\u00f1arcillo e ao crecente comercio do porto de Valpara\u00edso, o que levou a un conflito pola supremac\u00eda mar\u00edtima no Pac\u00edfico co Per\u00fa. A formaci\u00f3n da Confederaci\u00f3n Per\u00fa-Boliviana foi considerada como unha ameaza para a estabilidade do pa\u00eds e Portales declarou a guerra, que terminar\u00eda coa vitoria chilena na batalla de Yungay en 1839 e a disoluci\u00f3n da Confederaci\u00f3n. Ao mesmo tempo, intentouse afianzar a soberan\u00eda no sur de Chile intensificando a penetraci\u00f3n na Rexi\u00f3n de Araucan\u00eda e a colonizaci\u00f3n de Llanquihue con inmigrantes alem\u00e1ns. Por medio da fundaci\u00f3n do Fuerte Bulnes, a rexi\u00f3n de Magallanes foi incorporada en 1843, mentres que a zona de Antofagasta, naquel tempo territorio boliviano, comezou a ser poboada.\nTras trinta anos de goberno conservador, en 1861 iniciouse un per\u00edodo de dominio do partido Liberal que se caracterizar\u00eda pola riqueza econ\u00f3mica obtida da explotaci\u00f3n mineira do salitre na zona de Antofagasta, o que provocar\u00eda diferenzas lim\u00edtrofes con Bolivia, pa\u00eds que reclamaba dito territorio como seu. En 1865, Chile entrou en guerra contra Espa\u00f1a, que reco\u00f1ecera a independencia chilena o 24 de abril de 1844, por unha serie de desafortunadas circunstancias. O 31 de marzo de 1866, a escuadra espa\u00f1ola, ao mando do almirante Casto M\u00e9ndez N\u00fa\u00f1ez, bombardeou por tres horas a cidade de Valpara\u00edso. O conflito foi exclusivamente mar\u00edtimo e terminou formalmente en 1883 coa firma do Tratado de Paz e Amizade entre ambas as naci\u00f3ns.\nA\u00ednda que Chile e Bolivia asinaron tratados de l\u00edmites en e , non lograron resolver as s\u00faas disputas e, o 14 de febreiro de 1879, Chile desembarcou as s\u00faas tropas no porto de Antofagasta, iniciando as acci\u00f3ns militares contra Bolivia. Per\u00fa asinara previamente un pacto de alianza defensiva con Bolivia, polo que Chile declarou a guerra a ambos o 5 de abril daquel ano, dando inicio formal \u00e1 guerra do pac\u00edfico, que finalizar\u00eda coas firmas do Tratado de Anc\u00f3n co Per\u00fa e o Pacto de Tregua con Bolivia en 1884. Tras o conflito, Chile obtivo o dominio sobre o departamento boliviano de Antofagasta e as provincia peruanas de Tarapac\u00e1, Arica e Tacna, esta \u00faltima en posesi\u00f3n ata 1929, e logrou resolver os seus asuntos lim\u00edtrofes coa Arxentina na Patagonia e a Puna de Atacama. Ao mesmo tempo, logr\u00e1ronse o fin da guerra de Arauco coa Pacificaci\u00f3n da Araucania en 1881 e a incorporaci\u00f3n da illa de Pascua en 1888.\nS\u00e9culo XX.\nEn 1891, o conflito entre o presidente Jos\u00e9 Manuel Balmaceda e o Congreso desencadeou a guerra civil na que os congresistas lograron a vitoria e implantaron a Rep\u00fablica Parlamentaria. A pesar do auxe econ\u00f3mico, estes anos caracteriz\u00e1ronse por unha inestabilidade pol\u00edtica e o inicio do movemento proletario da chamada \u00abCuesti\u00f3n Social\u00bb. Isto porque exist\u00eda unha desigual \"distribuci\u00f3n da riqueza\" a cal foise facendo insostible \u00e1 medida que pasaba o tempo.\nTras anos de dominio da oligarqu\u00eda, foi electo Arturo Alessandri, quen se transformou nunha ponte provisoria entre a elite e a \u00ab\"querida chusma\"\u00bb, como el chamaba ao pobo, o que se atopaba cada vez m\u00e1is axitado. A crise agravouse e levou \u00e1 renuncia de Alessandri en d\u00faas oportunidades logo de promulgar a Constituci\u00f3n de 1925, que deu orixe \u00e1 Rep\u00fablica Presidencial.\nCarlos Ib\u00e1\u00f1ez del Campo asumiu o goberno en 1927 con grande apoio popular, pero os estragos da primeira guerra mundial, na que o pa\u00eds declarouse neutral, a mala pol\u00edtica econ\u00f3mica no uso dos recursos e a Gran Depresi\u00f3n acabaron coa riqueza creada pola extracci\u00f3n do salitre, producindo unha forte crise econ\u00f3mica. En menos de tres anos, o produto interno bruto caeu a menos da metade e o pa\u00eds foi considerado pola Sociedade de Naci\u00f3ns como o m\u00e1is afectado pola crise mundial. Ib\u00e1\u00f1ez renunciou en 1931 e a inestabilidade pol\u00edtica acentuouse tras un golpe militar que deu orixe \u00e1 Rep\u00fablica Socialista de Chile que durar\u00eda s\u00f3 doce d\u00edas, antes que Alessandri reasumise o poder e recuperase a econom\u00eda, o que non aplacou a tensi\u00f3n entre os partidos pol\u00edticos. A crise pol\u00edtica tam\u00e9n era social; novos actores sociais esix\u00edan transformaci\u00f3ns ao xeito de pensar o pa\u00eds.\nNese escenario, Pedro Aguirre Cerda foi electo presidente en 1938 baixo unha alianza que se opu\u00f1a aos tradicionais gobernos da elite chilena, dando inicio ao per\u00edodo de gobernos do partido Radical. O seu mandato logrou realizar diversos cambios, principalmente na \u00e1rea econ\u00f3mica, promovendo a industrializaci\u00f3n chilena e, tras o terremoto de 1939, a reconstruci\u00f3n da rexi\u00f3n sur a trav\u00e9s da creaci\u00f3n da Corporaci\u00f3n de Fomento da Produci\u00f3n, CORFO. Tam\u00e9n puxo maior atenci\u00f3n aos problemas sociais e estableceu a reclamaci\u00f3n sobre o Territorio Chileno Ant\u00e1rtico, pero o seu goberno viuse truncado pola morte do mandatario.\nJuan Antonio R\u00edos, o seu sucesor, tivo que enfrontarse coa oposici\u00f3n e \u00e1s presi\u00f3ns de Estados Unidos durante a segunda guerra mundial para declarar a guerra ao Eixo, pa\u00edses cos que rompeu relaci\u00f3ns diplom\u00e1ticas en 1943. Posteriormente, Chile declarou a guerra ao Xap\u00f3n e foi un dos cincuenta e un estados fundadores da Organizaci\u00f3n das Naci\u00f3ns Unidas, ONU, en 1945.\nTras ser apoiado polo partido Comunista, o radical Gabriel Gonz\u00e1lez Videla foi electo presidente en 1946. Con todo, no comezo da guerra fr\u00eda, o ali\u00f1amento do pa\u00eds \u00e1s potencias occidentais motivou a prohibici\u00f3n do comunismo a trav\u00e9s da chamada \u00abLei Maldita\u00bb.\nEn 1952, Ib\u00e1\u00f1ez regresou \u00e1 pol\u00edtica e foi electo co apoio cidad\u00e1n, pero perdeuno tras unha serie de medidas de estilo liberal para revitalizar a econom\u00eda.\nTensi\u00f3ns pol\u00edticas.\nEn 1958, foi electo o independente de dereita Jorge Alessandri Rodr\u00edguez co 31,6%, sendo ratificado amplamente polo Congreso Pleno. A pouco de exercer, debeu enfrontarse o caos producido polo terremoto de 1960, o maior rexistrado na historia da humanidade, o que non impediu a realizaci\u00f3n da VII Copa Mundial de F\u00fatbol en 1962. Neste per\u00edodo, deuse inicio \u00e1 Reforma agraria e estableceuse un sistema pol\u00edtico chamado \u00abos tres terzos\u00bb, composto pola dereita, a Democracia Cristiana e a esquerdista Unidad Popular.\nTemendo unha vitoria da UP, a dereita apoiou o dem\u00f3crata cristi\u00e1n Eduardo Frei Montalva, que foi electo en 1964. A pesar de que intentou realizar o seu programa de goberno chamado \u00abRevoluci\u00f3n en Liberdade\u00bb, a trav\u00e9s da expansi\u00f3n da Reforma agraria e a Chilenizaci\u00f3n do cobre, no final do seu mandato, a tensi\u00f3n pol\u00edtica produciu unha serie de enfrontamentos. A axitaci\u00f3n pol\u00edtica segu\u00eda en ascenso.\nEn 1970, foi electo Salvador Allende co apoio da Unidad Popular, obtendo o 36,3% dos votos polo que se requiriu o pronunciamento do Congreso. O seu goberno enfrontou moitos problemas econ\u00f3micos externos, como a crise mundial 1972-1973, unha err\u00e1tica pol\u00edtica econ\u00f3mica, m\u00e1is a forte oposici\u00f3n do resto do espectro pol\u00edtico e do goberno estadounidense de Richard Nixon. O cobre foi nacionalizado en xullo de 1971, pero isto non impediu que o pa\u00eds caese nunha forte crise econ\u00f3mica e que a inflaci\u00f3n chegase a cifras de ao redor do 600 e 800%.\nOs enfrontamentos rueiros entre opositores e af\u00edns da Unidad Popular fix\u00e9ronse frecuentes, e alcanzaron altos niveis de violencia. Allende, que cr\u00eda nunha revoluci\u00f3n democr\u00e1tica, perde o apoio do partido Socialista, que cr\u00eda na lexitimidade dun levantamento popular armado para reter o poder. Finalmente, o 11 de setembro de 1973 produciuse un Golpe de estado que acabou co goberno de Allende, quen se suicidou tras o bombardeo ao \"Palacio de la Moneda\".\nTras o golpe de estado instaurouse unha ditadura encabezada por Augusto Pinochet, Comandante en Xefe do Ex\u00e9rcito. Neste per\u00edodo, estableceuse a represi\u00f3n pol\u00edtica contra a oposici\u00f3n e produc\u00edronse diversas violaci\u00f3ns aos dereitos humanos, que terminou con m\u00e1is de 1.000 detidos desaparecidos, 3.000 asasinados, e ao redor de 200.000 exiliados. No \u00e1mbito econ\u00f3mico, Pinochet dirixiu unha reestruturaci\u00f3n do Estado ideada polos chamados \"Chicago Boys\", quen implantaron un modelo neoliberal que aumentou o crecemento econ\u00f3mico, producindo o chamado \u00abMilagre de Chile\u00bb, baixo o cal o Estado cedeu gran parte da s\u00faa econom\u00eda ao sector privado.\nO cambio de d\u00e9cada xerou o per\u00edodo de maior crise do R\u00e9xime Militar. En 1978, Chile e a Arxentina enfront\u00e1ronse no chamado conflito do Beagle, polo dominio das illas Picton, Lennox e Nueva, que estivo a horas de provocar unha guerra entre ambos os pa\u00edses, sendo detido pola mediaci\u00f3n do papa Xo\u00e1n Paulo II. En 1980, nun plebiscito cuestionado por diversos organismos internacionais, Pinochet logrou a aprobaci\u00f3n dunha nova Constituci\u00f3n. Con todo, a crise econ\u00f3mica que se produciu en 1982 xerou altos niveis de cesant\u00eda e de crecemento negativo, o cal deu orixe en 1983 a unha serie de protestas contra o goberno e o seu modelo econ\u00f3mico, que se estender\u00edan ata o final do seu mandato. Durante 1985, a econom\u00eda logrou recuperarse no chamado \u00abSegundo Milagre\u00bb, producido tras a privatizaci\u00f3n da maior\u00eda das empresas estatais e a reduci\u00f3n do gasto social, o que xerou un explosivo crecemento econ\u00f3mico, a\u00ednda que tam\u00e9n un aumento da pobreza e unha desigualdade crecente na distribuci\u00f3n do ingreso.\nRetorno \u00e1 democracia.\nO final da d\u00e9cada dos anos 80, Pinochet debeu dar inicio ao proceso de retorno \u00e1 democracia que culminou no plebiscito do 5 de outubro de 1988 e a vitoria da opci\u00f3n \"Non\" co 56% dos votos. Augusto Pinochet deixou o cargo o 11 de marzo de 1990 que asumiu Patricio Aylwin como primeiro presidente do per\u00edodo co\u00f1ecido como a Transici\u00f3n, o cal caracterizouse por restaurar o r\u00e9xime democr\u00e1tico, establecer unha nova pol\u00edtica nacional, manter a estrutura econ\u00f3mica do per\u00edodo anterior, reducir de xeito importante os niveis de pobreza e reco\u00f1ecer as violaci\u00f3ns aos dereitos humanos que se cometeron durante a ditadura, a trav\u00e9s do Informe Rettig.\nO seu sucesor, Eduardo Frei Ruiz-Tagle, asumiu o poder en 1994. O seu goberno caracterizouse por un esplendor econ\u00f3mico inicial grazas \u00e1 apertura do mercade Chileno ao exterior; con todo, no final do mandato, unha nova crise azoutou ao pa\u00eds. Ao mesmo tempo, a detenci\u00f3n de Pinochet en Londres, que durou dezasete meses, reavivou as diferenzas pol\u00edticas entre os seus opositores e af\u00edns.\nTras unhas rifadas elecci\u00f3ns, Ricardo Lagos asumiu o poder no 2000 como o terceiro presidente da Concertaci\u00f3n de Partidos pola Democracia. A pesar dos diversos problemas iniciais do seu mandato respecto da econom\u00eda e acusaci\u00f3ns de corrupci\u00f3n, o goberno de Lagos puido estabilizarse e alcanzar importantes logros na inserci\u00f3n do pa\u00eds no concerto internacional, inclu\u00edndo a firma de tratados de libre comercio coa Uni\u00f3n Europea, Estados Unidos e as principais potencias econ\u00f3micas de Asia.\nA socialista Michelle Bachelet foi electa presidenta en 2006, convert\u00e9ndose na primeira muller en alcanzar devandito cargo na historia do pa\u00eds. O seu goberno caracterizouse por maior desenvolvemento \u00e1 paridade entre homes e mulleres, o establecemento dunha rede de protecci\u00f3n social para os m\u00e1is pobres e o ingreso do pa\u00eds \u00e1 Organizaci\u00f3n para a Cooperaci\u00f3n e o Desenvolvemento Econ\u00f3mico, OCDE, en maio de 2010.\nA pesar da alt\u00edsima popularidade de Bachelet, o opositor Sebasti\u00e1n Pi\u00f1era, representando \u00e1 Coalici\u00f3n polo Cambio, converteuse en 2010 no primeiro centrodereitista en ser electo presidente do pa\u00eds logo de 52 anos.\nEstado.\nA Rep\u00fablica de Chile \u00e9 un Estado unitario democr\u00e1tico, de car\u00e1cter presidencialista, conformado por diversas instituci\u00f3ns aut\u00f3nomas, que se insiren nun esquema constitucional que determina certas funci\u00f3ns e distrib\u00fae as competencias entre os \u00f3rganos do Estado, diferente da tradicional doutrina da separaci\u00f3n de poderes.\nAprobada no plebiscito do 11 de setembro de 1980, a Constituci\u00f3n Pol\u00edtica da Rep\u00fablica de Chile, a d\u00e9cima carta fundamental na historia do constitucionalismo chileno, rexe o pa\u00eds desde o 11 de marzo de 1981. Entre 1989 e 2010, foi reformada en trece oportunidades.\nO poder executivo, ou m\u00e1is propiamente, o goberno e a administraci\u00f3n p\u00fablica est\u00e1n encabezados polo Presidente da Rep\u00fablica, que \u00e9 o xefe de Estado e de goberno. Desde marzo de 2010, este cargo \u00e9 exercido por Sebasti\u00e1n Pi\u00f1era. De acordo coa Constituci\u00f3n, o presidente permanece no exercicio das s\u00faas funci\u00f3ns por un termo de 4 anos e non pode ser reelixido para o per\u00edodo seguinte.\nO presidente da Rep\u00fablica designa aos ministros de Estado, quen son os seus colaboradores directos e inmediatos no goberno e administraci\u00f3n do Estado e funcionarios da s\u00faa exclusiva confianza.\nA administraci\u00f3n rexional corresponde aos Gobernos Rexionais, conformados polo respectivo intendente, nomeado polo presidente, e un Consello Rexional electo indirectamente.\n\u00c1 s\u00faa vez, o goberno provincial est\u00e1 a cargo do correspondente gobernador, tam\u00e9n designado polo presidente.\nPola s\u00faa banda, a administraci\u00f3n local corresponde \u00e1s Municipalidades, compostas por un alcalde e un concello comunal, elixidos por votaci\u00f3n popular.\nO poder lexislativo reside no Presidente da Rep\u00fablica e no Congreso Nacional, con sede en Valpara\u00edso, de car\u00e1cter bicameral, composto por:\nPara as elecci\u00f3ns parlamentarias util\u00edzase o sistema binominal, o que permite o establecemento de dous bloques pol\u00edticos maioritarios (a Concertaci\u00f3n e a Alianza por Chile) a expensas da exclusi\u00f3n de grupos pol\u00edticos non maioritarios. Os opositores deste sistema instaurado pola Constituci\u00f3n de 1980 reclaman por unha modificaci\u00f3n.\nO poder xudicial, constitu\u00eddo por tribunais aut\u00f3nomos e independentes, ten a Corte Suprema de Xustiza como a s\u00faa instituci\u00f3n m\u00e1is alta. Ademais, existe un Ministerio P\u00fablico aut\u00f3nomo e xerarquizado.\nUn Tribunal Constitucional, aut\u00f3nomo e independente, ten o control de constitucionalidade dos proxectos de lei e dos autos acordados, os decretos e as leis. As\u00ed mesmo, unha aut\u00f3noma \"Contralor\u00eda General de la Rep\u00fablica\" exerce o control de legalidade dos actos da administraci\u00f3n p\u00fablica e fiscaliza o ingreso e o investimento dos fondos p\u00fablicos.\nUn Tribunal Cualificador de Elecci\u00f3ns e trece tribunais electorais rexionais velan pola regularidade dos procesos electorais realizados no pa\u00eds e o cumprimento das s\u00faas disposici\u00f3ns.\nPol\u00edtica.\nAo longo da historia do pa\u00eds existiron diversos partidos, os que foron prohibidos en outubro de 1973 e durante gran parte do R\u00e9xime Militar. Os partidos pol\u00edticos s\u00f3 puideron reorganizarse en marzo de 1987 para participar no Plebiscito Nacional de 1988, o que configurou o sistema existente actualmente. O sistema binominal obrigou en parte \u00e1 formaci\u00f3n de grandes coalici\u00f3ns pol\u00edticas:\nOutros partidos menores son o partido Progresista (un deputado), o Movemento Amplo Social (cun senador),ChilePrimero, o partido Humanista e o partido Ecoloxista (sen representaci\u00f3n parlamentaria). Dous deputados e dous senadores son independentes.\nEn Chile, a inscrici\u00f3n no Rexistro electoral \u00e9 voluntaria; con todo, unha vez feita esta, non \u00e9 posible a desafiliaci\u00f3n. Aos 18 anos adqu\u00edrese o dereito ao voto, que \u00e9 universal e obrigatorio.\nSubdivisi\u00f3ns.\nPara o seu funcionamento administrativo, o pa\u00eds conta con 16 rexi\u00f3ns, 56 provincias e 346 comunas.\nO goberno de cada unha das rexi\u00f3ns reside no intendente, quen \u00e9 nomeado polo presidente da Rep\u00fablica e \u00e9 o seu representante natural e inmediato en devandito territorio, mant\u00e9ndose nas s\u00faas funci\u00f3ns mentres conte coa s\u00faa confianza. A administraci\u00f3n rexional corresponde \u00f3s gobernos rexionais, conformados polo respectivo intendente e un consello rexional, integrado por conselleiros, elixidos por votaci\u00f3n popular por per\u00edodos de 4 anos. \u00c1 s\u00faa vez, o goberno de cada provincia est\u00e1 a cargo do gobernador, nomeado e quitado libremente polo presidente. Pola s\u00faa parte, a administraci\u00f3n local corresponde \u00e1s municipalidades, compostas por un alcalde e un concello comunal, elixidos por votaci\u00f3n popular por per\u00edodos de 4 anos.\nT\u00ed\u00f3dalas rexi\u00f3ns pos\u00faen un n\u00famero romano, orixinalmente asignado conforme a s\u00faa orde de norte a sur. A creaci\u00f3n de d\u00faas rexi\u00f3ns m\u00e1is en 2007 e unha terceira en 2018 fixo que esta numeraci\u00f3n perdese o seu sentido orixinal, a\u00ednda que nalg\u00fans casos seguen sendo empregados popularmente.\nDefensa.\nA defensa do pa\u00eds est\u00e1 a cargo das tres ramas das Forzas Armadas: o Ex\u00e9rcito (f. 1810), a Armada (f. 1818), e a Forza A\u00e9rea (f. 1930), cuxas funci\u00f3ns son preservar a integridade territorial e a seguridade exterior da Rep\u00fablica. S\u00f3 en caso de guerra, o Presidente da Rep\u00fablica exerce como Xefe Supremo das Forzas Armadas.\nA estas unidades militares regulares, s\u00famanse as Forzas de Orde e Seguridade P\u00fablica, compostas polo corpo de Carabineiros (f. 1927) e a Polic\u00eda de Investigaci\u00f3ns (f. 1933), que constit\u00faen a forza p\u00fablica e son as encargadas de dar eficacia ao dereito, garantir a orde p\u00fablica e a seguridade p\u00fablica no interior do pa\u00eds. Ademais, existe o corpo de Xendarmer\u00eda (f. 1929), encargado da custodia dos c\u00e1rceres e outros centros de privaci\u00f3n de liberdade.\nAdministrativamente, as Forzas Armadas e Carabineiros dependen do Ministerio de Defensa Nacional; a Polic\u00eda de Investigaci\u00f3ns, do Ministerio do Interior, actualmente encargado da seguridade p\u00fablica; e o corpo de xendarmer\u00eda, do Ministerio de Xustiza.\nA pesar de que o pa\u00eds non tivo un enfrontamento b\u00e9lico desde a guerra do Pac\u00edfico (1879-1883), Chile \u00e9 un dos pa\u00edses do mundo con m\u00e1is gasto militar respecto do seu PIB, un 2,70% en 2006. Este gasto \u00e9 financiado en gran parte co 10% que por lei debe entregar Codelco (\"Corporaci\u00f3n Nacional del Cobre de Chile\") polas ganancias derivadas da exportaci\u00f3n de cobre. Esta cifra expl\u00edcase a longa extensi\u00f3n do continxente militar por mor da particular forma xeogr\u00e1fica do pa\u00eds e polo custo derivado dos sistemas de previsi\u00f3n de ex uniformados, no que se incl\u00fae tam\u00e9n os carabineiros, o cal consome m\u00e1is do 54% dos ingresos.\nTras anos nos que se expuxo a abolici\u00f3n da obrigatoriedade do servizo militar aos homes de 18 anos, desde 2006, este consiste principalmente dunha inscrici\u00f3n voluntaria que, en caso de non encher as vacantes, distrib\u00fae o resto das cotas mediante sorteo entre os non voluntarios.\nDurante o r\u00e9xime militar, as forzas armadas alcanzaron un alto rango de importancia na vida civil. Nos \u00faltimos anos, o comandante en xefe do ex\u00e9rcito, (Juan Emilio Cheyre), deu pasos importantes para asegurar a profesionalizaci\u00f3n, a prescindencia pol\u00edtica do Ex\u00e9rcito, a s\u00faa calidade de corpo non-deliberante, e a suxeici\u00f3n ao poder civil democraticamente constitu\u00eddo. Un destes pasos foi o reco\u00f1ecemento das responsabilidades institucionais do ex\u00e9rcito en violaci\u00f3ns aos dereitos humanos ocorridas durante a ditadura, xesto que tivo acollida no poder civil e entre a poboaci\u00f3n.\nXeograf\u00eda.\nChile sit\u00faase ao longo dunha zona altamente s\u00edsmica e volc\u00e1nica, pertencente ao Cinto de lume do Pac\u00edfico, debido \u00e1 subduci\u00f3n da placa de Naza na placa Suramericana.\nA fins do Paleozoico, hai 251 mill\u00f3ns de anos, Chile non era m\u00e1is que unha depresi\u00f3n mari\u00f1a con sedimentos acumulados que comezou a levantarse a fins do Mesozoico, hai 65 mill\u00f3ns de anos, debido ao choque entre as placas de Naza e Suramericana, dando orixe \u00e1 cordilleira dos Andes. O territorio ser\u00eda modelado por mill\u00f3ns de anos m\u00e1is debido ao pregamento das rochas, dando forma ao relevo actual.\nO relevo chileno est\u00e1 integrado por unha Depresi\u00f3n intermedia que cruza ao pa\u00eds de forma lonxitudinal e \u00e9 flanqueada por d\u00faas ali\u00f1aci\u00f3ns monta\u00f1osas: a cordilleira dos Andes ao leste, fronteira natural con Bolivia e a Arxentina, co seu cume situado no Nevado Ojos del Salado, a 6.893 msnm, convert\u00e9ndoo no volc\u00e1n activo m\u00e1is alto do mundo, e a cordilleira da Costa ao oeste, de menor altura con respecto \u00e1 dos Andes, co seu cume situado no Cerro Vicu\u00f1a Mackenna, a 3.114 msnm, situado na serra Vicu\u00f1a Mackenna, ao sur de Antofagasta. Entre a Cordilleira costeira e o Pac\u00edfico at\u00f3pase unha serie de planicies litorais, de extensi\u00f3n variable e que permiten o asentamento de localidades costeiras e grandes portos. Algunhas partes do territorio logran abarcar territorios chairos ao oriente dos Andes, como o Altiplano ou Puna de Atacama e as pampas patag\u00f3nicas e magall\u00e1nicas.\nO Norte Grande \u00e9 a zona comprendida entre o l\u00edmite setentrional do pa\u00eds e o paralelo 26\u00baS, abarcando as tres primeiras rexi\u00f3ns do pa\u00eds. Caracter\u00edzase pola presenza do deserto de Atacama, o de maior aridez no mundo. O deserto vese fragmentado por crebadas que dan orixe \u00e1 zona co\u00f1ecida como a Pampa do Tamarugal. A cordilleira da Costa \u00e9 maciza e cae abruptamente formando o Farell\u00f3n Costeiro que substit\u00fae as planicies litorais, practicamente ausentes. A cordilleira dos Andes, dividida en d\u00faas e cuxo brazo oriental percorre Bolivia, ten unha altura elevada e de importante actividade volc\u00e1nica, que permitiu a formaci\u00f3n do altiplano andino e de estruturas salinas como o Salar de Atacama, debido \u00e1 acumulaci\u00f3n de sedimentos durante anos.\nAo sur at\u00f3pase o Norte Chico que se estende ata o r\u00edo Aconcagua. Os Andes comezan a diminu\u00edr a s\u00faa altitude cara ao sur e comezan a achegarse \u00e1 costa, alcanzando os 95\u00a0km de distancia \u00e1 altura de Illapel, a zona m\u00e1is angosta do territorio chileno. Os dous sistemas monta\u00f1osos entrecr\u00fazanse practicamente eliminando a Depresi\u00f3n Intermedia. A existencia de r\u00edos que atravesan o territorio permite a formaci\u00f3n de vales transversais, onde se desenvolveu fortemente a agricultura no \u00faltimo tempo, mentres que as planicies litorais comezan a ampliarse.\nO Vale Central \u00e9 a zona m\u00e1is habitada do pa\u00eds. As planicies litorais son amplas e permiten o establecemento de cidades e portos xunto ao Pac\u00edfico, entre tanto a cordilleira da Costa descende a s\u00faa altura. A cordilleira dos Andes mant\u00e9n alturas superiores aos 6.000 msnm pero lentamente comeza a descender acheg\u00e1ndose aos 4.000 msnm de media. A depresi\u00f3n intermedia reaparece convert\u00e9ndose nun f\u00e9rtil val que permite o desenvolvemento agr\u00edcola e o establecemento humano, debido \u00e1 acumulaci\u00f3n de sedimentos. Cara ao sur, a cordilleira da Costa reaparece na cordilleira de Nahuelbuta, mentres os sedimentos glaciares dan orixe a unha serie de lagos na zona de La Frontera.\nA Patagonia est\u00e9ndese desde o seo de Reloncav\u00ed, \u00e1 altura do paralelo 41\u00baS, cara ao sur. Durante a \u00faltima glaciaci\u00f3n, esta zona estaba cuberta por xeos que erosionaron fortemente as estruturas do relevo chileno. Como resultado disto, a depresi\u00f3n intermedia af\u00fandese no mar, mentres a cordilleira da Costa d\u00e1 orixe a unha serie de arquip\u00e9lagos, como o de Chilo\u00e9 e o dos Chonos, ata desaparecer na pen\u00ednsula de Taitao, no paralelo 47\u00baS. A cordilleira dos Andes perde altura e a erosi\u00f3n producida pola acci\u00f3n dos glaciares deu orixe a fiordes. Nos Andes patag\u00f3nicos destaca, ademais, a presenza de grandes masas de xeo co\u00f1ecidas como campos de xeo que corresponden \u00e1s maiores reservas de auga do Hemisferio Sur f\u00f3ra da Ant\u00e1rtida. Ao oriente da cordilleira local\u00edzanse zonas relativamente chairas, especialmente na zona do estreito de Magallanes e ao longo de Terra do Fogo.\nA cordilleira dos Andes, do mesmo xeito que previamente f\u00edxoo a cordilleira da Costa, comeza a desmembrarse no oc\u00e9ano dando orixe a numerosas illas e illotes ata desaparecer nel, afund\u00edndose e reaparecendo no Arco das Antillas do Sur e logo na pen\u00ednsula Ant\u00e1rtica, onde se denomina Antartandes, no Territorio Chileno Ant\u00e1rtico, que se estende entre os meridianos 53 e 90 O.\nNo medio do oc\u00e9ano Pac\u00edfico, o pa\u00eds ten soberan\u00eda sobre diversas illas de orixe volc\u00e1nica, co\u00f1ecidas en conxunto como Chile insular. Delas, dest\u00e1canse o arquip\u00e9lago Juan Fern\u00e1ndez e a illa de Pascua, a que se atopa na zona de fractura entre a placa de Naza e a placa Pac\u00edfica, co\u00f1ecida como dorsal do Pac\u00edfico Oriental.\nHidrograf\u00eda.\nO territorio chileno est\u00e1 cruzado por diversos r\u00edos que xeralmente transcorren desde a cordilleira dos Andes cara ao oc\u00e9ano Pac\u00edfico no sentido leste-oeste. Con todo, debido \u00e1s caracter\u00edsticas do territorio, a lonxitude destes r\u00edos \u00e9 curta.\nDebido \u00e1s caracter\u00edsticas do deserto, na zona do Norte Grande non existen r\u00edos, f\u00f3ra de curtas crebadas de car\u00e1cter endorreico e do r\u00edo Loa, que cos seus 440\u00a0km de lonxitude \u00e9 o m\u00e1is longo do pa\u00eds, principalmente debido \u00e1 s\u00faa forma en \u00abU\u00bb. Na zona do altiplano at\u00f3panse as zonas dos bofedais que dan orixe ao lago Chungar\u00e1, situado a unha altitude de 4.500 msnm, e dos r\u00edos Lauca e Lluta, compartidos con Bolivia e que non superan os 100\u00a0km de lonxitude.\nNo centro-norte do pa\u00eds comeza a aumentar o n\u00famero de r\u00edos que forman vales de importancia agr\u00edcola, destac\u00e1ndose o r\u00edo Elqui con 170\u00a0km de extensi\u00f3n, o r\u00edo Aconcagua con 142\u00a0km, o r\u00edo Maipo con 250\u00a0km e o seu afluente, o Mapocho con 120\u00a0km, e o Maule, con 240\u00a0km. Os seus caudais proceden principalmente dos desxeos cordilleiranos no ver\u00e1n e das choivas durante o inverno. A zona case non presenta lagos de importancia, a excepci\u00f3n do artificial lago Rapel, o lago Colb\u00fan, a lagoa do Maule e a lagoa de La Laja.\nCara ao sur, o r\u00edo Biob\u00edo, na rexi\u00f3n do Biob\u00edo, est\u00e9ndese, desde os contrafortes andinos na Araucan\u00eda, ao longo de 380\u00a0km, percorre un centenar de poboados xunto aos seus m\u00faltiples afluentes e alimenta importantes centrais hidroel\u00e9ctricas que abastecen a gran parte da poboaci\u00f3n do pa\u00eds. Outros r\u00edos de importancia son o Imperial e o Tolt\u00e9n, onde desauga o lago Villarrica.\nO Villarrica \u00e9 o primeiro dos diversos lagos cordilleiranos que existen nas rexi\u00f3ns de Araucan\u00eda e de Os Lagos. Alg\u00fans lagos importantes son o sistema dos Sete Lagos, o lago Ranco, o lago Puyehue, o lago Rupanco, o lago Todos Los Santos e o lago Llanquihue, o segundo maior do pa\u00eds. Na zona patag\u00f3nica, os r\u00edos son de menor envergadura pero dun forte caudal, como o Futaleuf\u00fa, o Palena, o Baker e o Pascua, mentres que os lagos, exceptuando o lago Presidente R\u00edos na pen\u00ednsula de Taitao e da lagoa de San Rafael, at\u00f3panse xunto ao l\u00edmite internacional coa Arxentina, sendo compartidos entre ambos os pa\u00edses. \u00c9 o caso do lago Xeral Carreira, que coas s\u00faas 970\u00a0km\u00b2 no territorio chileno \u00e9 o maior do pa\u00eds, o lago Cochrane, o lago O'Higgins e o lago Fagnano, en Terra do Fogo.\nClima.\nO clima de Chile var\u00eda dramaticamente entre o subtropical no norte, pasando polo m\u00e1is \u00e1rido deserto do planeta, o deserto de Atacama, por un vale f\u00e9rtil no centro ata un sur fr\u00edo e h\u00famido, orixinalmente cuberto por forestas. As caracter\u00edsticas mediterr\u00e1neas do vale central t\u00f3rnano ideal para o cultivo de froitos de mesa, unha das maiores exportaci\u00f3ns de Chile, e para a produci\u00f3n de vi\u00f1o, tam\u00e9n unha exportaci\u00f3n importante.\nA lonxitude do pa\u00eds \u00e9 o principal factor que existe para a variedade clim\u00e1tica do territorio. A cordilleira dos Andes regula o paso de masas de aire, impedindo o paso de ventos desde as pampas arxentinas cara ao territorio chileno e da influencia mar\u00edtima cara \u00e1 vertente oriental.\nNa zona norte do pa\u00eds, o clima \u00e9 de car\u00e1cter des\u00e9rtico, con escasas precipitaci\u00f3ns. As temperaturas te\u00f1en leves variaci\u00f3ns ao longo do ano, mant\u00e9ndose de media ao redor dos 20\u00a0\u00b0C. A corrente de Humboldt estabiliza e arrefr\u00eda as zonas costeiras e permite a presenza de abundante nebulosidade co\u00f1ecida como camanchaca. Nas zonas interiores, a oscilaci\u00f3n t\u00e9rmica \u00e9 alta con nula humidade e ausencia de nubes, o que permitiu a instalaci\u00f3n de grandes observatorios na zona. Na zona do altiplano, as temperaturas descenden debido ao efecto da altitude creando un clima estepario fr\u00edo que se caracteriza por precipitaci\u00f3ns estivais, co\u00f1ecido como inverno altipl\u00e1nico. Na zona do Norte Chico, existe un clima estepario c\u00e1lido ou semi\u00e1rido que serve como transici\u00f3n cara a climas m\u00e1is fr\u00edos cara ao sur. As precipitaci\u00f3ns son irregulares e conc\u00e9ntranse na tempada invernal.\nDesde o val do Aconcagua cara ao sur, o clima dominante \u00e9 o mediterr\u00e1neo en todo o territorio, f\u00f3ra das altas cimas da cordilleira dos Andes de clima fr\u00edo por efecto da altura. As catro estaci\u00f3ns est\u00e1n claramente marcadas, cun ver\u00e1n seco e c\u00e1lido e un inverno chuvioso e fr\u00edo. A zona costeira presenta temperaturas reguladas polo efecto mar\u00edtimo, entre tanto as zonas interiores presentan unha alta oscilaci\u00f3n t\u00e9rmica pois a cordilleira da Costa act\u00faa como biombo clim\u00e1tico. En Santiago, as temperaturas no ver\u00e1n alcanzan os 20\u00a0\u00b0C (xaneiro) con extremas de 36\u00a0\u00b0C, mentres que no inverno as temperaturas alcanzan os 8\u00a0\u00b0C (xu\u00f1o) con extremas que poden chegar ata os -2\u00a0\u00b0C, con anos nivosos como 2005 e 2007.\nAs choivas aumentan cara ao sur, que presenta un clima mar\u00edtimo chuvioso entre a Araucan\u00eda e a pen\u00ednsula de Taitao. No extremo austral, desenv\u00f3lvese un clima estepario fr\u00edo caracterizado por unha grande amplitude t\u00e9rmica, baixas temperaturas e unha diminuci\u00f3n da pluviosidade que se presenta no inverno, xeralmente en forma de neve. \u00c1 s\u00faa vez, no Territorio Chileno Ant\u00e1rtico, predomina o clima polar.\nNas zonas insulares do pa\u00eds, o clima \u00e9 fortemente afectado polo efecto arrefriador do oc\u00e9ano. A illa de Pascua presenta un clima de caracter\u00edsticas subtropicais, cunha media de 1.138 mm anuais de precipitaci\u00f3ns distribu\u00eddas durante o ano.\nFlora e fauna.\nO clima e o relevo de Chile condicionan o desenvolvemento da vida e a formaci\u00f3n de diferentes ecosistemas no pa\u00eds.\nAo longo de toda a cordilleira dos Andes, a especie insigne \u00e9 o c\u00f3ndor dos Andes, presente no escudo nacional, declarado monumento natural en xu\u00f1o de 2006.\nA zona norte do pa\u00eds caracter\u00edzase pola s\u00faa escasa vexetaci\u00f3n debido \u00e1 extrema aridez do deserto de Atacama e a ausencia de precipitaci\u00f3ns. \u00c1rbores como a alfarrobeira, o cha\u00f1ar, o pemento e o tamarugo, xunto con diversas especies de cactos, son as especies vexetais que poden adaptarse \u00e1s duras condici\u00f3ns clim\u00e1ticas. Nas zonas altipl\u00e1nicas, a vexetaci\u00f3n aumenta, destacando a que\u00f1oa e a iareta. A familia dos auqu\u00e9nidos, \u00e9 dicir, alpacas, guanacos, llamas e vicu\u00f1as, son os principais animais que habitan a zona, xunto a outras especies de menor tama\u00f1o, como chinchilas, declaradas monumentos naturais en xu\u00f1o de 2006, e vizcachas, mentres nas lagoas altipl\u00e1nicas habitan especies de flamengos.\nNa zona do Norte Chico, cando se produce un per\u00edodo extraordinario de precipitaci\u00f3ns, ocorre o evento co\u00f1ecido como \u00abdeserto florido\u00bb en que as terras \u00e1ridas vense poboadas de diversas especies de flores, como a a\u00f1a\u00f1uca. Entre o sur da rexi\u00f3n de Atacama e a rexi\u00f3n de Coquimbo orix\u00ednase un lento proceso de transici\u00f3n cara a unha vexetaci\u00f3n m\u00e1is abundante. Nesta zona aparecen especies propias do clima mediterr\u00e1neo, como o boldo, o espi\u00f1o e o quillai, mentres que nas zonas costeiras de Talinai e Fray Jorge existen bosques residuais do tipo valdiviano.\nNa zona centro-norte est\u00e9ndese a zona co\u00f1ecida como bosque escler\u00f3filo, formaci\u00f3n vexetal degradada pola expansi\u00f3n dos grandes n\u00facleos urbanos, a fabricaci\u00f3n de carb\u00f3n, a utilizaci\u00f3n do chan para a agricultura e os incendios. Algunhas especies caracter\u00edsticas da vexetaci\u00f3n do Val Central son o arrai\u00e1n, o boldo, o espino, o litre, o mait\u00e9n, o matico, a palma chilena, o quillai e o carballo, entre outros. O coipo, o deg\u00fa, o raposo culpeo, a ibis de pescozo abrancazado, a diuca, o papagaio tricahue, o treile e o tordo son algunhas das especies de fauna nativas da zona.\nAo sur do r\u00edo Biob\u00edo, a vexetaci\u00f3n v\u00f3lvese m\u00e1is mesta e aparece o chamado bosque valdiviano. Algunhas especies vexetais caracter\u00edsticas son o copihue, flor nacional desde febreiro de 1977, a murtilla, diversos fentos e \u00e1rbores como o Fitzroia e a araucaria, ambos ameazados de extinci\u00f3n, a\u00ednda que est\u00e1n protexidos tras ser declarados monumentos naturais nos anos 1970, a gevuina, o loureiro chileno, a luma, varias especies de podocarpus, a tepa e o tineo. O puma \u00e9 o principal carn\u00edvoro da zona e habita en case todo o pa\u00eds, ag\u00e1s onde foi erradicado pola presenza humana. Outras especies animais caracter\u00edsticas son cisnes, o colocolo, o moni\u00f1o do monte e o pud\u00fa. Un dos maiores problemas ambientais desta zona \u00e9 a substituci\u00f3n de extensi\u00f3ns de bosque nativo por plantaci\u00f3ns de eucaliptos e pi\u00f1eiros.\nNas d\u00faas rexi\u00f3ns m\u00e1is austrais do pa\u00eds, existen grandes extensi\u00f3ns de bosque sempreverde, similar ao valdiviano, a\u00ednda que con menos especies arb\u00f3reas, destacando, pola s\u00faa importancia econ\u00f3mica, o cipr\u00e9s das Guaitecas, hoxe arrasado no seu maior parte. Cara ao interior, desenv\u00f3lvense bosques caducifolios, nos que predomina a lenga e, m\u00e1is ao oriente, grandes formaci\u00f3ns esteparias de pastos duros, onde habitan guanacos, \u00f1and\u00fas, pichis, peludos, pumas e raposos, entre outros. Nesta zona da estepa, desenvolveuse unha gander\u00eda extensiva de ovinos que tivo na estancia a s\u00faa maior expresi\u00f3n cultural e social. O huemul, presente no escudo de Chile e que antigamente habitou gran parte do pa\u00eds, s\u00f3 sobrevive en \u00e1reas de dif\u00edcil acceso nesta zona. Foi declarado monumento natural en xu\u00f1o de 2006.\nFinalmente, no extremo austral desta zona, a vexetaci\u00f3n red\u00facese a algunhas \u00e1rbores achaparradas, tales como o canelo, o coig\u00fce de Magallanes e o \u00f1irre, as\u00ed como diversas especies arbustivas e herb\u00e1ceas, liques e musgos.\nO Territorio Chileno Ant\u00e1rtico at\u00f3pase no seu maior parte cuberto de xeos permanentes, polo que a s\u00faa diversidade vexetal red\u00facese a algunhas especies de musgos e liques. Con todo, a fauna alcanza nas costas unha riqueza e valor excepcionais.\nA costa do pa\u00eds \u00e9 habitada en toda a s\u00faa extensi\u00f3n por unha variedade de aves, como albatros, corvos mari\u00f1os, gaivotas e pelicanos. O lobo de mar \u00e9 caracter\u00edstico de toda a costa chilena e existen algunhas especies de ping\u00fc\u00edns, como o ping\u00fc\u00edn de Humboldt e o de Magallanes, e un importante n\u00famero de cet\u00e1ceos, como golfi\u00f1os en Coquimbo e baleas en Magallanes, declarados monumentos naturais en agosto de 2008, convertendo a zona econ\u00f3mica exclusiva ou \u00abmar patrimonial\u00bb nunha \u00abzona Libre de Caza de Cet\u00e1ceos\u00bb desde ent\u00f3n. No oc\u00e9ano, existen diversas especies de peixes e mariscos que converten a Chile nun dos pa\u00edses con maior variedade de fauna mari\u00f1a no mundo: por unha banda, o bocarte, a coxinoba, o congro, o xurelo chileno, o linguado e a pescada son alg\u00fans dos peixes m\u00e1is caracter\u00edsticos da costa chilena; doutra banda, alg\u00fans moluscos abundantes son a ameixa, o mexill\u00f3n, o loco, a ostra rizada e a ostra, entre outros. O salm\u00f3n e a troita, introducidos no pa\u00eds, actualmente son as principais especies de peixes nos r\u00edos chilenos.\nNos territorios insulares, a fauna e flora son \u00fanicas no mundo. Mentres que na illa de Pascua a caracter\u00edstica \u00e1rbore do toromiro est\u00e1 practicamente extinto, no arquip\u00e9lago Juan Fern\u00e1ndez existen m\u00e1is de 200 especies vexetais \u00fanicas, como a palmeira chonta, e algunhas especies animais end\u00e9micas, como o lobo mari\u00f1o de dous pelos e o picaflor de Juan Fern\u00e1ndez, declarado monumento natural en xu\u00f1o de 2006.\nEconom\u00eda.\nA econom\u00eda chilena \u00e9 co\u00f1ecida internacionalmente como unha das m\u00e1is s\u00f3lidas do continente. A pesar de que ao longo da s\u00faa historia enfrontou diversos per\u00edodos de crises, nos \u00faltimos anos tivo un importante e sostido crecemento. O modelo econ\u00f3mico neoliberal, que foi implantado durante o R\u00e9xime Militar, mant\u00edvose polos gobernos concertacionistas, que s\u00f3 lle fixeron cambios menores para custear os programas sociais do goberno.\nA desigualdade de x\u00e9nero tam\u00e9n incide como variable no dinamismo da econom\u00eda de Chile. A baixa participaci\u00f3n laboral da muller, a menor en Am\u00e9rica Latina, dificulta a reduci\u00f3n do desemprego. Ademais, mantense a gran diferenza salarial entre homes e mulleres, a pesar dos avances nesta materia nos \u00faltimos anos.\nEn 2010, estim\u00e1base que a man de obra total do pa\u00eds ascend\u00eda a 7\u00a0580\u00a0000 persoas. En 2005, o 13,2% dos traballadores ocup\u00e1base na agricultura, o 23% na industria e o 63,9% en servizos.\nDoutra banda, Chile converteuse en plataforma de investimentos estranxeiros para outros pa\u00edses de Am\u00e9rica Latina e moitas empresas comezaron a instalar as s\u00faas sedes corporativas en Santiago. Tam\u00e9n ten unha importante presenza en investimentos no sector servizos en Latinoam\u00e9rica.\nSegundo datos de 2009 do Banco Mundial, tanto a capitalizaci\u00f3n do mercado do pa\u00eds, tam\u00e9n chamada valor de mercado, que chegou a m\u00e1is de USD 209.475 mill\u00f3ns, como o investimento estranxeiro directa, que alcanzou unha cifra de m\u00e1is de USD 12.701 mill\u00f3ns, \nat\u00f3panse entre as m\u00e1is altas de Am\u00e9rica Latina. En 2010, Chile foi clasificado como un pa\u00eds de renda media-alta polo Banco Mundial.\nDemograf\u00eda.\nEn 2011, Chile ten unha poboaci\u00f3n estimada de 17\u00a0248\u00a0450 habitantes, dos cales 8\u00a0536\u00a0904 son homes e 8\u00a0711\u00a0546, mulleres. Segundo o \u00faltimo censo realizado en 2002, esta cifra era de 15\u00a0116\u00a0435 habitantes, dos cales 7\u00a0447\u00a0695 eran homes e 7\u00a0668\u00a0740, mulleres.\nO crecemento da poboaci\u00f3n reduciuse durante os \u00faltimos anos. En 1895, a poboaci\u00f3n alcanzaba os 2\u00a0695\u00a0625, a que creceu aos 5\u00a0023\u00a0539 en 1940 e aos 13\u00a0348\u00a0341 habitantes en 1992. A\u00ednda que a poboaci\u00f3n de Chile quintuplicouse durante o s\u00e9culo XX, a taxa de crecemento intercensual 1992-2002 foi do 1,24% anual, a que deber\u00eda seguir baixando durante os pr\u00f3ximos anos.\nDebido \u00e1s melloras nas condici\u00f3ns de vida da poboaci\u00f3n, a esperanza de vida dos chilenos, a m\u00e1is alta de Am\u00e9rica do Sur en 2011, aumentou aos 77,74 anos no per\u00edodo 2000-2005. En 2007, segundo o Instituto Nacional de Estat\u00edsticas de Chile (INE), a taxa de natalidade alcanzou o 15,3 \u2030 e a taxa de mortalidade o 5,6 \u2030, cunha taxa de crecemento natural do 9,7 \u2030 (0,97%), mentres que a taxa de mortalidade infantil foi do 7,9 \u2030. Estas cifras permiten establecer un proceso de envellecemento da sociedade chilena na que a maior parte da poboaci\u00f3n ter\u00e1 sobre 35 anos en 2020, superando o grupo dos mozos, dominante neste momento. As\u00ed, en 2025, a pir\u00e1mide de poboaci\u00f3n converterase nun perfil campaniforme produto do proceso de transici\u00f3n demogr\u00e1fica que vive o pa\u00eds.\nComposici\u00f3n \u00e9tnica.\nA maior parte da poboaci\u00f3n chilena pertence a dous grandes grupos \u00e9tnicos, crioulos e mestizos, que xuntos constit\u00faen ao redor do 95% da poboaci\u00f3n. \nOs crioulos prove\u00f1en principalmente da antiga inmigraci\u00f3n espa\u00f1ola e das inmigraci\u00f3ns europeas ocorridas desde o s\u00e9culo XVIII ata o s\u00e9culo XX. A poboaci\u00f3n mestiza prov\u00e9n fundamentalmente da mestura entre espa\u00f1ois de orixes castel\u00e1, estreme\u00f1a e vasca e ind\u00edxenas pertencentes principalmente aos pobos chango, picunche (desaparecidos durante a colonizaci\u00f3n de Chile), atacame\u00f1o, diaguita e mapuche.\nSegundo o censo de 2002, un 4,58% da poboaci\u00f3n chilena, 692.192 persoas, declarouse ind\u00edxena e pertencente a un dos oito grupos \u00e9tnicos reco\u00f1ecidos na lexislaci\u00f3n vixente. Outros grupos, como os pobos aonikenk, caucahue, chono, cunco e selk'nam, est\u00e1n extintos. De acordo fea estudos xen\u00e9ticos, no pa\u00eds xa non existen poboaci\u00f3ns ind\u00edxenas puras.\nEn 1848 emprendeuse a colonizaci\u00f3n alem\u00e1, patrocinada polo goberno chileno para poboar o sur do pa\u00eds. Co tempo, esa inmigraci\u00f3n alem\u00e1 influenciou a composici\u00f3n cultural de gran parte do sur chileno, principalmente das provincias do sur de Valdivia, Osorno e Llanquihue. Outras persoas, provenientes de Europa e o Oriente Medio, arribaron principalmente aos portos e aos extremos norte e sur de Chile durante os s\u00e9culos XIX e XX, inclu\u00edndo brit\u00e1nicos e irlandeses, croatas, espa\u00f1ois, franceses, gregos, italianos, neerlandeses, su\u00edzos, xudeus e palestinos. En maio de 1953, o goberno do presidente Carlos Ib\u00e1\u00f1ez del Campo creou o Departamento de Inmigraci\u00f3n e estableceu normas sobre a materia. Actualmente, a inmigraci\u00f3n legal de pa\u00edses veci\u00f1os a Chile \u00e9 a m\u00e1is importante, e desde 2004 esta incrementou nun 50% ata un estimado de 365.459 persoas (setembro de 2010), principalmente provenientes do Per\u00fa (136.819), a Arxentina (61.563), Bolivia (24.917), Ecuador (19.784) e Colombia (14.029).\nA pesar de que a emigraci\u00f3n diminu\u00edu durante a \u00faltima d\u00e9cada, a\u00ednda se estima que 857.781 chilenos e descendentes de chilenos viven no exterior, dos cales un 50,1% estar\u00eda na Arxentina, un 13,3% en Estados Unidos, un 4,9% en Suecia, un 4,4% no Canad\u00e1 e un 3,9% en Australia.\nDentro do pa\u00eds, a mobilidade da poboaci\u00f3n acrecentouse durante as \u00faltimas d\u00e9cadas provocando unha migraci\u00f3n masiva desde os campos cara \u00e1s grandes cidades do pa\u00eds. Mentres que nas rexi\u00f3ns do centro-sur chileno m\u00e1is do 80% da s\u00faa poboaci\u00f3n naceu na mesma rexi\u00f3n (como na do Biob\u00edo, onde alcanza o 86,11%), na Metropolitana de Santiago s\u00f3 o \u00e9 o 71% da poboaci\u00f3n, e nas rexi\u00f3ns extremas, como na de Magallanes e Ant\u00e1rtica Chilena, esta cifra chega s\u00f3 ao 55%.\nUrbanizaci\u00f3n.\nDe acordo co \u00faltimo censo, 13\u00a0090\u00a0113 chilenos, equivalentes ao 86,59% do total nacional, viv\u00edan en zonas urbanas. As rexi\u00f3ns con maior taxa de urbanizaci\u00f3n corresponden \u00e1s zonas extremas (97,68% na rexi\u00f3n de Antofagasta, 94,06% na de Tarapac\u00e1 e 92,6% na de Magallanes e Ant\u00e1rtica Chilena) e \u00e1s zonas m\u00e1is industrializadas do Val Central (96,93% na Rexi\u00f3n Metropolitana e 91,56% na de Valpara\u00edso). En tanto, 2\u00a0026\u00a0322 persoas, equivalentes ao 13,41% da poboaci\u00f3n total, viv\u00edan en zonas rurais dedicadas principalmente \u00e1 agricultura e a gander\u00eda, concentr\u00e1ndose nas rexi\u00f3ns do centro-sur do pa\u00eds, especialmente nas rexi\u00f3ns do Maule (33,59%), da Araucan\u00eda (32,33%) e de Los Lagos (31,56%).\nDesde mediados dos anos 1920, iniciouse un forte proceso de emigraci\u00f3n de habitantes de zonas rurais cara \u00e1s grandes cidades en procura de mellores condici\u00f3ns de vida. As\u00ed, estas comezaron a crecer e a expandirse formando grandes \u00e1reas metropolitanas e conurbaci\u00f3ns. O caso m\u00e1is notorio \u00e9 o da capital do pa\u00eds, Santiago de Chile ou \"Gran Santiago\" que, con 5\u00a0428\u00a0590 habitantes, albergaba o 35,9% da poboaci\u00f3n nacional en 2002. En 1907, era habitada por 383.587 habitantes, aumentando a 549.292 en 1920, cando representaba o 16% do total nacional; con todo, nos anos seguintes, a explosi\u00f3n demogr\u00e1fica fixo que a cidade se expandise cara \u00e1s zonas rurais, absorbendo antigas localidades campesi\u00f1as, como Puente Alto e Maip\u00fa, que son as d\u00faas comunas m\u00e1is poboadas de Chile. Actualmente, Santiago \u00e9 a s\u00e9tima cidade maior de Am\u00e9rica Latina e unha das cincuenta maiores do mundo.\nValpara\u00edso e Vi\u00f1a del Mar, de igual forma, convert\u00e9ronse nunha gran conurbaci\u00f3n. Ambas, sumadas a Conc\u00f3n, Quilpu\u00e9 e Villa Alemana forman a \u00e1rea metropolitana do Gran Valpara\u00edso. Pola s\u00faa banda, Concepci\u00f3n, Talcahuano, Hualp\u00e9n, Chiguayante, San Pedro de la Paz, Penco, Coronel, Lota, Hualqui e Tome forman a \u00e1rea metropolitana do Gran Concepci\u00f3n. Ambas as \u00e1reas metropolitanas superan os 660 mil habitantes.\nO resto das cidades m\u00e1is poboadas do pa\u00eds son Coquimbo-La Serena (296.253 habitantes), Antofagasta (285.255), Temuco (260.878), Rancagua (236.363), Iquique (214.586), Talca (191.154), Arica (175.441), Chill\u00e1n (165.528), Porto Montt (153.118), Los \u00c1ngeles (138.856), Calama (136.600), Copiap\u00f3 (134.531), Osorno (132.245), Quillota (128.874), Valdivia (127.750), Punta Arenas (116.005), San Antonio (106.101) e Curic\u00f3 (104.124). A maior\u00eda das cidades chilenas sit\u00faase na costa do Pac\u00edfico ou no Vale Central do pa\u00eds entre Santiago e Puerto Montt.\nSociedade.\nAta principios do s\u00e9culo XX, a sociedade chilena estaba dividida en clases alta e baixa inamovibles. A aristocracia chilena impu\u00f1a os seus intereses econ\u00f3micos, pol\u00edticos e sociais totalmente sen maiores contratempos. Con todo, desde a primeira metade do s\u00e9culo XX, o pa\u00eds logrou estruturarse ao redor da clase media.\nA pesar dos bos indicadores econ\u00f3micos de Chile e a notable reduci\u00f3n dos niveis de pobreza que, segundo o informe do Ministerio de Planificaci\u00f3n e Cooperaci\u00f3n de Chile (enquisa CASEN), reduciuse desde un 38,6% en 1990 a un 15,1% en 2009, do cal un 3,7% corresponde a indixentes e 11,4% a persoas vivindo por baixo do limiar de pobreza, o pa\u00eds a\u00ednda presenta un grave defecto: a desigual distribuci\u00f3n de ingresos entre a poboaci\u00f3n, o que xera unha gran brecha social entre ricos e pobres. En 2009, o coeficiente de Gini foi de 0,524, o que revela unha importante carencia na econom\u00eda que a\u00ednda non puido ser emendada. O quintil m\u00e1is rico do pa\u00eds ga\u00f1a 13,10 veces o que recibe o quintil m\u00e1is pobre do pa\u00eds. Esta desigualdade \u00e9 atribu\u00edda por distintos grupos ao actual sistema neoliberal, en contraposici\u00f3n \u00e1 econom\u00eda desenvolvida entre os anos 1950 e 1970, \u00e1 dotaci\u00f3n de factores naturais que obrigaron ao desenvolvemento dun tipo de econom\u00eda extractiva que favorec\u00eda as desigualdades e ata \u00e1 estrutura de elites herdada do per\u00edodo colonial.\nO idioma falado por case a totalidade dos chilenos \u00e9 o castel\u00e1n, que no pa\u00eds recibe o nome de \u00abcastel\u00e1n\u00bb. A gran maior\u00eda da poboaci\u00f3n utiliza a variante co\u00f1ecida como castel\u00e1n chileno e uns poucos o castel\u00e1n andino ou o castel\u00e1n chilote. Os idiomas nativos \u00fasanse pouco: s\u00f3 1.000 persoas usan o aimar\u00e1; o rapanui, un n\u00famero pr\u00f3ximo \u00e1s 3.000 persoas, principalmente na illa de Pascua; o quechua do sur \u00e9 usado por ao redor de 8.000 ind\u00edxenas e o mapudungun \u00e9 falado por un n\u00famero estimado de entre 140.000 e 260.000 persoas. Alg\u00fans outros idiomas, como o alem\u00e1n, o croata e o italiano, son falados polos membros das s\u00faas diversas colonias de orixe estranxeira.\nRelixi\u00f3n.\nSegundo o \u00faltimo censo realizado en 2002, dun total de 11\u00a0226\u00a0309 chilenos de 15 anos ou m\u00e1is, 7\u00a0853\u00a0428 declar\u00e1ronse cat\u00f3licos, equivalentes ao 69,95%, o que representou unha baixa no n\u00famero de fieis comparado co censo de 1992, no cal o 76,4% da poboaci\u00f3n de 14 anos e m\u00e1is se declarou cat\u00f3lico. En tanto, o 15,14% declarouse evanx\u00e9lico, o 1,06% como testemu\u00f1a de Xehov\u00e1, o 0,92% como morm\u00f3n, o 0,13% como xudeu, o 0,06% como cristi\u00e1n ortodoxo e o 0,03% como musulm\u00e1n. O 8,3% da poboaci\u00f3n declarouse ateo ou agn\u00f3stico e o 4,39% afirmou seguir outra relixi\u00f3n.\nA Igrexa cat\u00f3lica estivo separada do Estado desde 1925, ano en que o presidente Arturo Alessandri e o arcebispo Crescente Err\u00e1zuriz chegaron ao acordo de separar a Igrexa do Estade Chileno na Constituci\u00f3n. Deste xeito, terminouse co reco\u00f1ecemento como relixi\u00f3n oficial do Estado, renunciando este ao dereito de padroado que se herdou desde a Independencia, sen a aceptaci\u00f3n da Santa S\u00e9, e consagrando unha ampla liberdade de culto. A pesar de que a relevancia do catolicismo foi declinando nos \u00faltimos anos, a\u00ednda \u00e9 a relixi\u00f3n predominante e goza de algo de influencia na sociedade.\nO ecumenismo en Chile \u00e9 de longa data. Xa no ano 1970, a solicitude do goberno e co apoio do cardeal Silva Henr\u00edquez, realiz\u00e1ronse modificaci\u00f3ns no tradicional Te Deum do 18 de setembro co fin de transformalo nunha cerimonia de todas as igrexas cristi\u00e1s, ademais de contar coa participaci\u00f3n de representantes xudeus e musulm\u00e1ns.\nDurante os primeiros anos do R\u00e9xime Militar, as diferentes igrexas cristi\u00e1s crearon o Comit\u00e9 Prol Paz, que se converter\u00eda na Vigair\u00eda da Solidariedade en xaneiro de 1976, baixo o supervisi\u00f3n da Igrexa cat\u00f3lica, ga\u00f1\u00e1ndose o respecto pola s\u00faa defensa dos dereitos humanos.\nCultura.\nLiteratura.\nSegundo a tradici\u00f3n popular, Chile \u00e9 un \"pa\u00eds de poetas\". Isto d\u00e9bese \u00e1 importancia que ao longo da s\u00faa historia tiveron diversos literatos, especialmente no x\u00e9nero l\u00edrico. Xa no s\u00e9culo XVI, durante a conquista e colonizaci\u00f3n do actual territorio chileno, destacaron os poemas \u00e9picos \"La Araucana\" (1569), do espa\u00f1ol Alonso de Ercilla, e \"Arauco Domado\" (1596), de Pedro de O\u00f1a, o primeiro poeta nado no pa\u00eds. S\u00e9culos despois, sobresa\u00edron Pablo de Rokha, Vicente Huidobro, Enrique Lihn, Nicanor Parra, Gonzalo Rojas, ga\u00f1ador do Premio Miguel de Cervantes (2003);Jorge Teillier, e os ga\u00f1adores do Premio Nobel de Literatura, Gabriela Mistral (1945), a primeira latinoamericana galardoada cun Premio Nobel, e Pablo Neruda (1971), quen \u00e9 considerado un dos vinte e seis autores centrais do canon da literatura occidental de todos os tempos polo cr\u00edtico literario Harold Bloom.\nNo \u00e1mbito da narrativa, resaltaron Isabel Allende, considerada como a escritora en lingua espa\u00f1ola m\u00e1is lida do mundo, Alberto Blest Ga\u00f1a, Roberto Bola\u00f1o, Francisco Coloane, Jos\u00e9 Donoso, cuxa novela \"El obsceno p\u00e1jaro de la noche\" \u00e9 unha das obras esenciais do canon da literatura occidental do s\u00e9culo XX, segundo Harold Bloom; Jorge Edwards, ga\u00f1ador do Premio Miguel de Cervantes (1999); Marcela Paz, co\u00f1ecida polo seu personaxe \"Papelucho\", Manuel Rojas e Lu\u00eds Sep\u00falveda.\nNo x\u00e9nero dram\u00e1tico, sobresa\u00edron Isidora Aguirre, Juan Rafael Allende, Lu\u00eds Alberto Heiremans, Alejandro Sieveking, Sergio Vodanovi\u0107 e Egon Wolff, entre outros.\nA historieta ou \"c\u00f3mic\" en Chile ten unha historia centenaria. \"Federico Von Pilsener\" (1906), creaci\u00f3n do pintor Pedro Subercaseaux baixo o pseud\u00f3nimo Lustig, \u00e9 considerado o primeiro personaxe do \"c\u00f3mic\" chileno. Actualmente, unha das principais iconas da cultura popular \u00e9 \"Condorito\", historieta creada por Pepo en 1949, que se converteu en todo un s\u00edmbolo nacional.\nM\u00fasica.\nA m\u00fasica folcl\u00f3rica de Chile caracter\u00edzase pola mestura de sons tradicionais aborixes con aqueles tra\u00eddos desde Espa\u00f1a. A cueca, danza nacional desde novembro de 1979, \u00e9 un bo exemplo diso: ten caracter\u00edsticas propias dependendo da zona do pa\u00eds en que se representa.\nO folclore m\u00e1is tradicional foi executado a trav\u00e9s do tempo por diversos artistas, destacando alg\u00fans como Margot Loyola, Nicanor Molinare e conxuntos como Los de Ram\u00f3n e Los Huasos Quincheros. Desde principios dos anos de 1960, co chamado \"Neofolclore\", e sobre todo durante os anos 70, coa chamada \"Nova Canci\u00f3n Chilena\", produciuse un rexurdimento da m\u00fasica de ra\u00edz folcl\u00f3rica, con artistas que investigaron as orixes musicais do seu pa\u00eds e compuxeron e interpretaron os seus propios temas inspirados nestas investigaci\u00f3ns. Deste movemento destacan m\u00fasicos como V\u00edctor Jara, Patricio Manns, Violeta Parra e grupos como Illapu, Inti-Illimani, Los Jaivas e Quilapay\u00fan. Tam\u00e9n se encargaron de difundir e manter vivo o acervo musical chileno distintos grupos de danza, como o Ballet Folcl\u00f3rico Nacional (BAFONA, f. 1965) e o Ballet Folcl\u00f3rico de Chile (BAFOCHI, f. 1987).\nPor outra banda, Chile contou con compositores e int\u00e9rpretes de diversas ramas da m\u00fasica douta, como os compositores Pedro Humberto Allende Sar\u00f3n, Vicente Bianchi e Afonso Leng, ou os pianistas Claudio Arrau, Alfredo Perl, Rosita Renard e o tenor Ram\u00f3n Vinay, entre outros.\nNos anos 80, consolid\u00e1ronse grupos de tendencia jazz fusi\u00f3n con forte influencia latinoamericana, tales como Congreso e Fulano, o que anos despois pasar\u00eda a chamarse fusi\u00f3n latinoamericana. Doutra banda, a influencia de sons de orixe anglosaxoa m\u00e1is masivos, como o \"pop\" e o \"rock\", permitiu a formaci\u00f3n de grupos como Los Prisioneros, Los Tres, La Ley, Lucybell, Chancho en Piedra e Joe Vasconcellos, entre outros. Outros importantes representantes da m\u00fasica popular de orixe latinoamericano foron Lucho Gatica ou Los \u00c1ngeles Negros en canto a boleros, Myriam Hern\u00e1ndez na balada, e La Sonora de Tommy Rey na cumbia, por nomear s\u00f3 alg\u00fans.\nDesde 1987, a Sociedad Chilena del Derecho de Autor (SCD) foi a instituci\u00f3n dedicada a rexistrar a propiedade intelectual de cada obra e o seu autor. Ademais de recadar os dereitos xerados a trav\u00e9s dos medios de comunicaci\u00f3n nacionais, preoc\u00fapase de difundir e promover o desenvolvemento da m\u00fasica chilena. Outras das s\u00faas labores \u00e9 a formaci\u00f3n de novos m\u00fasicos e a previsi\u00f3n en materias sociais e de sa\u00fade dos seus socios, mediante as prestaci\u00f3ns asistenciais.\nTam\u00e9n se destaca o Festival Internacional da Canci\u00f3n de Vi\u00f1a do Mar, que leva a cabo na cidade de Vi\u00f1a del Mar. \u00c9 considerado como o maior festival musical de Am\u00e9rica Latina. A s\u00faa primeira versi\u00f3n realizouse en 1959, perdurando ata o d\u00eda de hoxe debido ao seu \u00e9xito en Chile e nos pa\u00edses de fala hispana grazas \u00e1 variedade de artistas que se presentan nel.\nIdentidade e tradici\u00f3ns.\nAs expresi\u00f3ns culturais var\u00edan notoriamente en diferentes zonas do pa\u00eds, debido, principalmente, \u00e1s diferentes caracter\u00edsticas xeogr\u00e1ficas que presenta o territorio chileno.\nA zona norte do pa\u00eds caracter\u00edzase por diversas manifestaci\u00f3ns culturais que combinan a influencia dos pobos ind\u00edxenas andinos coa dos conquistadores hispanos, \u00e1s que se suma a importancia que pos\u00faen as festividades e tradici\u00f3ns relixiosas, destac\u00e1ndose as diabladas e a Festa de la Tirana.\nA zona central identif\u00edcase principalmente coas tradici\u00f3ns rurais do campo chileno e a denominada cultura huasa, que se estende entre as rexi\u00f3ns de Coquimbo e a do Biob\u00edo, maioritariamente. Como nesta rexi\u00f3n xeogr\u00e1fica conc\u00e9ntrase a maior parte da poboaci\u00f3n chilena, consid\u00e9rase tradicionalmente como a principal identidade cultural do pa\u00eds. A s\u00faa m\u00e1xima expresi\u00f3n real\u00edzase durante as festividades de Festas Patrias, a mediados de setembro.\nA cultura dos mapuches e as tradici\u00f3ns da facenda dominan na zona da Araucan\u00eda, mentres que a influencia alem\u00e1 \u00e9 preponderante nas proximidades de Valdivia e Llanquihue. Debido ao seu illamento do resto do pa\u00eds, no arquip\u00e9lago de Chilo\u00e9 xerouse unha cultura coa s\u00faa propia mitolox\u00eda. As rexi\u00f3ns do extremo austral tam\u00e9n xeraron unha identidade propia influenciada principalmente polos inmigrantes, tanto de Chilo\u00e9 e do centro do pa\u00eds as\u00ed como da exIugoslavia, e que en Magallanes caracter\u00edzase por un marcado rexionalismo.\nA identidade cultural da illa de Pascua \u00e9 \u00fanica debido ao desenvolvemento dunha cultura polinesia desde tempos inmemoriais completamente illada por varios s\u00e9culos.\nCon todo, nas \u00faltimas d\u00e9cadas, o desenvolvemento econ\u00f3mico e a globalizaci\u00f3n afectaron os costumes tradicionais do pa\u00eds, as que se mante\u00f1en principalmente nas zonas rurais. Actualmente, os habitantes das principais urbes do pa\u00eds asimilaron a influencia das culturas europea e estadounidense en deterioraci\u00f3n da identidade hist\u00f3rica nacional."}
{"id": "4568", "revid": "5863", "url": "https://gl.wikipedia.org/wiki?curid=4568", "title": "Antipapa", "text": "Antipapa \u00e9 aquela persoa que, en oposici\u00f3n \u00e1 cabeza da Igrexa cat\u00f3lica vista como lex\u00edtimo reclama para si o t\u00edtulo de Papa de xeito non oficial ou non suxeito \u00e1s normas da Igrexa que rex\u00edan en cada momento a elecci\u00f3n de papa.\nCaracter\u00edsticas.\nNon indica unha postura contraria \u00e1 doutrina cat\u00f3lica, sen\u00f3n simplemente un intento de usurpaci\u00f3n ou un p\u00f3r de manifesto o descontento co liderado papal conxuntural. Os antipapas aparecen sobre todo en per\u00edodos de turbulencia, coma no Cisma de Occidente.\nListaxe de antipapas.\nTraslado a Avi\u00f1\u00f3n, Francia"}
{"id": "4569", "revid": "56817", "url": "https://gl.wikipedia.org/wiki?curid=4569", "title": "Katsuhiro Otomo", "text": "Katsuhiro \u014ctomo (en caracteres xaponeses \u5927\u53cb \u514b\u6d0b), nado na prefectura de Miyagi o 14 de abril de 1954, \u00e9 un historietista, autor de banda dese\u00f1ada e director de cinema xapon\u00e9s.\nTraxectoria.\nTen gran consideraci\u00f3n tanto en occidente como en oriente. Foi un dos primeiros autores de banda dese\u00f1ada xaponesa en publicar en occidente. \"Domu\" (editada en Espa\u00f1a como \"Pesadillas\" por Norma Editorial) e \"AKIRA\" son obras que abriron o mundo da BD en Europa \u00e1s produci\u00f3ns e sensibilidade xaponesas. As carecter\u00edsticas principais da maior\u00eda do seu traballo son a procura dun realismo e tem\u00e1ticas adultas tanto no visual como no argumental. Foi un dos autores clave na BD xaponesa dos oitenta, ao axudar a criar un estilo realista propiamente xapon\u00e9s e a abrir o mercado xapon\u00e9s \u00e1s innovaci\u00f3ns e experimentaci\u00f3ns visuais da BD francesa e tam\u00e9n \u00e1 inversa, levando a occidente o estilo narrativo e visual oriental.\nDomu \u7ae5\u5922 (\"Pesadelos\").\nDespois de diferentes relatos curtos e algunha serie inacabada (\"Fierball\"), debuxou Domu, unha historia de ciencia ficci\u00f3n na que xoga co sobrenatural e os so\u00f1os infant\u00eds. Tivo un grande \u00e9xito e ga\u00f1ou o premio literario SF Grand Prix. Isto levantou cr\u00edticas, xa que nunca este premio fora outorgado a unha BD anteriormente. Nesta obra xa se ve m\u00e1is claramente o estilo que mostrar\u00e1 na s\u00faa obra m\u00e1is co\u00f1ecida: AKIRA.\nAKIRA.\nConsiderado por moitos a s\u00faa obra mestra, naceu como BD en 1981, na revista \"Young Magazine\". \u00c9 unha historia de ciencia ficci\u00f3n futurista de tipo ciberpunk. Conta a historia de Kaneda e o seu amigo Tetsuo que adquire estra\u00f1os poderes despois duns experimentos militares. A historia, chea de acci\u00f3n e narrada dunha forma maxistral e innovadora foi un \u00e9xito internacional e levou a banda dese\u00f1ada xaponesa \u00e1 atenci\u00f3n dos pa\u00edses occidentais, nos que daquela se ti\u00f1a unha idea vaga sobre a banda dese\u00f1ada xaponesa. Os fondos feitos cun detalle poucas veces visto na bd daba unha ambientaci\u00f3n profunda e fascinante que os autores europeos e americanos admiraron.\nA forza visual da obra, a boa construci\u00f3n da trama e a interesante visi\u00f3n do futuro fan de AKIRA unha obra capital para entender a ciencia ficci\u00f3n dentro da banda dese\u00f1ada.\nGrazas ao \u00e9xito da obra f\u00edxose unha adaptaci\u00f3n cinematogr\u00e1fica de animaci\u00f3n da obra, dirixida polo propio Katsuhiro Otomo. Cun orzamento espectacular para unha produci\u00f3n non xaponesa e unha est\u00e9tica completamente nova conseguiu un \u00e9xito internacional importante e est\u00e1 considerada filme de culto dentro da animaci\u00f3n."}
{"id": "4570", "revid": "5863", "url": "https://gl.wikipedia.org/wiki?curid=4570", "title": "Silvia Jato", "text": "Silvia Jato N\u00fa\u00f1ez, nada en Lugo o 6 de xu\u00f1o de 1971, \u00e9 unha presentadora de televisi\u00f3n e modelo. \u00c9 licenciada en Ciencias Econ\u00f3micas e Empresariais pola Universidade San Pablo CEU de Madrid.\nTraxectoria.\nIniciou a s\u00faa carreira como modelo. Elixida Miss Galicia, participou no Certame de Miss Espa\u00f1a en 1989, onde foi elixida Miss Nacional (Primeira Dama de Honra) e Miss Fotoxenia. En 1991 foi Primeira Dama de Honra de Miss Europa, certame no que tam\u00e9n obtivo os t\u00edtulos de Miss Fotoxenia e Miss Simpat\u00eda.\nEn 1991 comezou a s\u00faa carreira profesional no mundo da televisi\u00f3n na TVG como presentadora do programa \"Sabor a ti\". Un ano despois presentou nesta mesma cadea o especial fin de ano titulado \"Sabor 92\", a \"Gala pro-Bosnia\" e a \"Gala Santiago de Compostela, Capital Cultural Europea do ano 2000\".\nTam\u00e9n presentou na TVG a \"Pasarela de Estrelas\" durante os anos 1995 e 1996. Neste mesmo ano empezou a traballar tam\u00e9n para Antena 3 Televisi\u00f3n, onde fixo a presentaci\u00f3n da canle Antena 3 Internacional, as\u00ed como a \"Gala de Noitevella\". Pouco despois presentou na TVG a gala de moda \"Pazo de Mari\u00f1\u00e1n\" e un ano despois a segunda edici\u00f3n desta mesma gala.\nEn 1997 empezou a traballar como redactora do programa \"En Antena\" de Antena 3, espazo que conduc\u00eda In\u00e9s Ballester. Posteriormente pasou a presentar \"Noche de Impacto\" (1998) xunto a Carlos Garc\u00eda Hirschfeld, d\u00faas tempadas de \"M\u00edrame\" (1999-2000) e m\u00e1is recentemente \"Pelopicopata\" (2004) e \"Los M\u00e1s\" (2004), xunto a Arturo Valls. Todos eles en Antena 3.\nDe 2000 a 2005 conduciu o programa que m\u00e1is \u00e9xito lle deu, \"Pasapalabra\", tam\u00e9n en Antena 3. E no 2005 presentou por segunda vez a \"Gala de Noitevella\".\nXa no 2006 a presentadora tras finaliza-lo seu contrato con Antena 3 asinou con Telecinco, onde permanece un ano, presentando durante uns meses o programa vespertino \"All\u00e1 t\u00fa\", substitu\u00edndo a Jes\u00fas V\u00e1zquez.\nEn maio de 2007 participou como monologuista no concurso \"El club de Flo\", en LaSexta. Pouco despois era fichada por Televisi\u00f3n Espa\u00f1ola. O seu \u00fanico traballo para a cadea p\u00fablica con todo foi sustuir a In\u00e9s Ballester na presentaci\u00f3n do magazine \"Por la ma\u00f1ana\" durante o ver\u00e1n de 2007.\nContratada pola cadea Cuatro en 2008, desde xu\u00f1o dese ano presenta o concurso \"Fifty Fifty\". Logo de ter \u00e1 s\u00faa terceira filla en agosto de 2009, regresou ao traballo, acompa\u00f1ando a Xos\u00e9 Ram\u00f3n Gayoso na presentaci\u00f3n do programa Luar en TVG.\nEn 2010 presenta un concurso musical nas autonomicas 7RM (de Murcia), Telemadrid, Canal Sur, Arag\u00f3n TV, Canal 9 e Castilla La Mancha TV, titulado \"Generaci\u00f3n de estrellas\".\nUn ano despois, en xaneiro de 2011, comeza a conducir o concurso Trivial Pursuit, en Veo7 Televisi\u00f3n.\nDesde o 16 de xaneiro ata o 2 de marzo de 2012, presentou o concurso \"Metro a Metro\", en Telemadrid acompa\u00f1ada por David Moreno.\nEntre setembro de 2013 e finais de 2014 colabora no programa de radio \"Es la ma\u00f1ana de Federico\" en esRadio presentando todos os luns a secci\u00f3n de psicolox\u00eda do programa.\nA finais de 2014 trasl\u00e1dase a Vigo para presentar \"Na nosa nube\" e o programa \"Boas Tardes\", en substituci\u00f3n de Lu\u00eds Fraga ata xu\u00f1o de 2015, producido polo \"Produtora Faro\" e emitido en directo pola TVG.\nO 27 de xu\u00f1o de 2016 co\u00f1\u00e9cese que Silvia Jato substituir\u00e1 a Maril\u00f3 Montero \u00e1 fronte de \"La ma\u00f1ana de La 1\" en TVE durante os meses de xullo e agosto.\nVida persoal.\nSilvia Jato estivo casada co aviador Eduardo San Rom\u00e1n, con quen ten tres fillos: Lucas, nacido en 2003; Claudia, en 2005; e Luc\u00eda, en 2009. En abril de 2021 casou con Alberto Fabra. O seu irm\u00e1n, Manuel Jato, foi xogador do Club Baloncesto Breog\u00e1n na Liga ACB."}
{"id": "4572", "revid": "1987", "url": "https://gl.wikipedia.org/wiki?curid=4572", "title": "-490", "text": "O ano -490 foi un ano do calendario romano prexuliano. No Imperio romano co\u00f1ec\u00edase como o Ano do consulado de Camerino e Flavo (ou, menos frecuentemente, ano 264 \"Ab urbe condita\"). \nOutros.\nHistoria ano a ano"}
{"id": "4573", "revid": "5863", "url": "https://gl.wikipedia.org/wiki?curid=4573", "title": "Roberto N\u00f3voa", "text": "Roberto N\u00f3voa Santos, nado na Coru\u00f1a o 6 de xullo de 1885 e finado en Santiago de Compostela o 9 de decembro de 1933, foi un m\u00e9dico galego. Salientou, con colegas como Juan Madinabeitia, Te\u00f3filo Hernando, Gregorio Mara\u00f1\u00f3n, Carlos Jim\u00e9nez D\u00edaz, na modernizaci\u00f3n do ensino e a pr\u00e1ctica da medicina en Espa\u00f1a nas primeiras d\u00e9cadas do s\u00e9culo XX.\nTraxectoria.\nIngresou na Universidade de Santiago de Compostela en setembro de 1900, onde cursou brillantemente a licenciatura en Medicina, que obtivo en xu\u00f1o de 1907. Finalizada a carreira foi axudante do profesor Ram\u00f3n Varela de la Iglesia na c\u00e1tedra de Fisiolox\u00eda. Posteriormente deixou a instituci\u00f3n, instalando a consulta privada en Ferrol e, despois, na s\u00faa cidade natal, A Coru\u00f1a. En 1911 reintegrouse na Facultade de Medicina da Universidade de Santiago como interino de Patolox\u00eda xeral, ga\u00f1a a praza de auxiliar ese ano e oposita e acada a c\u00e1tedra ao ano seguinte. Acode, cunha bolsa da Xunta para Ampliaci\u00f3n de Estudos a completar a s\u00faa formaci\u00f3n en diversos laboratorios europeos, salientando a estancia na Cl\u00ednica M\u00e9dica da Universidade de Estrasburgo, na que traballou con Karel Frederik Wenckebach e Le\u00f3n Blum. Roberto N\u00f3voa ti\u00f1a un perfil singular entre o profesorado da Universidade e as s\u00faas ideas non eran ben acollidas polos sectores conservadores.\nAnarquista na mocidade, sufriu un forte ataque do clero compostel\u00e1n a ra\u00edz do discurso que pronunciou na inauguraci\u00f3n do curso acad\u00e9mico 1920-1921, \"El problema del Mundo Interior\". En 1928 ga\u00f1ou as oposici\u00f3ns \u00e1 c\u00e1tedra de Patolox\u00eda na Universidade de Madrid, un traslado no que tivo moito que ver o malestar con que se atopaba na Facultade de Medicina compostel\u00e1. Tivo sona de ser un excelente docente, os alumnos destacan a s\u00faa atenci\u00f3n \u00e1 formaci\u00f3n cl\u00ednica. Foi creador dun equipo de investigaci\u00f3n. Desde a c\u00e1tedra madrile\u00f1a atraer\u00eda unha gran cantidade de estudantado galego para rematar a s\u00faa formaci\u00f3n.\nO \"Manual de Patolog\u00eda general\".\nNas Facultades de Medicina de Espa\u00f1a, na segunda parte do s\u00e9culo XIX, a posici\u00f3n maioritaria era a favorable ao denominado eclecticismo m\u00e9dico, que baixo a aparencia de ecuanimidade, era un atranco \u00e1s innovaci\u00f3ns. Esa situaci\u00f3n tam\u00e9n se plasmaba no \u00e1mbito da Patolox\u00eda xeral.\nNese contexto, N\u00f3voa vai ser un elemento clave na renovaci\u00f3n da Patolox\u00eda xeral en Galicia e en Espa\u00f1a, pois o seu Manual de patolox\u00eda xeral permitiu que chegase \u00e1s aulas universitarias o pensamento fisiopatol\u00f3xico ao m\u00e1is alto nivel cient\u00edfico da \u00e9poca. A primeira edici\u00f3n apareceu en tres tomos, entre 1916 e 1919. A obra, que tivo un notable impacto, alcanzou seis edici\u00f3ns, a \u00faltima, en 1934, editada con posterioridade \u00e1 morte do seu autor.\nN\u00f3voa utilizou unha linguaxe accesible e ofreceu unha brillante s\u00edntese. Part\u00eda de considerar, en sinton\u00eda co enfoque fisiopatol\u00f3xico, o organismo como un conxunto no que as actividades fisiol\u00f3xicas oscilan dentro de l\u00edmites bastante amplos grazas \u00e1 capacidade de adaptaci\u00f3n. A enfermidade era entendida como un proceso que expresa a falta de adaptaci\u00f3n; concepci\u00f3n que superaba a visi\u00f3n lesional, afirmando que a localizaci\u00f3n de s\u00edntomas non sempre garda relaci\u00f3n co asento da enfermidade. A continuaci\u00f3n estudaba os sistemas e aparatos no seu funcionalismo alterado, nunha visi\u00f3n global que incl\u00fae, como novidade en Espa\u00f1a, os procesos psicopatol\u00f3xicos e a difusi\u00f3n da obra de Sigmund Freud.\nOutras contribuci\u00f3ns cient\u00edficas.\nN\u00f3voa despregou unha intensa actividade. Publicou preto de trescentos traballos, manifestando un especial interese pola difusi\u00f3n dos co\u00f1ecementos m\u00e9dicos, o que concretaba na publicaci\u00f3n de numerosos artigos divulgativos e conferencias. Participou en obras relevantes, como a \"Medicina interna\" de Hernando &amp; Mara\u00f1\u00f3n, 1916-1920. Ademais, foi membro do equipo de direcci\u00f3n da revista \"Archivos de Endocrinolog\u00eda y Nutrici\u00f3n\", fundada por Mara\u00f1\u00f3n, en compa\u00f1\u00eda de Houssay e Augusto Pi e Su\u00f1er. Dirixiu \"Galicia m\u00e9dica\" e participou en varias revistas de divulgaci\u00f3n cient\u00edfica e na potenciaci\u00f3n de foros m\u00e9dicos.\nAs s\u00faas principais contribuci\u00f3ns, segundo Garc\u00eda Sabell, son as seguintes:\nUn dos seus temas preferidos de investigaci\u00f3n foi a diabetes. Na memoria dedicada a estudar esa cuesti\u00f3n det\u00e1llanse os logros alcanzados, entre os que figuran o papel de precursor do actual tratamento da diabetes con incretinas e o descubrimento da funci\u00f3n hipoglucemiante da secretina.\nIntervenci\u00f3n no debate feminista.\nA historia do antifeminismo \u00e9 longa e est\u00e1 enchida de testemu\u00f1os procedentes de diferentes ideolox\u00edas. Os libros mis\u00f3xinos do m\u00e9dico e psiquiatra alem\u00e1n Paul Julius Moebius, \"A inferioridade mental da muller\" e do fil\u00f3sofo austr\u00edaco Otto Weininger, \"Sexo e car\u00e1cter\", resultaron moi populares en medios progresistas, de feito, as dificultades para unha cr\u00edtica \u00e1s teor\u00edas da inferioridade feminina nese \u00e1mbito ideol\u00f3xico foron enormes. Entre m\u00e9dicos positivistas xurdiu un antifeminismo \"con base cient\u00edfica\". Nese grupo debemos situar as intervenci\u00f3ns de N\u00f3voa. As s\u00faas d\u00faas principais publicaci\u00f3ns sobre o tema son: \"La Indigencia espiritual del sexo feminino. Las pruebas anat\u00f3micas, fisiol\u00f3gicas y psicol\u00f3gicas de la pobreza mental de la mujer. Su explicaci\u00f3n biol\u00f3gica\" (1908) e \"La mujer, nuestro sexto sentido y otros esbozos\" (1929). En ambas as d\u00faas pretende xustificar con raz\u00f3ns biol\u00f3xicas a inferioridade da muller e o seu papel subordinado ao home. Outros colegas de N\u00f3voa participaron no debate e, en xeral, coa excepci\u00f3n de Santiago Ram\u00f3n y Cajal, coincidiron no b\u00e1sico coas s\u00faas formulaci\u00f3ns. As\u00ed aconteceu con Jos\u00e9 G\u00f3mez Oca\u00f1a e Gregorio Mara\u00f1\u00f3n y Posadillo. N\u00f3voa sintoniza con ese machismo dominante entre importantes sectores da intelectualidade e comunidade cient\u00edfica espa\u00f1ola. Non obstante, no terreo pr\u00e1ctico apoiou mulleres no seu \u00e1mbito e equipo, promov\u00e9ndoas nas s\u00faas carreiras profesionais, como aconteceu no caso paradigm\u00e1tico das irm\u00e1s Elisa e Jimena Fern\u00e1ndez de la Vega. Por outra parte, N\u00f3voa afrontou este e outros temas complexos dende a autenticidade e a coherencia. Estaba convencido de que a ciencia xustificaba unha diferenza radical entre os sexos, do mesmo modo que noutras \u00e1reas defendeu con vehemencia posici\u00f3ns heterodoxas.\nPublicaci\u00f3ns sobre outros temas.\nO activo e polifac\u00e9tico N\u00f3voa prestou a s\u00faa atenci\u00f3n a moi variadas cuesti\u00f3ns, mostrando unha especial preocupaci\u00f3n pola relaci\u00f3n entre a alma e o corpo e a morte. Sobre o primeiro asunto destaca o seu discurso acad\u00e9mico, \"El Problema del Mundo Interior\" (1920) e a publicaci\u00f3n \"Physis y Psyquis\" (1922). Tratou a segunda cuesti\u00f3n en \"El instinto de la muerte\" (1927) e \"La Inmortalidad y los origenes del sexo\" (1931). A s\u00faa obra relacionada coa psicolox\u00eda foi estudada por Fern\u00e1ndez Teijeiro, 1997, quen afirma que \"Sin pretender ser un psic\u00f3logo, ni desarrollar una teor\u00eda psicol\u00f3gica, el an\u00e1lisis y s\u00edntesis de su obra nos ha permitido encontrar algunas interesantes aportaciones a la psicolog\u00eda y ciencias afines, desde la neurolog\u00eda, la antropolog\u00eda, la sexualidad y la propia psicolog\u00eda cientifica, que en su \u00e9poca se encontraba en un prometedor desarrollo en nuestro pa\u00eds\".\nA\u00ednda que N\u00f3voa afirmaba que as s\u00faas formulaci\u00f3ns nestas cuesti\u00f3ns non sair\u00edan do \u00e1mbito cient\u00edfico, \"es un pat\u00f3logo profesional quien escribe, y huelga advertir que va a intentar divisar el turbio panorama desde su atalaya biol\u00f3gica\", o certo \u00e9 que incorr\u00eda en numerosas especulaci\u00f3ns.\nParticipaci\u00f3n en pol\u00edtica.\nNa s\u00faa xuventude universitaria identificouse coa ideolox\u00eda anarquista e publicou numerosos artigos en revistas desa tendencia, asinando como Pedro Novoakow ou como Max.\nNo terreo da pol\u00edtica institucional, en 1924 foi nomeado deputado polo distrito de Santiago-Padr\u00f3n na Deputaci\u00f3n provincial de Coru\u00f1a. Dende ese posto realizou a proposta de integrar o Hospital provincial na Facultade de Medicina da Universidade galega, cuesti\u00f3n que provocou un debate social.\nNa II Rep\u00fablica ser\u00eda deputado representando a Federaci\u00f3n Republicana Gallega. Nas Cortes defendeu unha rep\u00fablica integral, unitaria, que ao mesmo tempo reco\u00f1ecese as autonom\u00edas e interveu en contra da concesi\u00f3n do dereito ao voto \u00e1s mulleres."}
{"id": "4574", "revid": "109216", "url": "https://gl.wikipedia.org/wiki?curid=4574", "title": "Batalla de Marat\u00f3n", "text": "Co\u00f1\u00e9cese como batalla de Marat\u00f3n \u00e1 que libraron a liga grega e os persas preto de Marat\u00f3n, Grecia, na que se impediu a invasi\u00f3n de Grecia polo Imperio Persa. Nela, 10\u00a0000 soldados atenienses venceron a 26\u00a0000 persas. A nova da vitoria foi levada por un soldado ateniense, Fid\u00edpides, que morreu de esgotamento ao chegar a Atenas, dando as\u00ed orixe \u00e1 proba ol\u00edmpica do marat\u00f3n, na que se percorre a distancia que separaba as d\u00faas cidades.\nMilc\u00edades, avisado do desembarque persa, incumbiu os atenienses a fac\u00e9renlles fronte. Enviaron a Fid\u00edpides a Esparta para solicitar axuda, correndo 220 quil\u00f3metros nun d\u00eda a cabalo. Os espartanos prometeron enviar axuda, mais argumentaron que, por raz\u00f3ns relixiosas (xa que se encontraban no nono d\u00eda do mes lunar), non poder\u00edan facelo antes de seis d\u00edas. Milc\u00edades non pod\u00eda esperar tanto tempo e lanzouse ao ataque contra os persas cos efectivos de que dispu\u00f1a.\nO n\u00famero de atenienses flutuaba probabelmente entre dez e quince mil combatentes, e as forzas persas eran uns vinte mil. Her\u00f3doto di que os persas ti\u00f1an seiscentos barcos, se ben outros autores gregos aumentan as forzas enimigas at\u00e9 un mill\u00f3n de efectivos, dato esaxerado e inveros\u00edmil. Os gregos cercaron os persas, que responderon cunha choiva de frechas, levando os gregos a precipit\u00e1rense contra o inimigo e forzando a disposici\u00f3n en formaci\u00f3ns fechadas, impedindo o uso da cabalar\u00eda.\nEsta acci\u00f3n foi determinante, pois os persas non pod\u00edan facer moito contra as largas lanzas das forzas gregas preparadas para un combate corpo a corpo, xa que os seus arcos non lles serv\u00edan, e as espadas, pu\u00f1ais e espadas curtas non pod\u00edan facer grande dano aos gregos protexidos con couraza. Os persas ofereceron grande resistencia, conseguindo romper en determinado momento o cerco grego, mais logo foi reagrupado, e estes fix\u00e9ronos recuar at\u00e9 o lugar do desembarque, onde se deu a \u00faltima parte do combate.\nOs atenienses capturaron sete barcos, mais eran insuficientes para impedir a retirada do ex\u00e9rcito inimigo, que foi totalmente masacrado. As tropas persas, derrotadas, regresaron a Asia, mais isto non significou que o problema se solucionase entre persas e gregos, pois logo ocorrer\u00eda unha nova guerra.\nFid\u00edpides, segundo conta a lenda, foi mandado por Milc\u00edades a correr os 42 quil\u00f4metros que separaban a Marat\u00f3n de Atenas para anunciar a vitoria grega. Ap\u00f3s anunciala coa frase \"Alegr\u00e1devos, atenienses, n\u00f3s vencemos!\", caeu morto debido ao esforzo."}
{"id": "4575", "revid": "22570", "url": "https://gl.wikipedia.org/wiki?curid=4575", "title": "1066", "text": "Outros.\nHistoria ano a ano"}
{"id": "4576", "revid": "98629", "url": "https://gl.wikipedia.org/wiki?curid=4576", "title": "Batalla de Hastings", "text": "A batalla de Hastings tivo lugar o 14 de outubro de 1066 entre o ex\u00e9rcito normando do duque Guillerme II de Normand\u00eda e un ex\u00e9rcito ingl\u00e9s baixo o rei anglosax\u00f3n Haroldo Godwinson, dando comezo \u00e1 conquista normanda de Inglaterra. Tivo lugar a uns 11\u00a0km \u00f3 noroeste de Hastings, preto da vila actual de Battle, East Sussex, e resultou nunha vitoria decisiva para os normandos.\nA morte do rei Eduardo o Confesor en xaneiro de 1066, quen non tivo fillos, deu lugar a unha loita sucesoria entre varios aspirantes \u00f3 seu trono. Haroldo foi coroado rei pouco despois da morte de Eduardo, pero tivo que combater as invasi\u00f3ns de Guillerme, do seu propio irm\u00e1n Tostig e do rei noruegu\u00e9s Haraldo Hardrada. Hardrada e Tostig derrotaron a un ex\u00e9rcito ingl\u00e9s reunido de forma apresurada na batalla de Fulford o 20 de setembro de 1066, pero foron derrotados por Haroldo na batalla de Stamford Bridge cinco d\u00edas despois. As mortes de Tostig e Hardrada nesta batalla deixaron a Guillerme coma o \u00fanico opo\u00f1ente de Haroldo. Mentres este e as s\u00faas forzas estaban a recuperarse da batalla de Stamford Bridge, Guillerme desembarcou a s\u00faa forza de invasi\u00f3n no sur de Inglaterra en Pevensey o 28 de setembro de 1066, e estableceu unha cabeza de praia para a s\u00faa conquista. Haroldo viuse obrigado a marchar rapidamente cara \u00f3 sur, reunindo o seu ex\u00e9rcito sobre a marcha.\nDesco\u00f1\u00e9cese o n\u00famero exacto das forzas presentes na batalla. As estimaci\u00f3ns modernas indican cifras de \u00f3 redor de 10\u00a0000 soldados de Guillerme e uns 7\u00a0000 de Haroldo. O ex\u00e9rcito ingl\u00e9s estaba composto na s\u00faa maior\u00eda de infanter\u00eda e ti\u00f1a poucos arqueiros, mentres que s\u00f3 a metade a forza de invasi\u00f3n era infanter\u00eda, co resto dividido en partes iguais entre cabaler\u00eda e arqueiros. Haroldo tentou sorprender a Guillerme, pero os exploradores deste atoparon o ex\u00e9rcito de Haroldo e informaron da s\u00faa chegada a Guillerme, que marchou dende Hastings ata o campo de batalla para enfrontarse a Haroldo. A batalla durou dende as 9\u00a0am ata o anoitecer. Os primeiros esforzos dos invasores para rachar as li\u00f1as inglesas foron pouco efectivos. Os normandos pasaron ent\u00f3n a adoptar unha t\u00e1ctica que consistiu en simular unha fuxida por mor do p\u00e1nico para posteriormente volver loitar cos seus perseguidores. A morte de Haroldo cara \u00f3 final da batalla deu lugar \u00e1 retirada e derrota da maior parte do seu ex\u00e9rcito. Tras unha marcha posterior e unhas pequenas escaramuzas, Guillerme foi coroado rei o d\u00eda de Nadal de 1066.\nA resistencia e rebeli\u00f3ns \u00f3 reinado de Guillerme seguiron tras esta batalla, pero Hastings marcou a culminaci\u00f3n da conquista de Inglaterra por parte de Guillerme. O n\u00famero de baixas non se co\u00f1ece con exactitude, pero segundo alg\u00fans historiadores as estimaci\u00f3ns indican que morreron 2\u00a0000 invasores xunto cuns 4\u00a0000 ingleses. Guillerme fundou un mosteiro no lugar da batalla, e o altar maior da igrexa da abad\u00eda est\u00e1 presuntamente localizado no lugar no que morreu Haroldo.\nContexto hist\u00f3rico.\nEn 911 Carlos III de Francia permitiu que un grupo de viquingos se asentasen en Normand\u00eda baixo o mando do seu l\u00edder Rollo. O seu asentamento tivo \u00e9xito, e adapt\u00e1ronse rapidamente \u00e1 cultura ind\u00edxena, renunciando \u00f3 paganismo, convert\u00e9ndose \u00f3 cristianismo, e mestur\u00e1ndose coa poboaci\u00f3n local. Estes viquingos pasaron a ser co\u00f1ecidos como os \"homes do norte\", do que derivaron os nomes de \"Normand\u00eda\" e \"normandos\". Tras un tempo as fronteiras do ducado normando expand\u00edronse cara \u00f3 oeste. No ano 1002, o rei \u00c6thelred II de Inglaterra casou con Emma, irm\u00e1 de Ricardo II de Normand\u00eda. O seu fillo, Eduardo o Confesor, pasou moitos anos no exilio en Normand\u00eda, e pasou a ser o sucesor do trono de Inglaterra en 1042. Isto deu lugar ao establecemento dun grande interese normando na pol\u00edtica inglesa, xa que Eduardo procurou o apoio dos normandos en gran medida, levando consigo cortes\u00e1ns, soldados e cregos normandos, e d\u00e1ndolles posici\u00f3ns de poder, particularmente na Igrexa. Eduardo non ti\u00f1a fillos e atop\u00e1base no medio dun conflito con Godwin de Wessex e os fillos deste \u00faltimo, polo que \u00e9 probable que fomentase as ambici\u00f3ns do duque Guillerme II de Normand\u00eda para ser o seu sucesor no trono de Inglaterra.\nCrise de sucesi\u00f3n en Inglaterra.\nTralo pasamento do rei Eduardo o 5 de xaneiro de 1066, a falta dun claro herdeiro levou a unha sucesi\u00f3n disputada na que varios contendentes reclamaron o trono de Inglaterra. O sucesor inmediato de Eduardo era o conde de Wessex Haroldo Godwinson, o arist\u00f3crata ingl\u00e9s m\u00e1is rico e poderoso naquel ent\u00f3n e fillo de Godwin, quen fora opo\u00f1ente de Eduardo. O Witenagemot de Inglaterra elixiuno como rei e foi coroado polo arcebispo de York Ealdred, a\u00ednda que a propaganda normanda afirmou que a cerimonia fora levada a cabo por Stigand, arcebispo de Canterbury que fora escollido como tal de forma non can\u00f3nica. Haroldo tivo que facer fronte a varios contendentes \u00f3 trono, entre eles Edgar \u00c6theling e Svend II de Dinamarca. Por\u00e9n, os principais contendentes foron dous rexentes veci\u00f1os, o duque Guillerme de Normand\u00eda e Haraldo III de Noruega, co\u00f1ecido como Haraldo Hardrada. Guillerme afirmaba que recibira a promesa do trono por parte do rei Eduardo e que Haroldo acordara isto baixo xuramento. Haraldo III de Noruega tam\u00e9n disputou a sucesi\u00f3n. A s\u00faa demanda do trono base\u00e1base nun acordo entre o seu predecesor Magnus I de Noruega e o anterior rei de Inglaterra Canuto, establecendo que se alg\u00fan deles falec\u00eda sen herdeiro, o outro pasar\u00eda a herdar Inglaterra e Noruega. Guillerme e Haraldo Hardrada comezaron de forma inmediata as preparaci\u00f3ns de tropas e nav\u00edos para d\u00faas invasi\u00f3ns separadas.\nInvasi\u00f3ns de Tostig e Hardrada.\nA comezos de 1066, o irm\u00e1n exiliado de Haroldo, Tostig Godwinson, asaltou o sueste de Inglaterra cunha frota que recrutara en Flandres, \u00e1 que se uniron varias naves procedentes das illas Orcadas. Ameazado pola frota de Haroldo, Tostig foi cara \u00f3 norte e realizou incursi\u00f3ns en Anglia Oriental e Lincolnshire. Por\u00e9n, as s\u00faas forzas foron rexeitadas por parte de Edwin de Mercia e Morcar de Northumbria e obrigadas a volver embarcar. A maior\u00eda dos seus seguidores desertaron, polo que Tostig marchou cara a Escocia, onde pasou un tempo recrutando novas forzas. Haraldo Hardrada, rei de Noruega, invadiu o norte de Inglaterra a comezos de setembro, liderando unha frota de m\u00e1is de 300 nav\u00edos que levaban uns 15\u00a0000 homes. O ex\u00e9rcito de Hardrada aumentou \u00f3 inclu\u00edr as forzas de Tostig, que apoiaba a s\u00faa reclamaci\u00f3n do trono. Avanzando cara a York, os noruegueses ocuparon a cidade tras derrotar un ex\u00e9rcito ingl\u00e9s baixo as ordes de Edwin e Morcar o 20 de setembro na batalla de Fulford.\nPreparativos de Haroldo.\nO ex\u00e9rcito ingl\u00e9s organiz\u00e1base en li\u00f1as rexionais, cos \"fyrd\", ou levas locais, servindo baixo un magnate local, ben un conde, bispo ou sheriff. Os \"fyrd\" estaban compostos por homes que posu\u00edan a s\u00faa propia terra, equipados pola s\u00faa comunidade para satisfacer as demandas de forzas militares do rei. Deb\u00eda servir polo menos un home por cada cinco \"hides\" ou unidades de terra nominalmente capaces de soportar unha unidade familiar. No seu conxunto, Inglaterra pod\u00eda xuntar uns 14\u00a0000 homes para os \"fyrd\" cando o rei chamaba a filas. Estes adoitaban servir durante dous meses, ag\u00e1s en estados de emerxencia. Era pouco com\u00fan que se chamase \u00f3 conxunto total de \"fyrd\", e entre 1046 e 1065 isto s\u00f3 ocorreu en tres ocasi\u00f3ns, en 1051, 1052 e 1065. O rei e alg\u00fans condes ti\u00f1an tam\u00e9n un grupo de homes de armas persoal, os \"housecarls\", que formaban a columna principal das forzas reais. Os \"thegn\", as elites propietarias locais, loitaban xunto os \"housecarls\" reais ou xunto as forzas dun conde ou outro magnate. Os \"fyrd\" e os \"housecarls\" loitaban a p\u00e9, sendo a principal diferenza que estes \u00faltimos ti\u00f1an armaduras de mellor calidade. Por outra banda, o ex\u00e9rcito ingl\u00e9s non contaba cun n\u00famero significativo de arqueiros.\nHaroldo pasou gran parte do ano 1066 na costa sur cun grande ex\u00e9rcito e unha gran frota \u00e1 espera da invasi\u00f3n de Guillerme. A maior\u00eda das s\u00faas forzas era unha milicia que precisaba recoller a s\u00faa propia colleita, polo que o 8 de setembro Haroldo tivo que retirar esta milicia xunto \u00e1 frota. Cando recibiu a nova da invasi\u00f3n norueguesa no norte apresurouse cara a al\u00f3, xuntando as s\u00faas forzas polo cami\u00f1o, e tomou os noruegueses por sorpresa derrot\u00e1ndoos na batalla de Stamford Bridge o 25 de setembro. Haraldo Hardrada e Tostig pereceron na batalla, e os noruegueses sufriron un gran n\u00famero de baixas, bastando 24 dos 300 barcos orixinais para levar de volta \u00f3s sobreviventes. A vitoria inglesa tivo tam\u00e9n un gran custo, e o ex\u00e9rcito de Haroldo quedou nun debilitado estado.\nPreparativos de Guillerme e desembarco.\nGuillerme reuniu unha gran frota e ex\u00e9rcito para a invasi\u00f3n procedente de Normand\u00eda e outros lugares de Francia, inclu\u00edndo varios continxentes da Breta\u00f1a e Flandres. Os preparativos duraron uns nove meses, xa que a frota foi constru\u00edda dende cero. Segundo algunhas cr\u00f3nicas normandas, conseguiu tam\u00e9n varios apoios diplom\u00e1ticos para a invasi\u00f3n, a\u00ednda que a certeza destes informes est\u00e1 suxeita a un debate hist\u00f3rico. A afirmaci\u00f3n m\u00e1is notable \u00e9 que o Papa Alexandre II deulle un estandarte papal como s\u00edmbolo do seu apoio, feito que s\u00f3 se rexistra na cr\u00f3nica de Guillerme de Poitiers e non en narraci\u00f3ns m\u00e1is coet\u00e1neas. En abril de 1066 o cometa Halley puido divisarse no ceo, con abundantes rexistros do feito por toda Europa. As cr\u00f3nicas da \u00e9poca conectaron a aparici\u00f3n deste cometa coa crise de sucesi\u00f3n en Inglaterra.\nAs forzas invasoras reun\u00edronse en Saint-Valery-sur-Somme, preparadas para cruzar o canal da Mancha o 12 de agosto. Por\u00e9n, o comezo da viaxe foi atrasado, ben por un tempo pouco favorable ou para evitar que a m\u00e1is poderosa frota Inglesa interceptara os nav\u00edos. Os normandos cruzaron cara a Inglaterra poucos d\u00edas despois da vitoria de Haroldo sobre os noruegueses, trala dispersi\u00f3n da forza naval deste, e desembarcaron en Pevensey (East Sussex) o 28 de setembro. Uns poucos nav\u00edos foron apartados da ruta por mor do vento e chegaron a Romney, onde os normandos loitaron cos \"fyrd\" locais. Tralo desembarco, o ex\u00e9rcito de Guillerme constru\u00edu un castelo de madeira en Hastings, dende o que levaron a cabo incursi\u00f3ns nas zonas pr\u00f3ximas, as\u00ed como varias fortificaci\u00f3ns en Pevensey.\nAvance de Haroldo cara \u00f3 sur.\nTras derrotar o seu irm\u00e1n Tostig e a Haraldo Hardrada no norte, Haroldo deixou gran parte das s\u00faas forzas no norte, inclu\u00edndo as de Morcar e Edwin, e marchou co resto do ex\u00e9rcito cara \u00f3 sur para tratar coa ameaza da invasi\u00f3n normanda. Non se co\u00f1ece con seguridade cando tivo co\u00f1ecemento Haroldo do desembarco de Guillerme, pero con toda probabilidade foi durante a s\u00faa marcha cara \u00f3 sur. Haroldo parou en Londres e permaneceu al\u00ed durante unha semana antes de Hastings, polo que probablemente tardou unha semana na s\u00faa marcha cara \u00f3 sur, avanzando unha media de 43\u00a0km por d\u00eda, cubrindo un total aproximado de 320\u00a0km. Haroldo acampou en Caldbec Hill a noite do 13 de outubro. Este lugar atop\u00e1base a uns 13\u00a0km do castelo de Guillerme en Hastings. Algunhas das primeiras cr\u00f3nicas francesas coet\u00e1neas mencionan un emisario ou emisarios enviados por Haroldo para negociar con Guillerme, pero non chegaron a acadar ning\u00fan resultado.\nA\u00ednda que Haroldo tentou sorprender os normandos, os exploradores de Guillerme informaron da chegada dos ingleses. Os eventos precedentes \u00e1 batalla non se co\u00f1ecen con exactitude, e as fontes presentan recontos contraditorios, pero todas elas concordan en que Guillerme liderou o seu ex\u00e9rcito dende o seu castelo e avanzou cara \u00f3 inimigo. Haroldo tomara unha posici\u00f3n defensiva no alto de Senlac Hill (Battle, East Sussex), a uns 9,7\u00a0km do castelo de Guillerme.\nComposici\u00f3n das forzas en Hastings.\nEx\u00e9rcito normando.\nDesco\u00f1\u00e9cese o n\u00famero exacto e composici\u00f3n das forzas de Guillerme. Un documento da \u00e9poca afirma que Guillerme ti\u00f1a 776 nav\u00edos, pero os historiadores cren que este n\u00famero pode ser esaxerado. Os n\u00fameros de efectivos indicados polos escritores coet\u00e1neos consid\u00e9ranse moi esaxerados, variando dende os 14\u00a0000 ata os 150\u00a0000 soldados. Os historiadores modernos tampouco concordan con exactitude nas estimaci\u00f3ns para o n\u00famero de efectivos do ex\u00e9rcito de Guillerme. Os n\u00fameros que se indican son: entre 7\u00a0000 e 8\u00a0000 homes, entre 1\u00a0000 e 2\u00a0000 deles parte da cabaler\u00eda; entre 10\u00a0000 e 12\u00a0000 homes; 10\u00a0000 homes, 3\u00a0000 deles de cabaler\u00eda; ou 7\u00a0500 homes. O ex\u00e9rcito estaba composto por cabaler\u00eda, infanter\u00eda e arqueiros ou besteiros, cun n\u00famero case igual de cabaler\u00eda e arqueiros, e un n\u00famero de soldados de a p\u00e9 igual c\u00f3s outros dous tipos xuntos. Cons\u00e9rvanse listas posteriores cos nomes dos nobres que acompa\u00f1aron a Guillerme, pero moitas delas incl\u00faen nomes de m\u00e1is. S\u00f3 foron identificados de forma fiable uns 35 individuos con nome como acompa\u00f1antes de Guillerme en Hastings.\nA principal armadura empregada polo ex\u00e9rcito normando eran cotas de malla, que habitualmente chegaban \u00e1 altura do xeonllo, cunhas fendeduras que lles permit\u00edan montar a cabalo, e algunhas delas con mangas que chegaban \u00f3s c\u00f3bados. Algunhas das cotas poder\u00edan ter unhas escamas met\u00e1licas ou de coiro engadidas na t\u00fanica. Os cascos adoitaban ser met\u00e1licos e de forma c\u00f3nica, cunha banda met\u00e1lica na fronte que se estend\u00eda cara a abaixo para protexer o nariz. Tanto a cabaler\u00eda como a infanter\u00eda levaban escudos. Os de infanter\u00eda adoitaban ser circulares e feitos de madeira, con reforzos met\u00e1licos. A cabaler\u00eda levaba escudos en forma de papaventos e \u00edan armados cunha lanza. Tanto a infanter\u00eda como a cabaler\u00eda loitaban cunha espada recta, larga e de dobre f\u00edo. A infanter\u00eda tam\u00e9n adoitaba usar xavelinas e lanzas. Os arqueiros empregaban arcos simples ou b\u00e9stas, e non adoitaban portar armadura.\nEx\u00e9rcito ingl\u00e9s.\nDesco\u00f1\u00e9cese o n\u00famero exacto de soldados no ex\u00e9rcito de Haroldo, xa que os rexistros coet\u00e1neos non ofrecen n\u00fameros fiables. Algunhas fontes normandas indican unhas forzas de entre 400\u00a0000 e 1\u00a0200\u00a0000 homes no bando de Haroldo. As fontes inglesas indican n\u00fameros moi baixos para o ex\u00e9rcito de Haroldo, segundo alg\u00fans historiadores para facer crer que a derrota inglesa fose menos devastadora. Historiadores m\u00e1is recentes suxeriron un n\u00famero de efectivos de entre 5\u00a0000 e 13\u00a0000 homes no ex\u00e9rcito ingl\u00e9s, e a maior\u00eda de historiadores modernos concordan que as tropas inglesas constaban dun n\u00famero de entre 7\u00a0000 e 8\u00a0000 soldados. Este ex\u00e9rcito estar\u00eda composto por unha mestura de \"fyrd\" e \"housecarls\". Nos rexistros figuran poucos nomes dos ingleses que participaron en Hastings. Os historiadores concordan en que uns 20 individuos con nome loitaron xunto a Haroldo en Hastings, inclu\u00edndo os seus irm\u00e1ns Gyrth e Leofwine.\nO ex\u00e9rcito ingl\u00e9s consist\u00eda na s\u00faa totalidade de infanter\u00eda. \u00c9 posible que alg\u00fans dos membros de clase m\u00e1is alta cabalgasen cara \u00e1 batalla, pero \u00f3 unirse a ela desmontaron e loitaron a p\u00e9. O n\u00facleo do ex\u00e9rcito estaba formado polos \"housecarls\", cunha cota de malla, casco de forma c\u00f3nica, e escudos. Gran parte deles empregaban unha machada de batalla danesa, pero tam\u00e9n pod\u00edan levar consigo unha espada. O resto do ex\u00e9rcito estaba formado por levas dos \"fyrd\", infanter\u00eda non profesional con armaduras m\u00e1is lixeiras. A maior\u00eda da infanter\u00eda formou parte do muro de escudos, no que os homes das primeiras li\u00f1as xuntaban os seus escudos, mentres que tras eles estaban os soldados coas machadas e outros homes con xavelinas, as\u00ed coma os arqueiros.\nBatalla.\nProleg\u00f3menos e localizaci\u00f3n.\nOs recontos primarios presentan contradici\u00f3ns entre eles en varios aspectos, polo que resulta imposible describir a batalla de forma completamente exacta. Os \u00fanicos feitos non disputados son que a loita comezou as 9\u00a0am o s\u00e1bado 14 de outubro de 1066 e que a batalla continuou ata o anoitecer. A posta de sol ese d\u00eda foi as 4:54\u00a0p.m., quedando o campo de batalla maioritariamente escuro as 5:54\u00a0p.m. e en completa escuridade sobre as 6:24\u00a0p.m. A l\u00faa ese d\u00eda non sa\u00edu ata as 11:12\u00a0p.m., polo que trala posta do sol quedaba moi pouca luz no campo de batalla. Segundo o reconto de Guillerme de Jumi\u00e8ges, o duque Guillerme mantivo o seu ex\u00e9rcito armado e preparado para un ataque sorpresa nocturno toda a noite anterior. A batalla tivo lugar a uns 11\u00a0km \u00f3 norte de Hastings, co\u00f1ecida posteriormente como a vila de Battle, entre dous outeiros: Caldbec Hill \u00f3 norte e Telham Hill \u00f3 sur. A zona era un arboredo, cun pantano pr\u00f3ximo.\nA \"Cr\u00f3nica anglosaxoa\" chamouna a \"batalla xunto a vella maceira\". Corenta anos despois, o cronista anglonormando Orderic Vitalis describiu a batalla como \"Senlac\", unha adaptaci\u00f3n normando-francesa da palabra en ingl\u00e9s antigo \"Sandlacu\", que significa 'auga areosa', que no ingl\u00e9s moderno adaptar\u00edase a \"sandlake\" 'lago de area'. Este poder\u00eda ser o nome que recib\u00eda naquel ent\u00f3n o regato que cruzaba o campo de batalla. As primeiras referencias \u00f3 seu nome final aparecen no \"Domesday Book\" de 1087, no que se denomina \"bellum Hasestingas\" ou \"batalla de Hastings\".\nO amencer tivo lugar as 6:48\u00a0am esa ma\u00f1\u00e1, e segundo os informes daquel d\u00eda foi m\u00e1is brillante do habitual, a\u00ednda que non quedou rexistro das condici\u00f3ns atmosf\u00e9ricas que hab\u00eda ese d\u00eda. A ruta que o ex\u00e9rcito ingl\u00e9s tomou para chegar \u00f3 campo de batalla non se co\u00f1ece con precisi\u00f3n, xa que puido tomar varios cami\u00f1os posibles. Un deles era unha vella estrada romana que \u00eda dende Rochester ata Hastings. Os historiadores cren que esta \u00e9 a m\u00e1is probable por mor dun gran dep\u00f3sito de moedas atopado pr\u00f3ximo a ela no ano 1876. Outra das posibles rutas \u00e9 unha estrada romana entre Londres e Lewes que desembocaba en cami\u00f1os locais cara \u00f3 campo de batalla. Alg\u00fans recontos da batalla indican que os normandos avanzaron dende Hastings ata o campo de batalla, pero a cr\u00f3nica coet\u00e1nea de Guillerme de Jumi\u00e8ges sit\u00faa os normandos no lugar xa dende a noite anterior. A maior\u00eda dos historiadores tenden a concordar co primeiro punto de vista, a\u00ednda que M. K. Lawson concorda coa versi\u00f3n de Guillerme de Jumi\u00e8ges.\nDisposici\u00f3n dos ex\u00e9rcitos.\nO lugar da batalla de Hastings \u00e9 Senlac Hill, lugar dos restos da posterior abad\u00eda de Battle, e a loita principal ter\u00eda sido nas terras \u00f3 sur e oeste do lugar da abad\u00eda. Segundo Lawson e outros historiadores modernos, as forzas de Haroldo despreg\u00e1ronse nunha pequena e densa formaci\u00f3n no cumio de Caldbec Hill, cos flancos protexidos polos arboredos, un regato e un terreo pantanoso diante deles. Lawson indica tam\u00e9n a posibilidade de que a li\u00f1a inglesa poder\u00eda ter sido algo m\u00e1is longa chegando a arrodear un dos regatos pr\u00f3ximos. Os ingleses formaron un muro de escudos, xuntando os escudos nas primeiras li\u00f1as para protexerse do ataque.\nO despregue normando co\u00f1\u00e9cese con m\u00e1is exactitude. Guillerme apostou as s\u00faas forzas en tres grupos ou \"battles\", que se correspond\u00edan aproximadamente cos lugares de orixe das tropas. As unidades \u00e1 esquerda eran os bret\u00f3ns, xunto cos de Anjou, Poitou e Maine. Esta divisi\u00f3n estaba liderada por Alan Rufus, un parente do conde da Breta\u00f1a. O centro estaba composto polos normandos, baixo o mando directo de Guillerme e con moitos dos seus parentes e tropas persoais agrupados no grupo ducal. O \u00faltimo grupo da dereita estaba composto polos franceses, xunto con outros homes procedentes de Picard\u00eda, Boulogne e Flandres. Este grupo estaba comandado por Guillerme FitzOsbern e o conde Eustaquio II de Bolo\u00f1a. As primeiras li\u00f1as estaban formadas por arqueiros, e tras eles unha li\u00f1a de soldados de infanter\u00eda con lanzas. Existe a probabilidade de que tam\u00e9n houbese alg\u00fans besteiros e tirafondeiros xunto \u00f3s arqueiros. A cabaler\u00eda mant\u00edvose na reserva, e un pequeno grupo de cregos e serventes situouse na base de Telham Hill, a\u00ednda que estes non participar\u00edan na batalla.\nA disposici\u00f3n das forzas de Guillerme implica que planeaba comezar a batalla cos arqueiros nas primeiras li\u00f1as debilitando o inimigo con frechas, seguido da infanter\u00eda que pasar\u00eda \u00f3 combate corpo a corpo. A infanter\u00eda crear\u00eda espazos abertos nas li\u00f1as inglesas que poder\u00edan ser aproveitados polas cargas de cabaler\u00eda para atravesar as li\u00f1as inglesas e perseguir os soldados que fuxiran.\nComezo da batalla.\nA batalla comezou cos arqueiros normandos disparando cara \u00f3 muro de escudos ingl\u00e9s na parte superior do outeiro, sen acadar grandes resultados xa que o \u00e1ngulo de disparo cara \u00e1 cima provocou que as frechas rebotasen nos escudos ingleses ou pasasen por riba do obxectivo. A falta de arqueiros ingleses prexudicou \u00f3s arqueiros normandos, que non ti\u00f1an suficientes frechas inglesas para recuperar e volver usar. Tralo ataque inicial dos arqueiros, Guillerme enviou os lanceiros cara a adiante para atacar as li\u00f1as inglesas, \u00f3 que estes responderon lanzando unha chuvia de lanzas, machadas e pedras. A infanter\u00eda normanda non foi quen de forzar aperturas no muro de escudos, e a cabaler\u00eda normanda avanzou para fornecer apoio. A cabaler\u00eda tampouco conseguiu atravesar as li\u00f1as, o que deu comezo a unha retirada xeral, iniciada pola divisi\u00f3n bretoa do flanco esquerdo. Entre os atacantes comezou a espallarse o rumor de que o duque Guillerme falecera, provocando a confusi\u00f3n entre as tropas. As forzas inglesas comezaron a perseguir os invasores que fux\u00edan, pero Guillerme comezou a cabalgar entre os seus soldados, amosando a s\u00faa cara e gritando que a\u00ednda estaba vivo, e pasou ent\u00f3n a liderar un contraataque contra os perseguidores ingleses. Uns poucos destes repreg\u00e1ronse nunha cu\u00ed\u00f1a, pero non conseguiron conter os normandos.\nDesco\u00f1\u00e9cese se Haroldo ordenou a persecuci\u00f3n inglesa ou se foi espont\u00e1nea. Wace relata que Haroldo ordenoulles \u00f3s seus homes que mantivesen a formaci\u00f3n pero non existen m\u00e1is rexistros que incl\u00faan este detalle. O Tapiz de Bayeux representa a morte dos irm\u00e1ns de Haroldo Gyrth e Leofwine xusto antes da loita na cu\u00ed\u00f1a. Isto interpretouse como que os dous irm\u00e1ns foron os que lideraron a persecuci\u00f3n inglesa. A obra \"Carmen de Hastingae Proelio\" relata unha historia distinta para a morte de Gyrth, afirmando que o duque Guillerme foi quen matou o irm\u00e1n de Haroldo en combate, posiblemente pensando que era o propio Haroldo. Guillerme de Poitiers afirma que os corpos de Gyrth e Leofwine foron atopados preto do de Haroldo, implicando que faleceron posteriormente durante a batalla. O historiador militar Peter Marren especulou que se Gyrth e Leofwine pereceron no comezo da batalla, este feito poder\u00eda ter empuxado a Haroldo a manterse na mesma e loitar ata a fin.\nFuxidas simuladas.\nA primeira hora da tarde houbo un momento de calma, cunha probable pausa na loita na que os soldados aproveitar\u00edan para descansar e comer. Guillerme aproveitou este tempo para adoptar unha nova estratexia, probablemente inspirada pola persecuci\u00f3n previa dos ingleses que foron arrodeados polos normandos. Nesta nova t\u00e1ctica, os normandos enviar\u00edan a s\u00faa cabaler\u00eda contra o muro de escudos e atraer\u00edan os ingleses a realizar novas persecuci\u00f3ns, o que poder\u00eda provocar crebaduras nas li\u00f1as inglesas. Guillerme de Poitiers afirmou que esta t\u00e1ctica foi levada a cabo en d\u00faas ocasi\u00f3ns durante a batalla. Existen argumentos que indican que o reconto dos cronistas coet\u00e1neos desta t\u00e1ctica ti\u00f1an a intenci\u00f3n de escusar a retirada das tropas normandas da batalla, m\u00e1is \u00e9 improbable que ese fose o motivo, xa que a retirada inicial tam\u00e9n se trata con detalle e hai rexistros do uso desta mesma t\u00e1ctica por parte doutros ex\u00e9rcitos normandos nesa mesma \u00e9poca. Alg\u00fans historiadores argumentaron que a historia do uso da fuxida simulada como unha t\u00e1ctica deliberada foi inventada trala batalla, pero a maior\u00eda de historiadores concorda en que os normandos fixeron uso dela en Hastings.\nMalia que as fuxidas simuladas non racharon as li\u00f1as inglesas, axudaron a reducir o n\u00famero de \"housecarls\" presentes no muro de escudos ingl\u00e9s, os que substitu\u00edron membros do \"fyrd\", mantendo as\u00ed o muro de escudos. Os arqueiros volveron tomar parte na loita antes e durante un asalto da cabaler\u00eda e da infanter\u00eda liderado polo duque Guillerme. Malia que as fontes do s\u00e9culo XII afirman que os arqueiros ti\u00f1an ordes de disparar cun grande \u00e1ngulo sobre o muro de escudos, non hai rexistro de dita acci\u00f3n nos recontos m\u00e1is coet\u00e1neos. Non se co\u00f1ece con exactitude cantos asaltos lanzaron os normandos contra as li\u00f1as inglesas, pero algunhas fontes si te\u00f1en rexistro de varias acci\u00f3ns de batalla por parte dos normandos e dos ingleses que tiveron lugar durante a loita pola tarde. O \"Carmen de Hastingae Proelio\" afirma que dous dos cabalos que montou o duque Guillerme morreron mentres cabalgaba durante a loita, a\u00ednda que a cr\u00f3nica de Guillerme de Poitiers's afirma que foron tres cabalos os que pereceron desta forma.\nMorte de Haroldo.\nHaroldo pereceu cara \u00f3 final da batalla, a\u00ednda que as fontes presentan contradici\u00f3ns neste feito. Guillerme de Poitiers s\u00f3 menciona a s\u00faa morte, sen fornecer detalles de como sucedeu. O Tapiz de Bayeux tampouco ofrece informaci\u00f3n conclusiva \u00f3 respecto. Nel repres\u00e9ntase unha figura agarrando unha frecha cravada no seu ollo xunto a outro guerreiro caendo polo golpe dunha espada. Sobre \u00e1mbalas d\u00faas figuras ind\u00edcase a frase \"Aqu\u00ed morreu o rei Haroldo\". Non se co\u00f1ece con certeza que figura representa a Haroldo, ou se \u00e1mbalas d\u00faas son a s\u00faa mesma representaci\u00f3n. O primeiro rexistro escrito da historia tradicional que indica que Haroldo morreu \u00f3 recibir unha frecha no ollo data dos anos 1080, procedente dunha historia dos normandos escrita por un monxe italiano, Amado de Montecassino. Guillerme de Malmesbury indicou que Haroldo morreu \u00f3 recibir unha frecha no ollo que lle atravesou o cerebro, e que un cabaleiro feriuno \u00f3 mesmo tempo. Wace repite esta narraci\u00f3n da frecha no ollo. O \"Carmen de Hastingae Proelio\" afirma que o duque Guillerme foi quen matou a Haroldo, pero isto consid\u00e9rase pouco probable xa que de ser as\u00ed deber\u00edan existir m\u00e1is rexistros escritos deste feito. O escrito de Guillerme de Jumi\u00e8ges consid\u00e9rase a\u00ednda menos probable, xa que indica que Haroldo pereceu pola ma\u00f1\u00e1 durante a primeira loita. A obra \"Chronicle of Battle Abbey\" afirma que non se co\u00f1ece quen matou a Haroldo, xa que a s\u00faa morte tivo lugar no fragor da batalla. O bi\u00f3grafo Ian Walker afirma que Haroldo probablemente finou \u00f3 recibir unha frecha no ollo, a\u00ednda que tam\u00e9n indica a posibilidade de que recibise unha ferida mortal por parte dun cabaleiro normando ademais desta ferida mortal no ollo. Pola s\u00faa banda o bi\u00f3grafo Peter Rex, tras revisar as distintas cr\u00f3nicas do feito, conclu\u00edu que non \u00e9 posible declarar de forma conclusiva como morreu Haroldo realmente.\nA morte de Haroldo deixou o ex\u00e9rcito ingl\u00e9s sen l\u00edder, e comezou o seu colapso. Moitos dos soldados fuxiron, a\u00ednda que os soldados da corte real se reuniron xunto o corpo de Haroldo e continuaron a loita ata o final. Os normandos comezaron a perseguir as tropas inglesas que fux\u00edan, e ag\u00e1s por unha acci\u00f3n na retagarda no lugar co\u00f1ecido como \"Malfosse\" 'gabia funesta', a batalla conclu\u00edu. Non se co\u00f1ecen con certeza os eventos exactos no lugar de \"Malfosse\" nin o seu lugar exacto, pero si que varios ingleses foron al\u00ed atacados polas forzas do duque mentres fux\u00edan, e que foi al\u00ed onde Eustaquio de Boulogne resultou gravemente ferido.\nResultado da batalla.\nA derrota de Haroldo atrib\u00faese a varias circunstancias, unha delas a necesidade de defenderse de d\u00faas invasi\u00f3ns case simult\u00e1neas. O feito de que Haroldo retirase as s\u00faas forzas no sur de Inglaterra o 8 de setembro tam\u00e9n contribu\u00edu a s\u00faa derrota. Varios historiadores indican que Haroldo tivo a culpa de non apresurarse cara \u00f3 sur e de non reunir m\u00e1is forzas antes de enfrontarse a Guillerme en Hastings, a\u00ednda que non te\u00f1en claro que as forzas que si conseguiu reunir fosen insuficientes para vencer o ex\u00e9rcito de Guillerme. Por outra banda, a duraci\u00f3n da batalla, que durou un d\u00eda completo, indica que as forzas inglesas non se viron prexudicadas polo cansazo trala s\u00faa marcha cara \u00f3 sur. Outro factor indicado polos historiadores \u00e9 a posibilidade de que Haroldo non confiase nos condes Edwin de Mercia e Morcar de Northumbria tras derrotar a Tostig, e o feito de que declinase levalos consigo a eles e \u00f3s seus ex\u00e9rcitos cara \u00f3 sur. Segundo Marren, un dos motivos polos que Haroldo apresurou o comezo da batalla foi o de conter os estragos provocados por Guillerme no sur e previr que se vise libre de actuar f\u00f3ra da s\u00faa cabeza de praia.\nConsid\u00e9rase que gran parte da culpa da derrota reside nos propios eventos da batalla. Guillerme era un l\u00edder militar m\u00e1is experimentado, e a falta de cabaler\u00eda no bando ingl\u00e9s limitou as opci\u00f3ns t\u00e1cticas de Haroldo. Alg\u00fans escritores criticaron a Haroldo por non aproveitar a oportunidade que lle ofreceu o rumor da morte de Guillerme nos primeiros compases da batalla. Consid\u00e9rase tam\u00e9n que os ingleses non actuaron correctamente \u00f3 non manterse estritamente \u00e1 defensiva, xa que cando perseguiron os normandos que fux\u00edan expuxeron os seus flancos a un ataque. O que non est\u00e1 claro para os historiadores \u00e9 se isto se debeu \u00e1 inexperiencia dos comandantes ingleses ou \u00e1 indisciplina dos seus soldados. Finalmente, a morte de Haroldo foi decisiva para a batalla, xa que deu paso \u00e1 desbandada e \u00e1 desorde das forzas inglesas. O historiador David Nicolle afirmou que o ex\u00e9rcito de Guillerme \"demostrou, non sen dificultades, a superioridade das t\u00e1cticas mixtas de cabaler\u00eda e infanter\u00eda dos normandos sobre as tradici\u00f3ns xermano-escandinavas de infanter\u00eda dos anglosax\u00f3ns\".\nConsecuencias.\nO d\u00eda despois da batalla foi identificado o corpo de Haroldo, ben pola s\u00faa armadura ou polas marcas do seu corpo. O seu estandarte persoal foi presentado perante Guillerme, e enviado posteriormente \u00f3 papado. Os corpos dos ingleses que finaron na batalla, inclu\u00edndo alg\u00fans dos irm\u00e1ns e \"housecarls\" de Haroldo, deix\u00e1ronse no campo de batalla, a\u00ednda que alg\u00fans levaron os dos seus familiares posteriormente. Os normandos que pereceron na batalla foron soterrados nunha gran tumba comunal, da que se desco\u00f1ece a s\u00faa localizaci\u00f3n.\nDesco\u00f1\u00e9cense os n\u00fameros exactos de baixas. As fontes indican que o n\u00famero de ingleses falecidos foi dun 50% dos que tomaron parte na batalla, a\u00ednda que alg\u00fans historiadores consideran este n\u00famero demasiado alto. Dos normandos que loitaron en Hastings, as fontes afirman que un de cada sete faleceu na batalla, pero contan s\u00f3 os nobres, polo que a proporci\u00f3n de falecidos poder\u00eda ter sido maior. Malia que os n\u00fameros de Orderic Vitalis est\u00e1n esaxerados, a s\u00faa proporci\u00f3n dun de cada catro baixas consid\u00e9rase m\u00e1is acertada. Marren especulou que probablemente uns 2\u00a0000 normandos e outros 4\u00a0000 ingleses morreron na batalla de Hastings.\nUnha historia tradicional relata que Gytha, a nai de Haroldo, ofreceulle \u00f3 duque Guillerme o peso do seu fillo en ouro pola s\u00faa custodia, pero a oferta foi rexeitada. Guillerme ordenou que o corpo de Haroldo fose tirado \u00f3 mar, mais o lugar onde isto tivo lugar non se co\u00f1ece con certeza. Outra historia tradicional relata que Haroldo foi soterrado no cumio dun cantil. Os monxes da abad\u00eda de Waltham, fundada por Haroldo, afirmaron anos despois que o seu corpo fora soterrado al\u00ed en segredo. Outras lendas chegan a afirmar que Haroldo non pereceu en Hastings, sen\u00f3n que escapou e converteuse nun eremita en Chester\nGuillerme esperaba a rendici\u00f3n do resto de l\u00edderes ingleses trala vitoria, pero en lugar diso Edgar \u00c6theling foi proclamado rei polo Witenagemot, co apoio dos condes Edwin e Morcar, de Stigand, o arcebispo de Canterbury, e de Ealdred, o arcebispo de York. Guillerme avanzou ent\u00f3n cara a Londres, marchando pola costa de Kent. Derrotou a unha forza inglesa en Southwark pero non conseguiu asegurar a Ponte de Londres, polo que tivo que entrar na capital seguindo un cami\u00f1o alternativo. Seguiu polo val do T\u00e1mese para cruzar o r\u00edo en Wallingford, e achegouse a Londres polo noroeste.. Tras varios enfrontamentos na cidade, os l\u00edderes ingleses rend\u00e9ronse en Berkhamsted, Hertfordshire, e Guillerme foi proclamado rei de Inglaterra e coroado por Ealdred o 25 de decembro de 1066 na abad\u00eda de Westminster.\nMalia submisi\u00f3n dos nobres ingleses, os movementos de resistencia anglosaxoa continuaron durante varios anos. Houbo rebeli\u00f3ns en Exeter a finais de 1067, unha invasi\u00f3n por parte dos fillos de Haroldo Hadrada a mediados do ano 1068 e unha revolta en Northumbria en 1068. En 1069 Guillerme tivo que enfrontarse a m\u00e1is rebeldes en Northumbria, a unha frota invasora danesa, e a varias rebeli\u00f3ns no sur e oeste de Inglaterra. Estes eventos, tratados por Guillerme de forma implacable, culminaron no masacre do norte a finais de 1069 e comezos de 1070 que devastou varias partes do norte de Inglaterra. Unha \u00faltima rebeli\u00f3n tivo lugar en 1070 liderada por Hereward o Proscrito en Ely, que foi derrotada tam\u00e9n polo rei.\nLegado.\nGuillerme fundou a abad\u00eda de Battle no lugar da batalla. Segundo fontes do s\u00e9culo XII, Guillerme fixo o voto de fundar a abad\u00eda, e situar o altar maior da igrexa no lugar onde Haroldo falecera, a\u00ednda que se considera m\u00e1is probable que legados papais impuxeran a fundaci\u00f3n da mesma no ano 1070. A topograf\u00eda do campo de batalla resultou alterada pola posterior construci\u00f3n da abad\u00eda, polo que a costa que defenderon as tropas inglesas quedou con menos pendente do que era no momento da batalla, e a crista do cumio tam\u00e9n foi nivelada. Trala disoluci\u00f3n dos mosteiros no s\u00e9culo XVI, as terras da abad\u00eda pasaron a mans seculares, que empregaron a edificaci\u00f3n como residencia de campo. En 1976 o terreo foi posto \u00e1 venda e o goberno adquiriuno con axuda de varios doantes estadounidenses. O campo de batalla e os terreos da abad\u00eda pasaron a estar baixo a administraci\u00f3n da fundaci\u00f3n English Heritage, mant\u00e9ndose abertos \u00f3 p\u00fablico. O Tapiz de Bayeux representa unha narrativa en bordado dos eventos de Hastings, e foi probablemente comisionada por Odo de Bayeux pouco despois da batalla. En tempos modernos comezou a facerse unha representaci\u00f3n anual da Batalla de Hastings no lugar orixinal da batalla, \u00e1 que asisten miles de participantes e espectadores cada ano."}
{"id": "4577", "revid": "15490", "url": "https://gl.wikipedia.org/wiki?curid=4577", "title": "Haroldo II de Inglaterra", "text": "Haroldo ou Harold II de Inglaterra, tam\u00e9n chamado Harold II ou Harold o Sax\u00f3n (1022-1066), foi o \u00faltimo rei sax\u00f3n de Inglaterra. Morreu e perdeu o seu reino o 14 de outubro de 1066 na Batalla de Hastings, loitando contra Guillerme de Normand\u00eda, futuro Guillerme I de Inglaterra (primeiro rei normando de Inglaterra). O seu curto reinado durou menos de dez meses, dende a s\u00faa coroaci\u00f3n o 5 de xaneiro de 1066 at\u00e9 a dita batalla. Antes de ser rei era co\u00f1ecido como Harold Godwinson, en referencia ao seu pai.\nRei de Inglaterra.\nEduardo o Confesor morreu o 5 de xaneiro de 1066. No mesmo leito de morte, o Witenagemot, a asemblea de notables que axudaba ao rei no goberno, reco\u00f1eceu a Haroldo como o novo rei de Inglaterra, reinando como Haroldo II. Poucos d\u00edas despois da s\u00faa coroaci\u00f3n, o cometa Halley foi visible en toda Inglaterra, o que se considerou un mal augurio para o novo reinado que se iniciaba.\nOs rivais de Haroldo non quedaron faltos de resposta ante a s\u00faa coroaci\u00f3n. Co fin de reconciliarse no \u00faltimo momento co seu irm\u00e1n, Haroldo ofreceu a Tostig un terzo de Inglaterra. Tostig preguntoulle ent\u00f3n canto lle dar\u00eda ao rei de Noruega, ao que Haroldo lle respondeu dicindo: \"Seis p\u00e9s de terreo son moitos m\u00e1is dos que el necesita, a pesar de que el \u00e9 m\u00e1is alto que a maior\u00eda dos homes\". Tostig rexeitou a oferta e decidiu apoiar a invasi\u00f3n norueguesa que se aveci\u00f1aba, comandada polo propio rei Harald III e o seu fillo Olaf. Non obstante, na batalla de Stamford Bridge, preto de York (librada o 25 de setembro de 1066), os huscarles de Haroldo conseguiron destru\u00edr a maior parte das forzas invasoras, matando 4.500 noruegueses, entre os que se encontraban Tostig e Harald III Haardrade. O fillo deste, Olaf, foi feito prisioneiro e Haroldo s\u00f3 lle permitiu volver \u00e1 s\u00faa patria tras asinar unha declaraci\u00f3n na que promet\u00eda non invadir Inglaterra xamais.\nQuedaba ocuparse de Guillerme. O duque de Normand\u00eda fixera unha campa\u00f1a masiva en contra de Haroldo, ao que definiu como un home sen honra por faltar ao seu xuramento. Esgrimindo este a promesa que Eduardo lle fixera en 1052, Guillerme formou un ex\u00e9rcito de 7.000 homes e unha frota invasora de 600 naves que arribaron ao sur de Inglaterra o 28 de setembro, apenas tres d\u00edas despois da batalla sobre a ponte de Stamford. Co fin de bloquear a marcha de Guillerme cara a Londres, Haroldo descendeu co seu ex\u00e9rcito \u00e1s pr\u00e9sas ata sa\u00edrlle ao paso nas proximidades de Hastings (14 de outubro de 1066). Durante os momentos iniciais da batalla, Haroldo levou as de ga\u00f1ar, pero perdeu o control sobre as s\u00faas tropas e non puido dominar o contraataque normando. Morreu loitando xunto aos seus homes en plena batalla. O Tapiz de Bayeux, tecido para conmemorar a vitoria normanda, reflicte a Haroldo morrendo tras sufrir o impacto dunha frecha nun ollo. Non se pode asegurar que tal feito acontecese realmente, e probablemente sexa un engadido para reflectir o \"prexu\u00edzo\" de Haroldo. Durante a Idade Media, a morte polo impacto dunha frecha na cabeza estaba asociada popularmente \u00e1 falta da palabra.\nFose unha frecha ou unha espada a causante da s\u00faa morte, o certo \u00e9 que a s\u00faa cabeza quedou esnaquizada tras a batalla, pero o seu cad\u00e1ver puido ser reco\u00f1ecido por unha mancha de nacemento. Foi enterrado na abad\u00eda de Waltham, en Essex, con honras reais. O sepulcro perdeuse hoxe en d\u00eda e ningu\u00e9n sabe onde repousan os seus restos."}
{"id": "4582", "revid": "168", "url": "https://gl.wikipedia.org/wiki?curid=4582", "title": "Guillerme de Normand\u00eda", "text": ""}
{"id": "4583", "revid": "1888", "url": "https://gl.wikipedia.org/wiki?curid=4583", "title": "1896", "text": "Outros.\nHistoria ano a ano"}
{"id": "4584", "revid": "5312", "url": "https://gl.wikipedia.org/wiki?curid=4584", "title": "1932", "text": "1932 (MCMXXXII) foi un ano bisesto comezado en venres segundo o calendario gregoriano.\nOutros.\nHistoria ano a ano"}
{"id": "4585", "revid": "5312", "url": "https://gl.wikipedia.org/wiki?curid=4585", "title": "1946", "text": "1946 (MCMXLVI) foi un ano com\u00fan comezado en martes segundo o calendario gregoriano.\nOutros.\nHistoria ano a ano"}
{"id": "4586", "revid": "15490", "url": "https://gl.wikipedia.org/wiki?curid=4586", "title": "1819", "text": ""}
{"id": "4587", "revid": "98629", "url": "https://gl.wikipedia.org/wiki?curid=4587", "title": "1868", "text": "Outros.\nHistoria ano a ano"}
{"id": "4588", "revid": "98629", "url": "https://gl.wikipedia.org/wiki?curid=4588", "title": "1890", "text": "Outros.\nHistoria ano a ano"}
{"id": "4589", "revid": "98629", "url": "https://gl.wikipedia.org/wiki?curid=4589", "title": "Batalla de Kursk", "text": "A batalla de Kursk foi un enfrontamento b\u00e9lico da segunda guerra mundial entre tropas alem\u00e1s e sovi\u00e9ticas que tivo lugar entre o 4 de xullo e o 23 de agosto de 1943. Iniciouse nos arredores de Kursk, e foi o maior enfrontamento de blindados da historia.\nAntecedentes.\nTrala deshonrosa derrota en Stalingrado, o III Reich buscaba un revulsivo para retomar a iniciativa na fronte do leste. O Estado maior alem\u00e1n decidiu que as planicies que rodeaban Kursk ser\u00edan un bo escenario dunha vitoria que necesitaban vender \u00e1 s\u00faa poboaci\u00f3n. Por esa \u00e9poca os ex\u00e9rcitos do Eixe tiveran as s\u00faas primeiras derrotas de relevancia: batalla de El-Alamein, perda de Tobruk, desembarco en Sicilia... As\u00ed, os alem\u00e1ns comezaron a retirar material de guerra de pa\u00edses calmos coma Grecia, Francia, Holanda, e \u00f3s veteranos do Afrika Korps e a concentralos \u00f3 redor da cidade de Kursk. Pero os continuos atrasos, os cambios de humor de Hitler e a complicada cuesti\u00f3n lox\u00edstica atrasaron demasiado tempo o ataque. \u00d3s sovi\u00e9ticos deulles tempo a constru\u00edr tres barreiras defensivas \u00f3 redor da cidade, reunindo en total 50 divisi\u00f3ns, das cales 16 eran blindadas e compostas cos famosos T-34.\nDesenvolvemento.\nNos cinco primeiros d\u00edas de batalla, os alem\u00e1ns perderon dous terzos do seu material. Kursk era impenetrable. O 12 de xullo, as \"Panzerdivisionen\" perderon 350 tanques e 10\u00a0000 homes, ademais perderon a iniciativa do combate, os rusos sa\u00edron dos seus postos defensivos e avanzaron.\nFoi a primeira batalla da fronte do leste no que o Ex\u00e9rcito Vermello tivo claramente a superioridade a\u00e9rea. Ademais, o impulso moral para a poboaci\u00f3n de saber que \"pod\u00edan vencer\", s\u00f3 pode ser comparado co sucedido trala batalla de Stalingrado.\nNo d\u00eda 50 de batalla, os alem\u00e1ns xa perderan 30 divisi\u00f3ns completas (uns 50\u00a0000 homes)."}
{"id": "4592", "revid": "43269", "url": "https://gl.wikipedia.org/wiki?curid=4592", "title": "Guillerme O Conquistador", "text": ""}
{"id": "4594", "revid": "1131", "url": "https://gl.wikipedia.org/wiki?curid=4594", "title": "Guillerme I de Inglaterra", "text": "Guillerme I de Inglaterra, nado en 1027 e finado o 9 de setembro de 1087, foi o primeiro rei normando de Inglaterra, tras a morte de Haroldo II de Inglaterra na batalla de Hastings. Tam\u00e9n foi chamado Guillerme o Conquistador e Guillerme de Normand\u00eda, e mesmo Guillerme o Bastardo, por ser fillo ilex\u00edtimo do seu pai, Roberto o Magn\u00edfico, duque de Normand\u00eda.\nTraxectoria.\nGuillerme naceu no 1027 e accedeu ao ducado de Normand\u00eda \u00e1 idade de sete anos. Aos 15 foi nomeado cabaleiro por Henrique I de Francia, e aos 19 xa fac\u00eda fronte a rebeli\u00f3ns internas no ducado. Tras a morte do seu t\u00edo, Eduardo o Confesor, rei de Inglaterra, Guillerme reclamou o trono, que dic\u00eda lle deixara en herdo o seu t\u00edo, argumentando ademais que Harold Godwinson, o maior terratenente de Inglaterra, o reco\u00f1ecera como rei. Pero Harold converteuse en Harold II de Inglaterra, e Guillerme reclamou os seus dereitos mediante a guerra, tras recibir a aprobaci\u00f3n do papa.\nA batalla definitiva da Conquista Normanda de Inglaterra foi a de Hastings, onde Harold II morreu, atravesado o seu ollo por unha frecha. Os restantes nobres sax\u00f3ns non tardaron en renderse ao poder normando, e Guillerme foi proclamado rei.\nDurante o seu reinado, Guillerme fixo grandes cambios que permanecer\u00edan durante s\u00e9culos. Baixo o seu mandato compilouse o primeiro catastro da historia, chamado \"Domesday Book\". Guillerme tam\u00e9n reformou a lei, mesturando as leis anglosaxoas coas normandas. Por \u00faltimo, impuxo o franc\u00e9s normando como lingua das clases altas durante tres s\u00e9culos, ata que se mesturase a gram\u00e1tica e vocabulario b\u00e1sico ingl\u00e9s cunha enorme cantidade de l\u00e9xico de orixe latino do franc\u00e9s normando ata crear a base do ingl\u00e9s moderno."}
{"id": "4595", "revid": "98629", "url": "https://gl.wikipedia.org/wiki?curid=4595", "title": "1027", "text": "Outros.\nHistoria ano a ano"}
{"id": "4596", "revid": "82922", "url": "https://gl.wikipedia.org/wiki?curid=4596", "title": "1087", "text": "Outros.\nHistoria ano a ano"}
{"id": "4597", "revid": "23204", "url": "https://gl.wikipedia.org/wiki?curid=4597", "title": "1415", "text": ""}
{"id": "4598", "revid": "1131", "url": "https://gl.wikipedia.org/wiki?curid=4598", "title": "Batalla de Agincourt", "text": "A batalla de Agincourt (25 de outubro de 1415) foi unha batalla clave na guerra dos Cen Anos, que lle deu moita vantaxe a Inglaterra na contenda. Uns 10\u00a0000 soldados ingleses \u00f3 mando de Henrique V de Inglaterra vencen a 30\u00a0000 soldados franceses, reconquistando Normand\u00eda. A batalla ga\u00f1ouse grazas \u00e1 boa estratexia inglesa e \u00e1 supremac\u00eda do arco longo ingl\u00e9s, unha arma perfeccionada dos ingleses na que eran mestres, capaz de atravesar as m\u00e1is impenetr\u00e1beis armaduras."}
{"id": "4599", "revid": "75439", "url": "https://gl.wikipedia.org/wiki?curid=4599", "title": "1747", "text": "Outros.\nHistoria ano a ano"}
{"id": "4600", "revid": "22570", "url": "https://gl.wikipedia.org/wiki?curid=4600", "title": "Batalla de Plassey", "text": "Ocorrida no 1747. Batalla que lle abriu \u00f3 Reino Unido as portas da colonizaci\u00f3n da India. Robert Clive, con tan s\u00f3 un ex\u00e9rcito de 3\u00a0000 homes ingleses e indios, venceu a un de 60\u00a0000 do nawab de Bengala.\nV\u00e9xase tam\u00e9n.\nGrandes Batallas"}
{"id": "4601", "revid": "98629", "url": "https://gl.wikipedia.org/wiki?curid=4601", "title": "Batalla de Bail\u00e9n", "text": "A batalla de Bail\u00e9n \u00e9 unha batalla librada en Bail\u00e9n (provincia de Xa\u00e9n) polo ex\u00e9rcito espa\u00f1ol contra as ex\u00e9rcito napole\u00f3nico co\u00f1ecido coma a \"Grande Arm\u00e9e\". Produciuse o 19 de xullo de 1808 dentro do contexto da denominada guerra da Independencia espa\u00f1ola e, nela, as tropas francesas de Dupont foron derrotadas polas espa\u00f1olas do xeneral Casta\u00f1os na que ser\u00eda a primeira derrota militar do ex\u00e9rcito napole\u00f3nico.\nTr\u00e1tase dunha batalla que para alg\u00fans autores raia o \u00e9pico, ao estaren as tropas espa\u00f1olas moito peor equipadas e organizadas que as francesas e ser tam\u00e9n a primeira grande vitoria de guerra da independencia, que fixo que at\u00e9 Xos\u00e9 I fuxise de Madrid e converteuse nun s\u00edmbolo. Por\u00e9n, hai outros autores que opinan que apenas foi unha pequena eiva non proceso de invasi\u00f3n da pen\u00ednsula por Napole\u00f3n e que non impediu a vitoria inicial.\nNesta batalla, tivo unha importante participaci\u00f3n quen posteriormente ser\u00eda o libertador da Arxentina, Chile e o Per\u00fa: o xeneral San Mart\u00edn. Pola s\u00faa actuaci\u00f3n conseguiu o ascenso a tenente coronel de cabalar\u00eda e recibiu a Medalla de ouro de Bail\u00e9n.\nProleg\u00f3menos.\nEstando a maior parte de Espa\u00f1a en rebeli\u00f3n aberta, Napole\u00f3n estableceu o mando en Bayonne (en galego, Baiona, Francia) para reorganiza-las forzas e muda-la situaci\u00f3n, crendo que un despregamento r\u00e1pido dos seus ex\u00e9rcitos amolar\u00eda aos rebeldes e controlar\u00eda rapidamente a situaci\u00f3n.\nPartiron varias columnas para controlar as principais cidades espa\u00f1olas: dende Madrid, Jean Baptiste Bessi\u00e9res con 25.000 homes marchou cara Castela a Vella e enviou un destacamento a Arag\u00f3n coa finalidade de ocupar Santander e Zaragoza; Jeannot de Moncey dirixiuse a Valencia con m\u00e1is de 29.000 homes e Guillaume Philibert Duhesme con m\u00e1is de 12.000 a Catalu\u00f1a, sitiando Xirona. Finalmente, Pierre-Antoine Dupont levar\u00eda 13.000 homes para domina-lo sur para se facer con Sevilla e o porto de C\u00e1diz, que resgardaba a frota de Fran\u00e7ois Rosilly da Royal Navy.\nAs Xuntas de goberno de Sevilla (Xunta Suprema de Espa\u00f1a e Indias) e Granada, presididas por Francisco de Saavedra, comezaron o recrutamento de dous ex\u00e9rcitos para corta-lo cami\u00f1o aos franceses a trav\u00e9s de Serra Morena. O recrutamento foi masivo. O xermolo do Ex\u00e9rcito de Andaluc\u00eda (uns 17 000 sodados) estaba formado por voluntarios (m\u00e1is da metade) e polas tropas regulares do Campo de Xibraltar, 16 rexementos de infantar\u00eda e 3 de cabalar\u00eda. Exte ex\u00e9rcito quedou ao mando do xeneral Casta\u00f1os que recibiu plenos poderes da Xunta, a trav\u00e9s de Saavedra, dada a grave situaci\u00f3n na que se atopaban os restos da monarqu\u00eda espa\u00f1ola. Para o segundo ex\u00e9rcito, Teodoro Reding\u00a0comezou o recrutamento na provincia de Granada, no que inclu\u00edu o seu Rexemento Su\u00edzo de Reding n\u00ba3.\nA comezo de xu\u00f1o, a columna de Dupont, partiu de Madrid para someter Andaluc\u00eda e rescata-la escuadra francesa de\u00a0Rosilly, que permanec\u00eda en\u00a0C\u00e1diz. Na ruta tomada, foron acosados continuamente polos guerrilleiros e cruzaron poboaci\u00f3ns host\u00eds, como Valdepe\u00f1as, que se ergueu en armas o d\u00eda 6 e fixeron retroceder at\u00e9 Toledo a boa parte dos franceses, na denominada \"batalla de Valdepe\u00f1as\". Isto levouno a moverse cara \u00e1 C\u00f3rdoba onde entra, despois da batalla da ponte de Alcolea, e leva a cabo o seu saqueo. Cando recibiu a noticia de que a frota francesa rend\u00edrase, e que se estaba a crear un ex\u00e9rcito para se enfrontar con el, e illalo de Madrid, abandonou a cidade e marchou a And\u00fajar onde estableceu, o d\u00eda18, o cuartel xeral. O d\u00eda 26 recibiu, \u00faneselle a 2\u00aa Divisi\u00f3n mandada por Dominique Honor\u00e9 Antoine Marie Vedel, que derrotara a un grupo de voluntarios espa\u00f1ois en Despe\u00f1aperros, e deixara un rexemento en La Carolina para protexer as comunicaci\u00f3ns con Madrid.\nO \"plan Saavedra-Casta\u00f1os\" e o \"plan Porcuna\".\nCasta\u00f1os e Saavedra, reun\u00edranse varias veces, primeiro en Carmona e despois en Utrera, para planificar conxuntamente a campa\u00f1a e a organizaci\u00f3n das tropas, no chamado \"plan Saavedra-Casta\u00f1os\". Este era un plan secreto de distraci\u00f3n das tropas francesas.\nUnha vez se tivo \u00e9xito neste plan, Casta\u00f1os reuniuse cos mandos espa\u00f1ois en Porcuna para dar a co\u00f1ecer as ideas para a segunda fase: o \"plan Porcuna\". A estratexia consist\u00eda en que d\u00faas divisi\u00f3ns, unha regular mandada por F\u00e9lix Jones e a de reserva ao mando de Manuel de la Pe\u00f1a, que formaban o ex\u00e9rcito de Casta\u00f1os (uns 12 000 homes) hab\u00edan atacar And\u00fajar, fixando as tropas de Dupont. Unha terceira divisi\u00f3n, 8 000 homes mandada polo marqu\u00e9s de Coupigny, cruzar\u00eda o Guadalquivir m\u00e1is ao leste, por Villanueva de la Reina. Finalmente, Reding dirixir\u00eda o ex\u00e9rcito de Granada (10 000 homes) a trav\u00e9s de Meng\u00edbar.\nO combate de Meng\u00edbar.\nO 13 de xullo, Reding cruzou o Guadalquivir en Meng\u00edbar. A poboaci\u00f3n estaba defendida por 2 000 homes mandados polo xeneral Ligier-Belair. Na madrugada do 14, o 1\u00ba Escuadr\u00f3n de drag\u00f3ns de Numancia e o de cazadores de Olivenza, mandados polo xeneral Francisco Xavier Venegas, fan retroceder a cabalar\u00eda francesa na outra beira do r\u00edo. Fronte a ameaza, Ligier-Belair evac\u00faa a poboaci\u00f3n e pide axuda a Vedel.\nInmediatamente, Reding comeza o d\u00eda 15 o seu ataque, que foi interrompido a media ma\u00f1\u00e1 pola chegada de Vedel. Este ter\u00e1 que abandonar a posici\u00f3n, posteriormente, pola petici\u00f3n de reforzos por Dupont, e marchou cara And\u00fajar. Durante o d\u00eda seguinte, Reading suma as tropas de Coupigny \u00e1s s\u00faas.\nCasta\u00f1os marchou dende o cuartel xeral de Utrera cara Serra Morena. Moveu o ex\u00e9rcito d\u00eda e noite, variando continuamente de direcci\u00f3n para confundir as franceses respecto das s\u00faas intenci\u00f3ns, mentres el estaba perfectamente informado dos movementos dos franceses polos paisanos.\nDupont, reacciona mandando unha parte importante das s\u00faas tropas a La Carolina, para impedir o posible paso de Casta\u00f1os cara a Madrid e quedar illado. Co resto das tropas non se atreveu a presentar batalla a Casta\u00f1os e retrocedeu para enlazar coas tropas de Vedel, que xa cruzara Despe\u00f1aperros, e Dufour que vi\u00f1an na s\u00faa axuda e que xa estaban preto. As\u00ed, ao marchar cara a Bail\u00e9n, o d\u00eda 18 de xullo, atopouse as tropas de Casta\u00f1os que sa\u00edan da cidade e entablouse a batalla, que segundo o plan de Casta\u00f1os se hab\u00eda producir en And\u00fajar.\nA batalla.\nNa primeira fase da batalla, entre as 3 e as catro da madrugada, a vangarda francesa chega \u00e1 ponte sobre o Rumblar, e atopa a pouca distancia aos primeiros destacamentos espa\u00f1ois, que son desaloxados sen problemas. Segundo se achegan a Bail\u00e9n, chocasn con varias avanzadas espa\u00f1olas que os fan retroceder at\u00e9 o Rumblar, de novo. \u00c9 agora cando Reding manda o despregamento das s\u00faas forzas na sa\u00edda de Bail\u00e9n. Col\u00f3canse en forma de media l\u00faa, ocupando os outeiros para domina-lo campo de batalla. Venegas est\u00e1 na ala dereita, Reading no centro e Coupigny na dereita; en total os espa\u00f1ois baixo o mando de Reading suman 20 000 homes, e Dupont unha cifra algo menor.\nO segundo per\u00edodo, entre as catro e media e seis e media da madrugada, o groso da columna francesa chega ao Rumblar. Dupont ordena o avance da cabalar\u00eda, e Dupr\u00e9 arrolla a Farnesio e contin\u00faa at\u00e9 a bater\u00eda central espa\u00f1ola, onde moitos artilleiros son acoitelados. A infantar\u00eda espa\u00f1ola consegue facelos retroceder at\u00e9 Cruz Branca con grandes perdas. Cando os franceses colocaron a s\u00faa artiller\u00eda de campa\u00f1a, inferior en pezas \u00e1 espa\u00f1ola, apenas conseguiron ocasionar un gran dano e moitas das d\u00faas pezas foron anuladas polas espa\u00f1olas.\nNo terceiro per\u00edodo, das seis e media \u00e1s oito e media da ma\u00f1\u00e1, \u00e1 vangarda francesa mandada por Teulet, eng\u00e1deselle a brigada de Chabert,e a brigada de cabaler\u00eda de Priv\u00e9. Nese momento, Dupont conta cuns 4 500 homes e case 10 pezas de artiller\u00eda. A\u00ednda faltan d\u00faas horas para que a brigada de Panneiter poida chegar. Dupont non quere que Casta\u00f1os o sorprenda pola retagarda e, a\u00ednda estando en minor\u00eda, decidiu atacar para tronzar o centro espa\u00f1ol e enlazar con Vedel, polo que formou catro columnas de ataque coa cabalar\u00eda de Dupr\u00e9 e de Priv\u00e9 nas \u00e1s e apoiados pola artiller\u00eda dende Cruz Blanca.\nVenegas avanzou na ala dereita e Dupr\u00e9 cargou contra eles; mentres na ala dereita a cabalar\u00eda de Priv\u00e9 conseguiu desaloxar aos espa\u00f1ois das posici\u00f3ns no cerro del Cerraj\u00f3n. Diante da retirada destes, os su\u00edzos do 3\u00ba rexemento de Reading, o rexemento Xa\u00e9n e unha compa\u00f1\u00eda de zapadores trataron de os cubrir pero foron obrigados a retroceder por Priv\u00e9. Posteriormente, el mesmo tivo que retroceder polo intenso fogo recibido por parte dos espa\u00f1ois. No centro, a infantar\u00eda francesa avanzou sometida a un denso fogo de artiller\u00eda. Antes de chegar \u00e1s posici\u00f3ns espa\u00f1olas, a cabalar\u00eda de Farnesio e Borb\u00f3n cargaou e provocou o seu retroceso. Os xinetes de Priv\u00e9 volveron ao combate para apoiar a s\u00faa infantar\u00eda, mais todos tiveron que se retirar. O ex\u00e9rcito de Dupont est\u00e1, de novo, no Rumblar a uns 5 quil\u00f3metros, agotado e sen o auxilio de Vedel, a quen seguen esperando.\nNo cuarto per\u00edodo, de oito e media a dez da ma\u00f1\u00e1, Reading estaba disposto para asesta-lo golpe definitivo facendo avanza-lo flanco dereito espa\u00f1ols dende o Cerro Valent\u00edn at\u00e9 Zumacar Chico. Dupont ordena \u00e1, recentemente chegada, brigada Pannetier que se dirixa contra eles e, posteriormente, manda de novo o que queda da cabalar\u00eda de Priv\u00e9, que chegou dende a outra punta do campo e consegue facer que os espa\u00f1ois se retiren mentres son cubertos polos rexementos Barbastro, Catalu\u00f1a e unha secci\u00f3n de artillar\u00eda voante e que provocan, \u00e1 s\u00faa vez, que os franceses tam\u00e9n se repreguen.\nO remate final chegou contra as dez da ma\u00f1\u00e1 e a unha da tarde. Vedel a\u00ednda non chegara e a forte calor apretea, o cansazo das tropas \u00e9 evidente e o monte baixo estaba incendiado. Os bailenenses levaban aprovisionementos aos espa\u00f1ois, sobre todo auga, e os franceses que carac\u00edan de todo v\u00edan enfraquecer a s\u00faa moral. Dupont, decide un avance xeral das s\u00faas tropas contra o centro espa\u00f1ol, mais o avance foi freado por unha intensa chuvia da artillar\u00eda e o fogo dos fus\u00eds. Para protexer a retirada, os xinetes de Dupr\u00e9 cargan contra a artillar\u00eda, pero Dupr\u00e9 \u00e9 ferido de morte e as tropas de Dupont foron duramente castigadas.\nSobre as doce, a situaci\u00f3n de Dupont \u00e9 desesperada pois non chegan os reforzos de Vedel e teme a aparici\u00f3n de Casta\u00f1os na retagarda. Leva a cabo o derradeiro esforzo, xuntando a t\u00f3dolos superviventes e, \u00e1 fronte cos seus xenerais, l\u00e1nzanse atacando o centro, ao descuberto. As descargas dos espa\u00f1ois desf\u00e1n as s\u00faas li\u00f1as, as baixas medran, det\u00e9\u00f1ense e comeza a fuxida. Cando todo estaba perdido, Dupont solicita a suspensi\u00f3n do combate e o paso das s\u00faas tropas cara a Madrid. Reding acepta a fin das hostilidades pero at\u00e9 reunirse con Casta\u00f1os non aceptou o paso das tropas, que permaneceron no mesmo lugar mentres se levaban a cabo as negociaci\u00f3ns. Pasadas as d\u00faas da tarde, Casta\u00f1os e de la Pe\u00f1a, chegan ao Rumblar e avisan da s\u00faa chegada.\nMentres a batalla suced\u00eda, Vedel e Dufour cuns 9 000 homes, marchan moi lentamente dende La Carolina cara a Bail\u00e9n. Seica o\u00edron o ru\u00eddo da batalla pero Vedel pensou que Dupont vencer\u00eda e cando o ru\u00eddo cesou pensovu na vitoria deste. Deixou a metade do seu ex\u00e9rcito en Guarrom\u00e1n e sobre as cinco da tarde chegou a Bail\u00e9n. Reding refrozara as tropas nos cerros San Crist\u00f3bal e o Ahorcado. Vedel, cando ve as tropas espa\u00f1olas non entende o remate da batalla e ordena atacar at\u00e9 que recibiu unha orde escrita de Dupont para cesa-lo combate. \u00c1s seis da tarde, todo rematou.\nNos d\u00edas posteriores, lev\u00e1ronse a cabo as negociaci\u00f3ns entre ambos bandos.Est\u00edmase que do balance de baixas ser\u00edan, aproximadamente: por parte francesa, 460 mortos e 1 600 feridos, m\u00e1is 22 000 prisioneiros (que incl\u00faen as tropas de Vedel e Dufour) e por parte espa\u00f1ola, 240 mortos e 740 feridos. A\u00ednda que as cifras se incrementar\u00edan nos d\u00edas posteriores pola morte dalg\u00fans dos feridos.\nO feito de que a batalla sucedera \u00e1s portas de Bail\u00e9n puido ser decisivo para a vitoria espa\u00f1ola polos apoios da poboaci\u00f3n local para conseguir subministraci\u00f3ns para as tropas espa\u00f1olas, sobre todo auga, nunha zona xeogr\u00e1fica especialmente c\u00e1lida. Tam\u00e9n a subministraci\u00f3n de auga foi importante para arrefriar os can\u00f3ns, pois a eficacia da artillar\u00eda francesa foi escasa polo seu excesivo quecemento ocasionando a destruci\u00f3n de varias pezas.\nO 11 de agosto de 1808, por Decreto da Xunta Suprema de Sevilla, creouse a Medalla de distinci\u00f3n de Bail\u00e9n. Unha condecoraci\u00f3n militar outorgada a t\u00f3dolos compo\u00f1entes do ex\u00e9rcito que participaron na batalla.\nConsecuencias.\nA\u00ednda que as condici\u00f3ns da paz foron suaves e inclu\u00edan que as tropas francesas foran repatriadas a Francia, non se cumpriron. O xeneral Dupont e os seus oficiais foron liberados e repatriados mais as tropas foron deportados a C\u00e1diz e \u00e1 illa de Cabrera, na que ao rematar a guerra s\u00f3 sobreviv\u00edan a metade dos prisioneiros chegados.\nA derrota das tropas napole\u00f3nicas tivo graves consecuencias para o esforzo b\u00e9lico franc\u00e9s.\u00a0A noticia estendeuse rapidamente por toda a pen\u00ednsula, e a chegada dos brit\u00e1nicos e a reorganizaci\u00f3n dos ex\u00e9rcitos espa\u00f1ois que planeaban o ataque a Madrid, provocou que Xos\u00e9 I Bonaparte abandonase Madrid e retirase o ex\u00e9rcito al\u00e9n do Ebro. Outra consecuencia, foi rematar coa idea da invencibilidade dos ex\u00e9rcitos franceses.\nDe t\u00f3dolos xeitos, os espa\u00f1ois non conseguiron aproveitar a vitoria pois Napole\u00f3n p\u00faxose \u00e1 cabeza dun ex\u00e9rcito de m\u00e1is de 250 000 soldados e, en novembro, cruzou os Pireneos para consolidar o seu dominio na pen\u00ednsula. Pouco despois, os espa\u00f1ois foron derrotados polos franceses na batalla de Tudela, o 23 de novembro. O d\u00eda 30, se produce a batalla de Somosierra na que son de novo derrotados os espa\u00f1ois e non conseguiron impedir o avance franc\u00e9s sobre Madrid na que entraron o 4 de decembro, nin o segundo sitio de Zaragoza.\nTam\u00e9n \u00e9 importante porque amosa a resposta dun \"pobo en armas\" fronte ao invasor. A\u00ednda que o protagonismo correspondeu ao ex\u00e9rcito regular, tanto nos proleg\u00f3menos como no hostigamento dos guerrilleiros aos franceses ou a presenza de voluntarios, estes elementos manifestan a idea de levantamento popular. E finalmente, outra consecuencia foi que Bail\u00e9n, acabou por decantar o posicionamento dalg\u00fans cargos estamentais e de elites ilustradas que dubidan da capacidade de resistencia fronte ao ex\u00e9rcito franc\u00e9s.\nPegada actual.\nDurante os d\u00edas 6, 7 e 8 de outubro cel\u00e9brase unha festa na que a parte fundamental \u00e9 a recreaci\u00f3n hist\u00f3rica da batalla con grupos de recreaci\u00f3n locais e doutras partes de Espa\u00f1a e Europa."}
{"id": "4605", "revid": "5863", "url": "https://gl.wikipedia.org/wiki?curid=4605", "title": "Ba\u00eda, Brasil", "text": "Ba\u00eda (en portugu\u00e9s: \"Bahia\", pronunciado [ba\u02c8i.\u0250]) \u00e9 un estado do Brasil, situado ao sur da Rexi\u00f3n Nordeste. Limita ao norte con Alagoas, Sergipe, Pernambuco, Piau\u00ed, ao leste co oc\u00e9ano Atl\u00e1ntico, ao sur con Minas Xerais e Esp\u00edrito Santo, e ao oeste con Goi\u00e1s e Tocantins. Ocupa unha \u00e1rea de 567.295,3\u00a0km\u00b2. A capital \u00e9 Salvador. As cidades m\u00e1is poboadas son Salvador, Feira de Santana, Vit\u00f3ria da Conquista, Itabuna, Ilh\u00e9us e Juazeiro.\nHistoria.\nO navegador portugu\u00e9s Pedro \u00c1lvares Cabral atracou na costa sur de Bahia no que hoxe \u00e9 Porto Seguro en 1500, e tomou posesi\u00f3n do mesmo para Portugal. O 1549 fundouse a cidade de Salvador. A cidade, xunto coa capitan\u00eda que a rodeaba foi o centro relixioso e administrativo das colonias portuguesas na Am\u00e9rica ata o ano 1763, cando a administraci\u00f3n trasladouse a R\u00edo de Xaneiro. Os neerlandeses controlaron parte da rexi\u00f3n entre maio de 1624 e abril de 1625.\nBahia foi a \u00faltima \u00e1rea de dominio portugu\u00e9s a unirse \u00f3 Brasil independente. Por ter moitos soldados de Portugal no seu territorio, permaneceu controlada polos portugueses -liderados polo xeneral Madeira de Mello- durante case un ano, logrando vencelos no 2 de xullo de 1823. Desde ent\u00f3n o 2 de xullo \u00e9 conmemorado como o d\u00eda da independencia de Bahia.\nBahia foi un centro de cultivo de azucre dende o s\u00e9culo XVI ata o s\u00e9culo XVIII, e moitas cidades do estado foron fundadas nesa \u00e9poca. Vinculado \u00e1 produci\u00f3n do azucre est\u00e1 o fen\u00f3meno de Bahia como gran centro de importaci\u00f3n de escravos africanos; feito que a\u00ednda mostra a s\u00faa influencia na composici\u00f3n \u00e9tnica da poboaci\u00f3n local.\nCoa rep\u00fablica, proclamada en 1889, Bahia tornouse un estado brasileiro.\nXeograf\u00eda.\nBahia \u00e9 o quinto estado do Brasil en extensi\u00f3n territorial. Equivale a 36,3% da \u00e1rea total da Rexi\u00f3n Nordeste e 6,64% do territorio nacional. A s\u00faa superficie total de 567.295,3\u00a0km\u00b2 \u00e9 un pouco m\u00e1is grande que Espa\u00f1a, sendo que 68,7% dela at\u00f3panse na rexi\u00f3n do semi\u00e1rido. O seu litoral \u00e9 o m\u00e1is longo do Brasil, con 1183\u00a0km de extensi\u00f3n, e abriga moitos tipos de ecosistemas, favorecendo a actividade tur\u00edstica pola s\u00faa rara beleza.\nOs seus r\u00edos principais son o r\u00edo S\u00e3o Francisco, Paragua\u00e7u e Jequitinhonha.\nRelevo.\nO relevo do estado \u00e9 caracterizado pola presenza de planicies, altiplanos e depresi\u00f3ns. Uns 90% da s\u00faa superficie est\u00e1n por riba dos 200 m. O punto m\u00e1is alto de Bahia \u00e9 representado polo Pico das Almas, situado na Serra das Almas, con 1958 metros. Os altiplanos e as \"chapadas\" presentes no relevo mostran que a erosi\u00f3n traballou en procura de formas planas.\nAs \u00e1reas planas ocupan case todo o estado, presentando unha serie de niveis, por onde cruzan r\u00edos vidos da Chapada Diamantina e da Serra do Espinha\u00e7o, que nace no centro de Minas Xerais. O planalto semi\u00e1rido, localizado no \"sert\u00e3o\" brasileiro, caracter\u00edzase por baixas altitudes. O relevo predominante no estado \u00e9 a depresi\u00f3n. As planicies est\u00e1n situadas na rexi\u00f3n costeira, onde a altitude non supera os 200 metros. Al\u00ed, xorden praias, dunas, restingas e ata mangleirais. En direcci\u00f3n \u00f3 interior, xorden terreos con chans relativamente f\u00e9rtiles, onde aparecen outeiros que se estenden ata o oc\u00e9ano.\nVexetaci\u00f3n.\nHai tres tipos principais de vexetaci\u00f3n: o bosque tropical h\u00famido (co\u00f1ecido como \"mata atl\u00e1ntica\", est\u00e1 bastante descaracterizado, debido \u00e1 ocupaci\u00f3n do litoral. \u00c9 m\u00e1is abundante en reservas ao sur do estado, pr\u00f3ximas \u00e1 cidade de Porto Seguro), o \"cerrado\" (vexetaci\u00f3n do tipo sabana \u00f3 oeste do estado) e a \"caatinga\", sendo esta \u00faltima dominante na maior\u00eda do territorio.\nA caatinga ocupa todo o norte do estado, a \u00e1rea da depresi\u00f3n do vale do r\u00edo S\u00e3o Francisco, e a Serra do Espinha\u00e7o, deixando para a sabana soamente a parte occidental, e para a selva tropical h\u00famida o sueste do estado. No interior as estaci\u00f3ns de seca son m\u00e1is pronunciadas, excepto na rexi\u00f3n do val do r\u00edo S\u00e3o Francisco.\nNa Serra do Espinha\u00e7o as temperaturas son m\u00e1is amenas e agradables. Os \u00edndices pluviom\u00e9tricos no \"sert\u00e3o\" son moi reducidos, podendo non chegar aos 500 mil\u00edmetros anuais. Al\u00ed son com\u00fans longos per\u00edodos de seca.\nDivisi\u00f3ns administrativas.\nConcellos de Ba\u00eda: Salvador, Feira de Santana, Vit\u00f3ria da Conquista, Itabuna, Ilh\u00e9us, Juazeiro e Bom Jesus da Lapa\nEconom\u00eda.\nA econom\u00eda do estado bas\u00e9ase na agricultura (cana de azucre, mandioca, feix\u00f3n, millo, cacao e coco); na industria (qu\u00edmica, petroqu\u00edmica, autom\u00f3bil e as s\u00faas pezas); e na miner\u00eda. Hai un importante parque industrial na rexi\u00f3n metropolitana de Salvador (\u00e1rea co\u00f1ecida como Rec\u00f4ncavo Baiano por estar xunto \u00e1 Ba\u00eda de Todos os Santos), no que destaca o polo petroqu\u00edmico de Cama\u00e7ari e a f\u00e1brica da Ford na mesma cidade.\nTurismo.\nO turismo tam\u00e9n \u00e9 moi importante nas cidades de Salvador (coas s\u00faas construci\u00f3ns hist\u00f3ricas, praias, e o seu famoso Carnaval), Ilh\u00e9us, Itaparica, Morro de S\u00e3o Paulo, e Porto Seguro e outras do seu litoral sur. Xa o litoral \u00f3 norte de Salvador ata a divisa co estado de Sergipe transformouse recentemente en destino tur\u00edstico importante, coa construci\u00f3n de complexos hoteleiros na Costa do Sau\u00edpe.\nA rexi\u00f3n da Chapada Diamantina ten vocaci\u00f3n para o ecoturismo. Xa pos\u00fae aeroporto, aceso por estradas e boa rede hoteleira."}
{"id": "4607", "revid": "98629", "url": "https://gl.wikipedia.org/wiki?curid=4607", "title": "Santiago", "text": "Santiago pode referirse \u00e1:"}
{"id": "4608", "revid": "85894", "url": "https://gl.wikipedia.org/wiki?curid=4608", "title": "O Pino", "text": "O Pino \u00e9 un concello da provincia da Coru\u00f1a, pertencente \u00e1 comarca de Arz\u00faa. Limita ao norte con Frades e Oroso, ao sur con Touro e Boqueix\u00f3n, ao leste con Arz\u00faa e ao oeste con Santiago de Compostela. Segundo o IGE en 2019 ti\u00f1a 4.641 habitantes.\nXeograf\u00eda.\nSituaci\u00f3n.\nTen unha extensi\u00f3n de 132,3\u00a0km\u00b2, e abrangue 13 parroquias. O Pedrouzo \u00e9 a capital, situada a 18\u00a0km de Compostela.\nOrograf\u00eda.\nO concello ten un relevo suave e pouco accidentado. O cumio m\u00e1is alto \u00e9 o monte das Minas (452 m), seguido do castro de San Lourenzo de Pastor (412 m). A capital est\u00e1 a 287 m de altitude.\nHidrograf\u00eda.\nO termo municipal div\u00eddese entre a bac\u00eda do r\u00edo Tambre, que marca a s\u00faa fronteira norte, e a do r\u00edo Ulla, que domina o sur do concello. Afluentes do Tambre que pasan polo concello son o r\u00edo Mera e mailo Noa, que nace na parroquia de Pastor. En canto aos afluentes do Ulla, cabe mencionar aos r\u00edos Brandelos e das La\u00f1as.\nClima.\nHai clima oce\u00e1nico, con abundantes choivas.\nEtimolox\u00eda.\nOs rexistros escritos co\u00f1ecidos do top\u00f3nimo remontan ao s\u00e9culo IX, cando o rei Ordo\u00f1o II ampl\u00eda en 12 millas o circu\u00edto das posesi\u00f3ns da igrexa de Compostela, desde San Vicenzo do Pino ata Iria Flavia: \"de Sancto Vicencio de Pino usque in Iriam\", ano 915.O nome cont\u00e9n un adxectivo, 'pino' (\u2018empinado, elevado\u2019), que fai referencia \u00e1 localizaci\u00f3n da igrexa de San Vicenzo, na parroquia do Pino. O antigo nome de Monforte de Lemos, antes de que llo cambiase o rei Afonso VIII, era tam\u00e9n O Pino e respond\u00eda \u00e1 mesma motivaci\u00f3n orogr\u00e1fica.\nHistoria.\nDurante o antigo r\u00e9xime as terras do Pino pertenceron \u00e1 provincia de Santiago. En 1820 o territorio foi adxudicado ao partido xudicial de Sar, co nome de San Vicenzo do Pino. Trala divisi\u00f3n territorial de Espa\u00f1a en 1833 constitu\u00eduse o concello. En 1834 pasou ao partido xudicial de Arz\u00faa, e entre 1965 e 1988 pertenceu ao de Santiago, regresando ao de Arz\u00faa conforme \u00e1 lei 38/1988 do 28 de decembro.\nDesde o 27 de agosto de 2007 a Asociaci\u00f3n para la Recuperaci\u00f3n de la Memoria Hist\u00f3rica (ARMH) anda \u00e1 procura dos restos de seis represaliados dos fascistas no lugar do Amenal. Entre o primeiro e o segundo d\u00eda de traballo atoparon os restos de tres deles: Ram\u00f3n S\u00e1nchez, Ram\u00f3n V\u00e1zquez e Cait\u00e1n Garc\u00eda.\nSeguiron a buscar a Isidro Filloi e o seu sobri\u00f1o de 17 anos Andresito. Os investigadores, para localizar os restos seguen os consellos dos veci\u00f1os do lugar. Para maior dificultade aqueles que mellor recordaban a situaci\u00f3n dos lugares de enterramento xa morreron.\nTrat\u00e1base de O Meimixe, O Listo e O Ghabrielo, co\u00f1ecidos como os tres \"d\u00edscolos do Pino\" e que foron escollidos especialmente para darlles un aviso e obrigados a cavar as d\u00faas fosas, a primeira onde enterraron os tres xa aparecidos e outra onde enterraron aos outros dous. Un sexto, o veci\u00f1o de Boimorto Jos\u00e9 Cabanas, nun descoido dos falanxistas logrou escapar deste violento final..\nS\u00edmbolos.\nO escudo her\u00e1ldico municipal foi aprobado mediante o Real Decreto 2527/1982 de 30 de xullo e publicado no BOE (Bolet\u00edn Oficial do Estado) o 8 de outubro de 1982. O escudo, seguindo aos criterios da Real Academia da Historia, quedou descrito neste RD como \u00ab\"de ouro, o pi\u00f1eiro ebrancado de sinople, terrazado do mesmo, e, ao timbre, coroa real pechada\"\u00bb.\nTr\u00e1tase dun aparente caso de armas falantes, coa escolla da figura dun pi\u00f1eiro motivada pola relaci\u00f3n sinecd\u00f3quica entre o nome da \u00e1rbore en castel\u00e1n (\"pino\") e o nome do concello que representa. Esta analox\u00eda, que non se d\u00e1 na lingua galega, non require un vencello etimol\u00f3xico real para se materializar na her\u00e1ldica (por exemplo, a escolla dun le\u00f3n como s\u00edmbolo do reino hom\u00f3nimo no s\u00e9culo XII non se debeu \u00e1 ignoracia naquela altura de que o nome da cidade de Le\u00f3n procede do lat\u00edn \"legio\", \"lexi\u00f3n\").\nCultura.\nPatrimonio.\nNo concello at\u00f3pase o castro de San Lourenzo de Pastor, un recinto ovalado de 110 metros de lonxitude onde se acharon restos de cer\u00e1mica sen decoraci\u00f3n e dous torques de ouro de 22 quilates e 350 gramos de peso, actualmente no Museo Arqueol\u00f3xico e Hist\u00f3rico Castelo de Santo Ant\u00f3n da Coru\u00f1a. Hai outros dous castros en Oza (San Mamede de Ferreiros) e Tarroeira (O Pino).\nSobre o r\u00edo Mera cons\u00e9rvase a Ponte Pu\u00f1ide, de orixe romana, onde foi atopado o Modio da Ponte Pu\u00f1ide, un \"Modium\" de bronce datado cara aos anos 360/370, actualmente exposto no Museo Arqueol\u00f3xico Nacional.\nSon varios os pazos que salpicaron a xeograf\u00eda municipal ao longo da historia, dos que alg\u00fans deles a\u00ednda se conservan. As\u00ed p\u00f3dense citar os pazos de San Fernando do Pic\u00f3n, de Portouteiro ou Med\u00edn, de Pi\u00f1eiro, de Med\u00edn, de D\u00faas Casas, de Ferreiros e de Berm\u00e1s ou Marqu\u00e9s de Montesacro, a Casa Grande ou Torre de Ferreiros e a Casa de Castrofeito.\nLu\u00eds Seoane.\nO escritor, xornalista e pintor galego Lu\u00eds Seoane, nado en Bos Aires o 1 de xu\u00f1o de 1910, era fillo de Luis Santiago Seoane Brocos, nado en O\u00edns, e Mar\u00eda L\u00f3pez Mosquera, que era de Arca.\nAo regresar o matrimonio da emigraci\u00f3n desde Arxentina en 1916, a nai recibiu en herdanza unha leira en Arca na que decidiron constru\u00edr unha casa que pasar\u00eda a ser a de residencia. Esta casa semella ser a mesma que d\u00e9cadas despois foi, brevemente, unha das casas consistoriais que ten existido no concello e que hoxe en d\u00eda \u00e9 a oficina de Correos. Lu\u00eds, pola s\u00faa banda, comezou a ir ao Instituto de Santiago, polo que s\u00f3 viv\u00eda na casa de s\u00e1bado a luns na ma\u00f1\u00e1 e nos meses de ver\u00e1n. Ademais, preto do cemiterio municipal, ao sur do lugar da Igrexa, estaba a chamada \"Casa de Brey\", que era onde viv\u00eda a s\u00faa avoa e o resto da famila materna, que visitaba a mi\u00fado.\nAo comezar os seus estudos universitarios, a familia mudouse a Santiago, deixando as\u00ed a casa de Arca. Por\u00e9n, Seoane mantivo sempre presente a terra pi\u00f1eira nos seus escritos, como cando di:\nTam\u00e9n O Pino foi descrito na s\u00faa obra gr\u00e1fica. En merecemento deste compromiso coa s\u00faa terra familiar, o Concello do Pino aprobou por unanimidade o 27 de marzo de 2008 nomear a Lu\u00eds Seoane fillo predilecto, procedendo ademais a rebautizar a nova Casa de Cultura como Centro Sociocultural Lu\u00eds Seoane.\nLugares do Pino.\nPara unha lista completa de todos os lugares do concello vexa Lugares do Pino."}
{"id": "4609", "revid": "85894", "url": "https://gl.wikipedia.org/wiki?curid=4609", "title": "Touro", "text": "Touro \u00e9 un concello da provincia da Coru\u00f1a, pertencente \u00e1 comarca de Arz\u00faa. Segundo o IGE en 2022 ti\u00f1a 3.451 habitantes. O seu xentilicio \u00e9 tourense.\nXeograf\u00eda.\nTen unha superficie de 114,9 km\u00b2 (214.995 ferrados). A capital municipal est\u00e1 en Fonte D\u00edaz, parroquia de Touro, a\u00ednda que no s\u00e9culo pasado estivo en Soutullo, na parroquia de Fao.\nOrograf\u00eda.\nO Concello de Touro presenta un perfil semellante \u00f3 resto das terras do Ulla; un relevo suave que se acent\u00faa cara \u00f3 sur ata chegar \u00f3 val do Ulla. \nAs maiores altitudes corresponden cos montes de Pena Cabreira, Xunqueira e o Coto de San Sebasti\u00e1n (parroquia de Loxo), rondando todos eles os 400 metros.\nHidrograf\u00eda.\nEn canto \u00e1 rede hidrogr\u00e1fica, \u00e1 parte do mentado Ulla, atopamos os r\u00edos Brandelos e La\u00f1as, cos seus respectivos afluentes: Quint\u00e1ns, Prevedi\u00f1os, Pucheiras, Rozas, Abelenda e Bese\u00f1o.\nHistoria.\nHai restos antigos de presenza humana, a\u00ednda que moitos est\u00e1n sen catalogar. Na parroquia de Fox\u00e1s hai varios top\u00f3nimos que denotan a existencia de poboados castrexos. Da \u00e9poca da romanizaci\u00f3n de Galicia quedou un cami\u00f1o real con direcci\u00f3n a Lugo.\nNa toponimia atopamos por exemplo coa aldea de Castelo, en Touro, o nome etimoloxicamente poder\u00eda deberse a que al\u00ed se erguera algo semellante a un castelo, e na zona dos Torreis, en Loxo poder\u00edan imaxinarse unhas fortificaci\u00f3ns. En Fox\u00e1s hai varios lugares co nome de Castro.\nAs terras do concello aparecen nomeadas no C\u00f3dice Calixtino, promovido polo arcebispo Diego Xelm\u00edrez no s\u00e9culo XII. As dezanove parroquias actuais estaban repartidas en cinco xurisdici\u00f3ns: Benda\u00f1a, Benda\u00f1a do Marqu\u00e9s, Budi\u00f1o, Cira e Xiro da Rocha.\nTrala divisi\u00f3n territorial de Espa\u00f1a en 1833 foron creados os concellos de Touro e de San Miguel de Vilar (na actualidade integrado no primeiro), pertencentes \u00f3 partido xudicial de Sar. O municipio de Touro homenaxeou a ra\u00ed\u00f1a Isabel II, que reinaba nese momento, inclu\u00edndo no seu escudo un i grego e un dous en n\u00fameros romanos.\nNo s\u00e9culo XX o concello manti\u00f1a unha econom\u00eda de autoconsumo, ligada ao sector primario, e un atraso tecnol\u00f3xico. Isto motivou unha grande emigraci\u00f3n.\nCultura.\nPatrimonio.\nPatrimonio arquitect\u00f3nico.\nNo inventario Hist\u00f3rico-Art\u00edstico do concello figura a igrexa parroquial de Qui\u00f3n, ao igual que a igrexa de Loxo, que pertenc\u00eda antes aos dominicos de Santiago. Outras igrexas destacadas son a de Fao, co seu campanario inclinado; e a de Fox\u00e1s, que ti\u00f1a unha camp\u00e1 facendo soar as horas.\nO concello est\u00e1 cheo de mu\u00ed\u00f1os. Moitos deles abandonados, e outros foron restaurados, como o mu\u00ed\u00f1o de Rozas, en Qui\u00f3n.\nNa parroquia de Vilar at\u00f3pase un pequeno cruceiro que pode ser bastante antigo polas figuras que aparecen na s\u00faa base.\nNo monte de Caroceiros, en Novefontes existen restos dun antigo templo ou monumento,ao que segundo a tradici\u00f3n popular asist\u00eda a veci\u00f1anza da outra bando do r\u00edo Ulla para faceren enterramentos.\nEn escrituras do s\u00e9culo XII f\u00e1lase dun mosteiro chamado \"Argentario\" que parece ser que estaba na que \u00e9 hoxe a aldea de Arenteiro, Loxo.\nPazos.\nO m\u00e1is co\u00f1ecido \u00e9 o pazo de Andeade, fundado a comezos do s\u00e9culo XVIII por Pedro Antonio Verea Pacheco, casado con Mar\u00eda Antonia Varela Lodeiro Figueroa. Foron varias as familias de renome que tiveron relaci\u00f3n con este pazo, tal e como se pode apreciar nas armas que forman parte do seu escudo: Pacheco, Verea, Aguiar, Figueroa e Montenegro. Tam\u00e9n \u00e9 co\u00f1ecido como a Casa Grande de Andeade, e ten unha capela.\nUn dos pazos m\u00e1is antigos \u00e9 o de Mince, situado en Prevedi\u00f1os, rodeado de casas veci\u00f1ais, pero que conserva t\u00f3dolos elementos arquitect\u00f3nicos dun pazo.\nEn Calvos est\u00e1 o pazo de Rosende. Preto del a\u00ednda se observan as vellas casas dos caseiros que traballaban para o dono do pazo. O edificio, recentemente restaurado, parece ser que ten a s\u00faa procedencia nunha construci\u00f3n anterior \u00f3 s\u00e9culo XVIII. Estivo ocupado durante tempo polos Hermida, familia da que proceden os actuais propietarios. Pero no escudo de armas que se atopa na fachada, \u00f3 lado do balc\u00f3n, p\u00f3dense distingui-las armas dos Porras, Lemaire, Du Croc, Wander-Roer e os Hermida. Conta con h\u00f3rreo restaurado, capela en bo estado, cruceiro de pedra enfronte a capela. Desde a solaina que ten a casa pola parte sur vese m\u00e1is al\u00e1 do r\u00edo Ulla.\nO Pazo de Dio\u00f1o, en Cornado, \u00e9 unha casa se\u00f1orial cadrada rodeada de varias dependencias: h\u00f3rreo, cortes, fornos, bodega etc e tam\u00e9n unha ampla extensi\u00f3n de terreo cerrada por un alto valo de pedra. Na entrada da casa est\u00e1 o escudo de armas dos Aguiar e os Torre. Os elementos que a\u00ednda se observan dan idea da riqueza do pazo en tempos pasados, pero entrou en decadencia a mediados do s\u00e9culo XX, da que dificilmente se foi sobrepo\u00f1endo, ao deixar de seren rendibles os sectores agr\u00edcola e gandeiro.\nEn Lobaqueiras, na parroquia de Benda\u00f1a, xa no l\u00edmite do concello de Touro co de Boqueix\u00f3n, hai outra casa grande. Ten a entrada principal por un cami\u00f1o estreito, bordeado de eucaliptos centenarios a \u00e1mbolos lados. Antes de entrar polo portal, \u00e1 esquerda est\u00e1 a casa dos caseiros e a dereita est\u00e1 a capela, que o \u00fanico que conserva \u00e9 a p\u00eda de pedra onde se botaba a auga bendita. Tras da capela \u00e9 o cruceiro de pedra a\u00ednda ben conservado. Enmarcando o portal hai longas pedras cunha cruz na pedra superior. Na fachada da casa \u00e9 o escudo coas armas dos antigos donos, entre eles est\u00e1n os L\u00f3pez del Nodal que eran mari\u00f1eiros almirantes procedentes de Caldas de Reis de onde tam\u00e9n procede o escudo. Na actualidade pertence \u00f3s herdeiros de Juan Fenollera Vel\u00f3n. Na parte de abaixo da casa hai unha longa mesa de pedra con asentos tam\u00e9n de pedra \u00f3 seu redor. Un dos elementos que existen en case t\u00f3dolos pazos \u00e9 o pombal, cousa que non se ve en Lobagueiras. Conta cun h\u00f3rreo de pequenas dimensi\u00f3ns o que indica que, ou ben puido existir outro h\u00f3rreo maior, ou que o cultivo principal das terras que rodean o pazo, que son uns oitenta ferrados da zona e chegan ata o mesmo r\u00edo Ulla, non fora o millo. Segundo a tradici\u00f3n oral, antigamente as terras cultivadas de Benda\u00f1a pertenc\u00edan a un s\u00f3 propietario. Hai que recordar que d\u00faas das antigas xurisdici\u00f3ns da provincia de Santiago levaban o nome de Benda\u00f1a e Benda\u00f1a do Marqu\u00e9s.\nPatrimonio cultural.\nTouro est\u00e1 atravesado polo Cami\u00f1o de Santiago. Son alg\u00fans os peregrinos que collen a estrada comarcal AC240, que atravesa as parroquias de Bese\u00f1o, Qui\u00f3n, Touro, Loxo, Bama, Prevedi\u00f1os e Vilar.\nEtnograf\u00eda.\nEn Baiobre, un dos lugares m\u00e1is elevados do concello, na parroquia de Bese\u00f1o, cel\u00e9brase unha romar\u00eda nunha carballeira xunto \u00e1 capela de Santa Sabela. Segundo a tradici\u00f3n, as mulleres pre\u00f1adas deben coller unha tella da capela que se garda baixo os carballos.\nEn Brandelos, Prevedi\u00f1os hai unha fonte con augas medicinais, onde xente \u00eda tomar ba\u00f1os. Al\u00ed f\u00edxose unha capela, arruinada e agora restaurada por un particular, e tam\u00e9n al\u00ed se fac\u00eda unha festa nunha carballeira, onde tam\u00e9n hab\u00eda feiras. Agora a romar\u00eda faise nunha capela, que en tempos pasados puido pertencer ao Conde de Altamira, en Noaio, na mesma parroquia.\nFestas e celebraci\u00f3ns.\nFestas parroquiais:\nEconom\u00eda.\nSector primario.\nTradicionalmente o sector agr\u00edcola e gandeiro foi o sustento principal da econom\u00eda tourense, ao igual que nos veci\u00f1os terreos, mais na actualidade son poucos os mozos que se incorporan directamente nestes labores; existen parroquias de escasa densidade de explotaci\u00f3ns gandeiras. Caben destacar a persistencia das hortas, como provedoras de alimentos dos fogares galegos, sendo poucas empregadas para xerar riqueza directamente; ou a matanza do porco, tan peculiar na cultura galega; ou por conseguinte tam\u00e9n crianza de gali\u00f1as, ovellas, coellos.\nOutro sector importante foi o da minar\u00eda, as explotaci\u00f3ns mineiras de R\u00edo Tinto, xa fechadas, ofreceron emprego durante un corto per\u00edodo de tempo (1974-1986) pero, no entanto, trouxeron consigo un coste de oportunidade ao non desenvolv\u00e9rense outras actividades econ\u00f3micas m\u00e1is duradeiras no tempo. Os efectos sobre o medio ambiente a\u00ednda se perciben hoxe en d\u00eda sendo o r\u00edo Portapego un dos m\u00e1is contaminados do estado espa\u00f1ol.\nHai algo de pesca no r\u00edo Ulla o nos seus diversos afluentes que regan distintas parroquias. Tam\u00e9n existe algo de caza.\nSector secundario.\nUnha actividade notable actualmente \u00e9 a elaboraci\u00f3n dos queixos de Arz\u00faa, nas queixar\u00edas de Murg\u00e1s, en Turces, e en Bama. Ademais, a queixar\u00eda de Murg\u00e1s ten incorporada unha queixar\u00eda-escola.\nSector terciario.\nNo n\u00facleo urbano de Fonte D\u00edaz \u00e9 onde se desenvolve a maior actividade, xa que \u00e9 aqu\u00ed onde se concentran a maior parte dos servizos tanto p\u00fablicos como privados.\nTurismo.\nTouro conta con d\u00faas rutas homologadas de sendeirismo, a PR-G 93 ou ruta da Ribeira do Ulla, e a PR-G 121 ou ruta dos Tres R\u00edos. A PR-G 93 \u00e9 unha ruta sendeirista lineal de 12,8 km con principio/fin en Ponte Basebe e fin/inicio xunto \u00e1 estrada de San Pedro de Ribeira. O percorrido \u00e9 case unha senda bot\u00e1nica, con mostras de distinta vexetaci\u00f3n, destacando os casti\u00f1eiros e sobreiras. \u00c9 de menci\u00f3n a fervenza do Inferni\u00f1o e a vaira do Pozo do Pego. A ruta dos Tres R\u00edos \u00e9 unha prolongaci\u00f3n desta primeira, que vai desde a Ponte Basebe at\u00e9 a Santaia, pasando polo que son os r\u00edos Ulla, Bese\u00f1o e La\u00f1as.\nSituaci\u00f3n medio ambiental.\nA realizaci\u00f3n de certas actividades sobre o medio do concello poden provocar desequilibrios ecol\u00f3xicos que te\u00f1en efectos negativos denominados como problemas medio ambientais. Estas actividades tam\u00e9n poden afectar a comunidades animais e vexetais podendo chegar incluso ao ser humano.\nActualmente para a realizaci\u00f3n de calquera actividade no medio \u00e9 necesario realizar un estudo de impacto ambiental desa actividade na zona, para poder tratar e paliar os efectos ambientais e os danos que poidan producir.\nDentro do concello de Touro d\u00e9bense destacar os impactos que producen:\nInfraestruturas.\nInfraestruturas educativas.\nO centro principal de educaci\u00f3n \u00e9 o (CPI) de Fonte D\u00edaz, situado pr\u00f3ximo da casa do concello; imp\u00e1rtese nel o 2\u00ba ciclo de Educaci\u00f3n Infantil (3 \u2013 6 anos), Primaria e Secundaria Obrigatoria (6 - 16 anos). Antes hab\u00eda escolas unitarias en case todas as parroquias, mais na actualidade s\u00f3 contin\u00faa a escola de EEI das Goritas (Loxo), que ten o 2\u00ba ciclo de Educaci\u00f3n Infantil. O CEIP de Turces no que se impart\u00eda o 2\u00ba ciclo de Infantil e o 1\u00ba ciclo de Primaria (de 3 a 8 anos) pechou en 2010.\nLugares de Touro.\nPara unha lista completa de todos os lugares do concello de Touro vexa: Lugares de Touro."}
{"id": "4610", "revid": "1131", "url": "https://gl.wikipedia.org/wiki?curid=4610", "title": "Ponteceso", "text": "Ponteceso \u00e9 un concello da provincia da Coru\u00f1a, pertencente \u00e1 comarca de Berganti\u00f1os. Segundo o IGE no ano 2018 ti\u00f1a 5.565 habitantes (5.789 no ano 2015, 6.065 no 2012, 6.134 no 2011, 6.215 no 2010). O seu xentilicio \u00e9 \u00ab\u00bb.\nXeograf\u00eda.\nSituaci\u00f3n.\nLimita cos concellos de Cabana de Berganti\u00f1os, Carballo, Coristanco e Malpica de Berganti\u00f1os. Est\u00e1 formado por 14 parroquias, sendo as m\u00e1is poboadas as de Tella (1.102 habitantes no 2018), Corme Porto (1.077 habitantes no 2018) e Cospindo (679 habitantes no 2018). Os centros m\u00e9dicos at\u00f3panse no lugar de Ponteceso e en Corme Porto, onde se sit\u00faa tam\u00e9n o \u00fanico porto pesqueiro do concello.\nCultura.\nToponimia.\nO top\u00f3nimo da vila prov\u00e9n do lat\u00edn \"Ponte caesa\" (que significa Ponte pechada ou cortada). Alg\u00fans historiadores afirman que o top\u00f3nimo d\u00e9bese a que a ponte orixinal, de orixe romana que un\u00eda os actuais municipios de Cabana de Berganti\u00f1os e Ponteceso, se derrubou dando lugar ao nome \"ponte caesa\" (ponte cortada).\nO primeiro censo no que se nomea o concello co nome de Ponteceso \u00e9 o de 1877. Anteriormente o concello foi co\u00f1ecido co nome de Bugalleira.\nEtnograf\u00eda.\nFestas e celebraci\u00f3ns.\nEn Ponteceso cel\u00e9branse multitude de festas de toda \u00edndole: relixiosas, pag\u00e1s e gastron\u00f3micas.\nNa primeira semana de xullo cel\u00e9brase a \"Festa do percebe\", e a segunda fin de semana de setembro cel\u00e9brase a festa da Barqui\u00f1a que \u00e9 a festa principal do concello sendo o luns e o martes d\u00edas festivos locais.\nOutras festas relevantes son a da Virxe do Faro, celebrada o 8 de setembro, e a de San Bernardo da Gra\u00f1a, celebrada o 20 de agosto. Ademais no D\u00eda das Letras Galegas cel\u00e9branse varias actividades culturais no Couto.\nEntre as festas destacan:\nEconom\u00eda.\nA agricultura en Ponteceso ten certa importancia, con cultivos como millo e pataca. Nos \u00faltimos anos o municipio desenvolveu un bo sector tur\u00edstico arredor da vila mari\u00f1eira de Corme. Na capital ponteces\u00e1n o comercio e os servizos son as actividades maioritarias. As capturas de diversos mariscos, como por exemplo o percebe, son tam\u00e9n importantes para a econom\u00eda local."}
{"id": "4611", "revid": "85894", "url": "https://gl.wikipedia.org/wiki?curid=4611", "title": "Malpica de Berganti\u00f1os", "text": "Malpica de Berganti\u00f1os \u00e9 un concello galego da provincia da Coru\u00f1a, pertencente \u00e1 comarca de Berganti\u00f1os, en plena Costa da Morte. Limita co concello de Carballo polo leste, co de Ponteceso polo sur, e co oc\u00e9ano Atl\u00e1ntico polo oeste e o norte.\nSegundo o INE no ano 2016 ti\u00f1a unha poboaci\u00f3n de 5616 habitantes .\nO seu xentilicio \u00e9 \u00ab\u00bb.\nXeograf\u00eda.\nSituaci\u00f3n.\n\u00c9 un municipio de 61,22\u00a0km\u00b2. A s\u00faa capital \u00e9 a vila de Malpica, situada nunha pen\u00ednsula que cont\u00e9n, nun dos seus lados o porto pesqueiro, e noutro a praia de Area Maior. A s\u00faa costa est\u00e9ndese desde o Monte Nariga ata a Punta de Razo, extremo occidental da praia de Baldaio, que pertence ao concello lim\u00edtrofe de Carballo.\nDe costas \u00f3 porto at\u00f3panse o paseo mar\u00edtimo e a Area Maior, espazos de descanso para o viaxeiro e lugar de encontro para surfeiros durante todo o ano. Seguindo cara ao noroeste est\u00e1n a praia de Seaia e mailo cabo de San Adri\u00e1n ou Santo Hadri\u00e1n.\nFronte \u00f3 cabo emergullan as illas Sisargas, un refuxio natural de aves mari\u00f1as como gaivotas e corvos mari\u00f1os. Est\u00e1n custodiadas por un faro que serve de axuda \u00e1 navegaci\u00f3n mari\u00f1a, actualmente autom\u00e1tico, pero no que durante anos se forxaron moitas xeraci\u00f3ns de fareiros.\nDemograf\u00eda.\nA s\u00faa poboaci\u00f3n sufriu unha tendencia \u00e1 diminuci\u00f3n progresiva, que parece imparable nos \u00faltimos vinte anos.\nAdemais da capital do concello, os seus n\u00facleos de poboaci\u00f3n m\u00e1is importantes son a vila oleira de Bu\u00f1o, a aldea de Mens, coa s\u00faa igrexa rom\u00e1nica e as Torres medievais de Mens, e a aldea de Barizo, cuxo porto natural aparece xa nos cartularios do s. XV como porto de sa\u00edda e entrada de mercador\u00edas.\nHistoria.\nAs primeiras noticias documentais datan do s\u00e9culo XIII, cando aparece citada como lugar pertencente \u00f3 se\u00f1or\u00edo do arcebispo de Compostela. No s\u00e9culo XV, Sancho de Ulloa, Conde de Monterrei, arrebatar\u00edalla \u00f3 arcebispo Alonso II de Fonseca, para incorporala \u00f3s seus dominios.\nMalpica viu a luz e medrou bot\u00e1ndose \u00f3 mar. O Cardeal Hoyo refire que a principios do s\u00e9culo XVII a actividade econ\u00f3mica da vila se centraba na pesca de cet\u00e1ceos, en colaboraci\u00f3n con mari\u00f1eiros c\u00e1ntabros e vascos, despois de pagar estes a taxa estipulada polo arcebispo de Compostela. A\u00ednda hoxe encontramos mostras desta pesca nas vigas que soste\u00f1en o teitume de moitos mu\u00ed\u00f1os hidr\u00e1ulicos ou mesmo de vellas casas de arquitectura mari\u00f1eira, presentes en barrios coma os da Atalaia ou no Areal.\nA causa da s\u00faa importancia como porto baleeiro, Malpica foi sede da Axudant\u00eda de Mari\u00f1a ata o ano 1895, data en que se trasladar\u00eda a Ponteceso e posteriormente a Corme.\nDeca\u00eddo o auxe da pesca da balea, a perigosa enseada (ou \"ribeira\" como a\u00ednda se co\u00f1ece na actualidade o porto malpic\u00e1n) pasou a ser cala de mari\u00f1eiros que pescaban con artes tradicionais hoxe desaparecidas como o \"mediomundo\". Con posterioridade, o sector pesqueiro cobrou un novo pulo trala aparici\u00f3n das f\u00e1bricas de conserva e salgadura; agora tra\u00ed\u00f1as e tarrafas lanz\u00e1banse \u00f3 mar para capturar sardi\u00f1as. En tempos de carencia, busc\u00e1banse mellores caladoiros na r\u00eda de Muros e Noia.\nAt\u00e9 1916 recib\u00eda simplemente o nome de Malpica, pero nese ano pasou a ser chamado Malpica de Berganti\u00f1os para distinguilo dos concellos de Malpica (Toledo) e Malpica de Arba (Zaragoza)..\nCultura.\nPatrimonio arquitect\u00f3nico.\nAs Fontes.\nFonte de Baixo.\nA Fonte de Baixo foi financiada por Anselmo Villar Amigo, nado en Malpica en 1850 e emigrado moi novo a Bos Aires, onde desenvolveu unha grande actividade empresarial e pol\u00edtica. Mandou cartos para facer obras necesarias na s\u00faa vila natal, como a rampla do antigo porto, o murall\u00f3n, a praza de abastos (reconvertida en escola e m\u00e1is tarde en casa do Concello) e a Fonte de Baixo. En 1957 colocouse un busto do benfeitor.\nEsta fonte supuxo a primeira tra\u00edda de auga a Malpica, polo que as mulleres e os rapaces acostumaban facer bastantes viaxes para ir buscar auga. Converteuse axi\u00f1a nun punto de reuni\u00f3n, onde se falaba e xogaba.\nFonte Vella.\nA Fonte Vella \u00e9 a m\u00e1is antiga do vila de Malpica. Na parede frontal aparece a inscrici\u00f3n \"P.B. ano 1890\", que corresponde ao ano e \u00e1 persoa que a constru\u00edu. Na fonte tam\u00e9n aparece unha cruz con Xesucristo. Est\u00e1 na praza do seu nome.\nFonte do Ventorrillo.\nA fonte do Ventorrillo constru\u00eduse en 1934 pero anos m\u00e1is tarde mud\u00e1rona de sitio.\nFestas e celebraci\u00f3ns.\nAdemais das festas parroquiais, te\u00f1en sona o Corpus Christi e as Festas do Mar de Malpica, as\u00ed como a celebraci\u00f3n de Santa Filomena en Bu\u00f1o e de San Brais en Vilanova.\nSanto Hadri\u00e1n.\nA festividade do Santo Hadri\u00e1n cel\u00e9brase o primeiro domingo logo do 16 de xu\u00f1o.\nA romar\u00eda comenza coa sa\u00edda do Santo Hadri\u00e1n en procesi\u00f3n desde a igrexa parroquial de San Xuli\u00e1n de Malpica, onde est\u00e1 durante todo o ano. Segundo a tradici\u00f3n, Santo Hadri\u00e1n cura as verrugas. O rito \u00e9, tras escoitar misa, lavar as mans na fonte e secalas nun pano que se deixa secar a car\u00f3n da fonte. A tradici\u00f3n tam\u00e9n di que cura outras doenzas do corpo humano e dos animais, tras escoitar a correspondente misa e a doaz\u00f3n dunha figura de cera que representa a parte doente do corpo. Hai postos de venda de exvotos no cami\u00f1o ata a capela, e as figuras d\u00e9ixanse dentro da capela.\nO santo Hadri\u00e1n ten sona na comarca, sendo patr\u00f3n de Corme Aldea (Ponteceso), Sof\u00e1n (Carballo), Verdes (Coristanco) e Malpica.\nCorpus.\nO Corpus cel\u00e9brase desde hai m\u00e1is de douscentos anos. Tradicionalmente celebr\u00e1base en xoves, e o martes anterior os gandeiros dos arredores acheg\u00e1banse ao centro da vila cos seus a\u00f1os e ovellas, que eran mercados polos malpic\u00e1ns para \u00e1 festa. Na actualidade cel\u00e9brase o venres seguinte para amoldarse \u00f3 calendario laboral. \u00c9 festivo local.\nA festa consiste en alfombras de flores, procesi\u00f3n matinal, orquestras e atracci\u00f3ns.\nA Festa do Mar.\nA Festa do Mar, celebrada a finais de agosto, \u00e9 o tributo da xente do mar \u00e1 s\u00faa patroa, a Virxe do Carme, en honra dos que morreron no mar e de todos os mari\u00f1eiros. A ela ded\u00edcanlle unha procesi\u00f3n mari\u00f1eira con barcos engalanados e flores que levan a imaxe da Virxe ata as illas Sisargas, con t\u00f3dolos barcos acompa\u00f1\u00e1ndoa e cheos de xente.\n\u00c9 tradicional tirar flores \u00f3 mar en ofrenda \u00f3s mortos. Cada ano leva a Virxe un barco distinto e outro vai de acompa\u00f1amento coa banda de m\u00fasica. A xente t\u00edrase a o mar, \u00e1s veces coa roupa, cando remata a procesi\u00f3n.\nO Entroido.\nO Xogo das vacas (Barizo).\nPantomima tradicional en Barizo, que se celebra o martes de Entroido. Garda relaci\u00f3n con outros ritos agrarios \u00f3s que t\u00f3dolos investigadores atrib\u00faen unha grande antig\u00fcidade.\nTr\u00e1tase da representaci\u00f3n dunha escena agraria: mentres d\u00faas vacas aran unha leira, un labrego esparce a semente (serraduras); \u00f3 rematar, labrego, chamadora e sementador sentan a comer e aparecen dous compradores para as vacas acompa\u00f1ados dun veterinario. Finalmente a venda no se leva a cabo e as vacas volven a casa tirando do carro no que levan t\u00f3dolos trebellos da labranza e \u00f3s actores.\nToda a escena transcorre entre chistes de dobre sentido, iron\u00edas, bromas \u00f3s espectadores, alusi\u00f3ns m\u00e1is ou menos claras \u00f3s veci\u00f1os, \u00f3s sucedidos nese \u00faltimo ano etc. Tam\u00e9n as vacas adoitan desobedecer para arremeter contra o p\u00fablico. Todo iso coa intenci\u00f3n de provocar as gargalladas.\nTradicionalmente a representaci\u00f3n lev\u00e1base a cabo no campo da festa, o que resultou imposible desde que foi asfaltado. Hoxe faise diante do Xan. Tam\u00e9n, tradicionalmente, t\u00f3dolos actores e organizadores eran homes, mesmo as vacas e os personaxes femininos. Este costume foi mudando timidamente nos \u00faltimos anos nos que comezaron a participar mulleres, sempre minoritariamente. Este cambio afecta s\u00f3 \u00e1 representaci\u00f3n, non \u00e1 organizaci\u00f3n.\nA Mikaela (Bu\u00f1o).\nFesta de final do Entroido na vila de Bu\u00f1o, que se celebra o s\u00e1bado seguinte \u00f3 m\u00e9rcores de cinza.\nA \"Mikaela\" \u00e9 unha boneca de gran tama\u00f1o e atributos femininos deliberadamente esaxerados, feita \u00e1 man polos veci\u00f1os de Bu\u00f1o. Unha vez constru\u00edda, e despois de comer, \u00e9 tranportada por unha comitiva masculina na que participan t\u00f3dolos homes do lugar e que vai dende o \"Campo de Canta la rana\" at\u00e9 o \"Campo da Culpa\", percorrendo as\u00ed todo o lugar. A comitiva vai parando en t\u00f3dalas casas pedindo filloas e vi\u00f1o mentres fan bromas e chistes. Chegados \u00f3 destino, a \"Mikaela\" \u00e9 queimada po\u00f1endo as\u00ed fin \u00f3 entroido. A festa contin\u00faa at\u00e9 ben entrada a madrugada.\nNa actualidade \"Mikaela\" \u00e9 transportada sobre un tractor e, na comitiva, participan mulleres sempre que vaian vestidas de xeito masculino. Asemade, no canto de parar nas casas, van parando nos bares.\nS\u00edmbolos.\nO seu escudo foi aprobado polo Decreto 6/2015 da Xunta de Galicia, do 8 de xaneiro (DOG n\u00fam. 14 do 22/01/2015).\nA s\u00faa bandeira foi aprobada polo Decreto 7/2015 da Xunta de Galicia, do 8 de xaneiro (DOG n\u00fam. 14 do 22/01/2015)."}
{"id": "4612", "revid": "85894", "url": "https://gl.wikipedia.org/wiki?curid=4612", "title": "Laxe", "text": "Laxe \u00e9 un concello da provincia da Coru\u00f1a, pertencente \u00e1 comarca de Berganti\u00f1os.\nSegundo o IGE en 2022 ti\u00f1a 2.977 habitantes dos que 1.543 eran homes e 1.541 eran mulleres.\nO seu xentilicio \u00e9 .\nXeograf\u00eda.\nSituaci\u00f3n.\nLaxe est\u00e1 situado no noroeste da provincia da Coru\u00f1a, no coraz\u00f3n da costa da Morte, e no extremo sur da r\u00eda que leva o seu nome. Limita ao norte coa r\u00eda de Corme e Laxe, ao sur con Vimianzo, ao leste con Cabana de Berganti\u00f1os e Zas e ao oeste co oc\u00e9ano Atl\u00e1ntico.\nDemograf\u00eda.\nEvoluci\u00f3n da poboaci\u00f3n dende 1900:\nHistoria.\nA historia de Laxe rem\u00f3ntase a tempos prehist\u00f3ricos, como o demostran os restos aparecidos no castro de Torre da Moa ou o castro de Castrelo. Ata aqu\u00ed tam\u00e9n chegaba a v\u00eda \"Per Loca Mar\u00edtima\" constru\u00edda polos romanos para acceder a todo este territorio. Estas terras foron gobernadas na Idade Media polos poderosos condes de Traba, entre os que destaca Pedro Foilaz de Traba. Este nobre, que se autodenominou Conde de Galicia, formou na s\u00faa xuventude ao rei Afonso V.\nPosteriormente a zona de Laxe pasou a mans da familia Moscoso-Altamira. Outras familias ilustres como os Montero-N\u00fa\u00f1ez tam\u00e9n exerceron o seu poder en Laxe. A finais do s\u00e9culo XII, residen en Soesto o rei Afonso IX e a s\u00faa esposa Dona Berenguela, reis de Galicia e Le\u00f3n.\nNo s\u00e9culo XIV constr\u00faese a igrexa de Santa Mar\u00eda da Atalaia, que ter\u00eda a misi\u00f3n auxiliar de servir de defensa ante posibles ataques \u00e1 poboaci\u00f3n. Malia iso, no s\u00e9culo XVIII a vila foi arrasada polos piratas ingleses.\nO 19 de decembro de 1830 afunde na ba\u00eda o buque ingl\u00e9s \"Adelaide\". Procedente de Bristol con rumbo \u00e1s Antillas trasportando armas e ouro, o temporal que azoutaba esa noite a costa leva ao capit\u00e1n Guillermo Dovel a buscar refuxio na r\u00eda. Soamente el e un mari\u00f1o puideron chegar \u00e1 praia. Ao d\u00eda seguinte, foron aparecendo os corpos sen vida do resto da tripulaci\u00f3n, entre a que se atopaba a muller e o fillo do capit\u00e1n, que foron enterrados moi preto da igrexa de Santa Mar\u00eda. Durante anos, o capit\u00e1n Dovel volv\u00eda a Laxe para visitar a tumba, que na actualidade se atopa nun terreo privado.\nOutros ilustres habitantes da vila foron o xe\u00f3logo Isidro Parga Pondal (1900 - 1986), que fundou en Laxe un interesante Laboratorio Xeol\u00f3xico, unha das instituci\u00f3ns xeogr\u00e1ficas m\u00e1is importantes do mundo, e Ant\u00f3n Zapata Garc\u00eda, importante poeta que emigrou a Buenos Aires a principios do s\u00e9culo XX.\nCultura.\nToponimia.\nA orixe do top\u00f3nimo est\u00e1 na verba \"laxe\", procedente da forma altomedieval \"lagena\", de probable orixe celta. \nEconom\u00eda.\n\u00c9 unha vila se\u00f1orial e hist\u00f3rica que sempre tivo un grande arraigo tur\u00edstico, debido principalmente \u00e1 s\u00faa praia urbana, convert\u00e9ndose no ver\u00e1n nunha vila alegre e de grande encanto.\nAs fontes de riqueza da poboaci\u00f3n do municipio son a agricultura e a pesca. Laxe \u00e9 unha vila de gran tradici\u00f3n pesqueira, experimentando un grande auxe a mediados do s\u00e9culo XX cunha ampla frota de baixura. Na s\u00faa lonxa podemos atopar toda clase de peixes e mariscos do d\u00eda. Nos \u00faltimos anos, houbo un claro aumento do turismo.\nInfraestruturas portuarias.\nAs principais actividades que se levan a cabo no peirao de Laxe est\u00e1n relacionadas coa pesca de baixura (motor principal da econom\u00eda laxense). As\u00ed pois, o porto laxense \u00e9 o \u00fanico da Costa da Morte que est\u00e1 aumentando tanto o n\u00famero de capturas como de embarcaci\u00f3ns e de traballadores.\nOutras actividades que se levan a cabo neste porto son: a descarga de at\u00fan e madeira as\u00ed como tam\u00e9n de ferro para construci\u00f3n."}
{"id": "4613", "revid": "85894", "url": "https://gl.wikipedia.org/wiki?curid=4613", "title": "Coristanco", "text": "Coristanco \u00e9 un concello da provincia da Coru\u00f1a, pertencente \u00e1 comarca de Berganti\u00f1os. Segundo o IGE no 2018 ti\u00f1a 5.950 habitantes . O seu xentilicio \u00e9 \u00ab\u00bb.\nXeograf\u00eda.\nSituaci\u00f3n.\nO concello limita ao norte con Ponteceso e Carballo, ao sur con Santa Comba, Zas e Tordoia, ao leste con Carballo e ao oeste con Cabana de Berganti\u00f1os. A principal v\u00eda de comunicaci\u00f3n \u00e9 a estrada AC-552, que une A Coru\u00f1a con Fisterra.\nHidrograf\u00eda.\nA lagoa de Alcai\u00e1n, tam\u00e9n co\u00f1ecida como Bra\u00f1a Rubia, est\u00e1 situada na parroquia de Seavia, ao p\u00e9 do monte Bubela. Malia o seu nome, \u00e9 unha bra\u00f1a, e s\u00f3 ten auga estancada nas \u00e9pocas m\u00e1is chuviosas. Na actualidade est\u00e1 moi descoidada e apenas ten patrimonio ecol\u00f3xico. O nome de Alcai\u00e1n d\u00e9bese \u00e1 lenda de que baixo a lagoa hai unha cidade somerxida (lenda repetida noutras moitas outras lagoas) chamada Alcai\u00e1n. Outra lagoa do concello \u00e9 a lagoa de Cuns.\nHistoria.\nHai restos megal\u00edticos no concello, unhas 30 m\u00e1moas constru\u00eddas hai uns 8.000 anos, sendo os mellor conservados os catro que hai no monte Lume de Suso e os de Porcariza, en Xavi\u00f1a.\nA partir do s\u00e9culo VI a. C. chegou a cultura castrexa tra\u00edda polos \u00e1rtabros. Na zona establec\u00e9ronse os \"Brigaecini\", que deron nome \u00e1 comarca. Cons\u00e9rvanse oito castros catalogados, en moi mal estado de conservaci\u00f3n debido \u00f3 uso das s\u00faas pedras noutras construci\u00f3ns ou peches de leiras.\nCoa romanizaci\u00f3n comezaron a mellorarse as comunicaci\u00f3ns, con construci\u00f3ns como a ponte Lubi\u00e1ns sobre o r\u00edo Rosendo.\nDurante a Idade Media a zona estivo dominada polo arcebispo de Santiago, o mosteiro de San Mamede de Seavia e o conde de Traba. Na torre de Nogueira viviron os Berm\u00fadez de Castro.\nO concello de Coristanco constitu\u00eduse en 1835, formando parte do partido xudicial de Carballo. Con anterioridade a maior\u00eda das s\u00faas parroquias pertenc\u00edan a Santiago de Compostela.\nCultura.\nPatrimonio arquitect\u00f3nico.\nA ponte Lubi\u00e1ns cruza o r\u00edo Rosendo, afluente do Anll\u00f3ns. Une o concello de Carballo con Coristanco, no lugar de Montecelo, na parroquia de Oca.\nFoi constru\u00edda no s\u00e9culo I, e por ela discorr\u00eda a v\u00eda XIX do itinerario de Antonino, tam\u00e9n chamada \"Per loca maritima\". At\u00e9 a construci\u00f3n moitos anos despois da Ponte Nova uns metros m\u00e1is abaixo serviu de paso entre A Coru\u00f1a e Fisterra. Nas s\u00faas orixes ti\u00f1a cinco arcos, contando na actualidade con 4. Ten 40,5 metros de lonxitude e 2,6 de ancho. A s\u00faa maior altura sobre o r\u00edo \u00e9 de 5,4 m. A\u00ednda conserva a calzada de lousas.\nA torre de Nogueira est\u00e1 situada no lugar de Nogueira, na parroquia de Seavia. \u00c9 de forma rectangular e estilo g\u00f3tico, de 13 m de altura. Formaba parte do pazo-fortaleza dos Berm\u00fadez de Castro, levantado no s\u00e9culo XV. O pazo ti\u00f1a d\u00faas torres, de car\u00e1cter defensivo.\nO pazo de Cereo Vello conserva entre dous pin\u00e1culos barrocos unha pedra de armas co emblema dos Manueles, descendentes do infante Xo\u00e1n Manuel, \u00e1 s\u00faa vez descendente de Afonso X o Sabio. O escudo \u00e9 cuartelado con dous le\u00f3ns rampantes con dous brazos armados. Cons\u00e9rvanse tam\u00e9n os emblemas doutras familias nobres de Berganti\u00f1os, como os Vilardefrancos e os Pardi\u00f1as.\nOutros dous pazos son o de Ferreiros, que pertenceu a un descendente de Mar\u00eda Pita, e o de Ponte, en Verdes, que conserva restos dunha torre con pequenas garitas e unha gran muralla arredor da construci\u00f3n.\nIrmandade.\nCoristanco est\u00e1 irmandado dende 1998 con La Guyonni\u00e8re situado no departamento Vend\u00e9e na rexi\u00f3n Pa\u00edses do Loira."}
{"id": "4614", "revid": "85894", "url": "https://gl.wikipedia.org/wiki?curid=4614", "title": "A Laracha", "text": "A Laracha \u00e9 un concello da provincia da Coru\u00f1a, pertence \u00e1 comarca de Berganti\u00f1os. Segundo o IGE en 2014 ti\u00f1a 11\u00a0443 habitantes . O seu xentilicio \u00e9 \u00ab\u00bb. Recibe o seu nome da s\u00faa capital, a vila da Laracha.\nXeograf\u00eda.\nO concello, de 125,95\u00a0km\u00b2, abrangue 13 parroquias, sendo as m\u00e1is extensas as de Soandres e Montemaior. Cai\u00f3n \u00e9 a \u00fanica que ten contacto co mar, no Golfo \u00c1rtabro, no l\u00edmite nordeste da Costa da Morte.\nOrograf\u00eda e hidrograf\u00eda.\nA zona sur est\u00e1 marcada pola chaira de Ordes e os montes baixos da serra de Montemaior, co monte Pedrouzo (521 m) e Pena Galluda (552 m). O centro est\u00e1 marcado polo val do r\u00edo Anll\u00f3ns, que se abre cara ao oeste e recibe as augas do Acheiro. Cara ao norte est\u00e1 a serra de Santa Leocadia, no l\u00edmite con Arteixo.\nClima.\nTen un clima oce\u00e1nico, con temperaturas suaves e escasa oscilaci\u00f3n t\u00e9rmica, fortes precipitaci\u00f3ns e elevada humidade. A vexetaci\u00f3n aut\u00f3ctona foi substitu\u00edda en boa medida por especies de repoboaci\u00f3n como pi\u00f1eiros e eucaliptos. A zona de monte ocupa un terzo da superficie total do municipio. Por\u00e9n, quedan carballeiras como a de Santa Margarida, a de San Fins e a da capela de Comi\u00e1ns.\nHistoria.\nOs restos de asentamentos humanos m\u00e1is antigos conservados no concello son do per\u00edodo megal\u00edtico, como o t\u00famulo do Cruceiro (Lendo), m\u00e1moa de Fofelle (Lest\u00f3n), m\u00e1moa da Fraga (Lendo), t\u00famulo funerario na Medorra (Coiro), t\u00famulo das Medorras na Ferreira (Montemaior), t\u00famulo megal\u00edtico O Forno dos Mouros en Silvoso (Soandres), Pedra Fita do Loureiro ou Pedra do Gicho (Erboedo), medorra do couto de Outeiro (Montemaior), t\u00famulo de Carboeiro en Portela (Erboedo), A Medorra do Codeso en Vilari\u00f1o (Montemaior) ou o T\u00famulo das Rebuceiras (Lemaio).\nNo lugar de Lendo apareceron d\u00faas machetas da idade de bronce. Da cultura castrexa cons\u00e9rvanse 19 poboados castrexos: castro de San Rom\u00e1n e castro de Riotorto (ou Os Castros, ou o Pet\u00f3n do Castro, os dous en Cabovila\u00f1o); castro da Medo\u00f1a (Coiro); A Castreira (ou As Castreiras, en Erboedo); castro da Condesa (ou Bico do Castro, en Lemaio); castro de Lest\u00f3n (ou Os Castros, ou Agra do Castro Lest\u00f3n), castro de Erboedo (ou Os Castros, ou As Croas), castro do Retorno e castro de Fofelle (Lest\u00f3n); castro da Pena ou O Pet\u00f3n (Montemaior); castro de Condesuso (ou O Castri\u00f1o), castro de Santa Baia (ou Croa de Santa Baia), castro de Cerqueira (ou de Refoxo), castro de Revirente, O Castro (ou Os Castros) e castro de Santa Baia (Soandres); castro de Gabenlle (ou Castro das Croas, ou Os Castros, en Tor\u00e1s); castro de Montes Claros (ou Os Castros, no que apareceu numerosa cer\u00e1mica) e castro Pequeno (ou castro das Motas, ou a Mota, en Vila\u00f1o).\nDurante a romanizaci\u00f3n de Galicia constru\u00edronse diversas v\u00edas, pasando por aqu\u00ed a \"Per Loca Mar\u00edtima\". En 1987 atopouse na igrexa de Vila\u00f1o un miliario da \u00e9poca do emperador Magnentio, a mediados do s\u00e9culo IV. No mosteiro de Soandres hab\u00eda unha ara votiva (conservada na catedral de Santiago de Compostela) cunha inscrici\u00f3n sobre un antigo templo adicado a H\u00e9rcules X\u00f3nico.\nNa igrexa de Lemaio cons\u00e9rvanse uns capiteis prerr\u00f3manicos, usados como p\u00eda de auga bendita. A igrexa de Soandres ten a s\u00faa orixe nun cenobio beneditino, que aparece documentado a finais do s\u00e9culo X. Segundo o historiador Carlos Mart\u00ednez Pereira a finais do s. XIII e principios do XIV na parroquia de Lendo estableceuse unha encomenda da orde do Temple, da que quedan mostras na igrexa parroquial.\nA familia Pardo das Mari\u00f1as dominou a xurisdici\u00f3n que ocupou boa parte do concello desde o s\u00e9culo XIV. As Torres de Cillobre foron creadas como construci\u00f3n defensiva, sendo reconvertidas en casa se\u00f1orial. Diego das Mari\u00f1as foi o primeiro Capit\u00e1n xeneral do Reino de Galicia. Outros nobres que habitaron esta casa foron os Bola\u00f1o, Ribadeneira, Parragu\u00e9s, Soutomaior e Moscoso.\nEconom\u00eda.\nO concello ten unha ampla base no sector agrario e forestal. Hai empresas industriais como Cer\u00e1mica Campo ou Celsa.\nO Parque empresarial da Laracha est\u00e1 promovido pola sociedade p\u00fablica \"Suelo Empresarial del Atl\u00e1ntico\". Foi inaugurado en xaneiro de 2011. Ten unha superficie de 825.000 metros cadrados con acceso directo \u00e1 autoestrada A Coru\u00f1a-Arteixo-Carballo (AG-55). En 2017 Inditex iniciou as obras para constru\u00edr al\u00ed un dos seus centros lox\u00edsticos.\nIrmandade.\nA Laracha est\u00e1 irmandada dende abril de 2010 coa comuna de Olonne sur Mer, do distrito franc\u00e9s de Les Sables-d'Olonne, Pa\u00edses de Loira no departamento Vend\u00e9e.\nLugares da Laracha.\nPara unha lista completa de todos os lugares do concello da Laracha vexa: Lugares da Laracha."}
{"id": "4618", "revid": "89787", "url": "https://gl.wikipedia.org/wiki?curid=4618", "title": "Econom\u00eda de Italia", "text": "Italia ten unha econom\u00eda industrial diversificada que pode ser dividida en d\u00faas zonas: o norte, m\u00e1is industrializado e desenvolvido, dominado por empresas privadas e onde sit\u00faase o principal centro financeiro do pa\u00eds, Mil\u00e1n; e o sur, menos desenvolvido e agr\u00edcola, dependente de subsidios estatais, e cun desemprego m\u00e1is alto, aproximadamente 20%. Por comparaci\u00f3n cos veci\u00f1os da Europa Occidental, ten un gran n\u00famero de Pequenas e Medianas Empresas PMEs. O rendimento total e \"per-capita\" da econom\u00eda italiana \u00e9 m\u00e1is ou menos igual ao de Francia ou do Reino Unido. A maior parte das materias primas necesarias para a industria e m\u00e1is do 75% da enerx\u00eda son importadas.\nDurante a \u00faltima d\u00e9cada, a Italia seguiu unha pol\u00edtica fiscal apartada a fin de cumprir os criterios da Uni\u00f3n Econ\u00f3mica e Monetaria e beneficiouse de taxas de xuros e de inflaci\u00f3n m\u00e1is baixas, levando \u00e1 adhesi\u00f3n ao Euro desde o inicio, en 1999.\nA performance econ\u00f3mica de Italia veuse atrasando en relaci\u00f3n aos seus parceiros da UE, e o actual goberno pon en pr\u00e1ctica numerosas reformas de curto prazo destinadas a aumentar a competitividade e o crecemento a longo prazo da econom\u00eda.\nA pesar diso, ten andado devagar na posta en funcionamento de reformas estruturais consideradas necesarias polos economistas neoliberais, como a diminuici\u00f3n dos impostos, a flexibilizaci\u00f3n das leis que rexen o mercado de traballo e a reforma do sistema de pensi\u00f3ns por causa do abrandamento econ\u00f3mico en curso e da oposici\u00f3n dos sindicatos."}
{"id": "4622", "revid": "1410", "url": "https://gl.wikipedia.org/wiki?curid=4622", "title": "Santiago de Chile", "text": "Santiago de Chile, oficialmente Santiago, \u00e9 a capital da Rep\u00fablica de Chile. Foi fundada por Pedro de Valdivia o 12 de febreiro de 1541 co nome de \"Santiago de la Nueva Extremadura\".\nA cidade de Santiago comprende a conurbaci\u00f3n da Grande Santiago, composta por 34 comunas. Non existe un goberno metropolitano para a cidade. Cada comuna enc\u00e1rgase das funci\u00f3ns administrativas, tributarias e regulatorias correspondentes, as\u00ed como da administraci\u00f3n dos servizos de sa\u00fade e educaci\u00f3n.\nA poboaci\u00f3n de Santiago segundo o Censo de 2002 \u00e9 de 6,4 mill\u00f3ns de habitantes na s\u00faa \u00e1rea metropolitana. \u00c9 a cidade m\u00e1is poboada de Chile, o que resultou nunha medra sen planificaci\u00f3n que ademais absorbeu parte dos mellores terreos de cultivo da zona centro do pa\u00eds.\nDemograf\u00eda.\nSantiago de Chile ten unha poboaci\u00f3n que, segundo o \"Instituto Nacional de Estat\u00edsticas de Chile\" no ano 2003 chegaba \u00f3s 6.269.629 habitantes. A poboaci\u00f3n da cidade sufriu un gran crecemento ao longo do s\u00e9culo XX: en 1907 a cidade ti\u00f1a 383.587 habitantes; 1.010.102 en 1940, 2.009.118 en 1960 e 3.899.619 no ano 1982.\nSantiago experimentou durante o s\u00e9culo XX un grande aumento demogr\u00e1fico sendo determinante a s\u00faa condici\u00f3n de capital. Absorbeu sucesivamente a migraci\u00f3n proveniente dos campamentos mineiros do norte de Chile durante a crise econ\u00f3mica dos anos 1930; e na d\u00e9cada dos 40, a constante chegada de poboaci\u00f3n desde os asentamentos rurais.\nNun primeiro momento esta poboaci\u00f3n tivo que asentarse nos co\u00f1ecidos como \"cit\u00e9s\", lugares de vivendas comunitarias preferentemente situadas nas zonas pr\u00f3ximas ao centro da cidade. As posteriores inmigraci\u00f3ns provocaron o nacemento de poboaci\u00f3ns callampas e \"tomas\" de terreos para o florecemento dos campamentos. Durante os \u00faltimos anos foron desaparecendo en gran medida, grazas \u00e1 axuda do goberno e instituci\u00f3ns solidarias como Un Techo para Chile, sendo substitu\u00eddos por vivendas sociais nas comunas da periferia.\nAs clases acomodadas que tradicionalmente habitaran as r\u00faas c\u00e9ntricas (Toesca, Av. Brasil, Rep\u00fablica, Par\u00eds, Londres etc) comezaron a migraren a partir dos anos 1930 cara ao sector oriental da capital, conform\u00e1ndose no lado nororiental o chamado \"Barrio Alto\" (ou zona oriente), con caracter\u00edsticas de cidade xard\u00edn, primeiro nas comunas de Providencia e \u00d1u\u00f1oa, logo nas actuais comunas de Las Condes e Vitacura, e actualmente no sector de La Dehesa, comuna de Lo Barnechea.\nPor\u00e9n, nos \u00faltimos anos houbo un lento proceso de emigraci\u00f3n cara a terreos m\u00e1is rurais, como El Array\u00e1n e Chicureo na zona nororiente, Lonqu\u00e9n na zona surponiente e Pirque na zona suroriente, debido \u00e1 parcelizaci\u00f3n dos campos e aos novos condominios exclusivos.\nPero o groso da poboaci\u00f3n pertence \u00e1 clase media, a cal comezou a nacer durante o s\u00e9culo XX. Actualmente domina os sectores perif\u00e9ricos e centrais da cidade, grazas ao nacemento dos barrios constru\u00eddos en comunas como La Florida, Maip\u00fa e Puente Alto (as comunas m\u00e1is poboadas do pa\u00eds na actualidade, superando os 400 mil, 500 mil e 600 mil habitantes respectivamente), e en departamentos nas zonas centrais grazas ao subsidio de renovaci\u00f3n urbana, nas comunas de Santiago e San Miguel. O acceso ao consumo e cr\u00e9dito m\u00e1is os beneficios estatais ao sector inmobiliario permitiron un explosivo boom da construci\u00f3n en todas as comunas mencionadas anteriormente.\nCidades irm\u00e1s.\nA cidade de Santiago firmou diversos protocolos de irmandamento, dentro das cales at\u00f3panse:\nAdemais, Santiago pertencen \u00e1 rede de Mercocidades, firmada por 180 urbes dos pa\u00edses membros do Mercosur, e da Uni\u00f3n de Cidades Capitais Iberoamericanas (UCCI), protocolo asinado por t\u00f3dalas cidades capitais de Iberoam\u00e9rica m\u00e1is Barcelona e R\u00edo de Xaneiro."}
{"id": "4624", "revid": "5863", "url": "https://gl.wikipedia.org/wiki?curid=4624", "title": "Alta Idade Media", "text": "A Alta Idade Media ou Idade Media Antiga \u00e9 o per\u00edodo hist\u00f3rico que vai do ano 476 despois de Xesucristo, cando se produce a Ca\u00edda do Imperio Romano ata o 1066, cando Guillerme de Normand\u00eda conquista Inglaterra e consid\u00e9rase que comeza a Baixa Idade Media.\nHistoria e caracter\u00edsticas.\nA Alta Idade Media destaca pola invasi\u00f3n dos pobos xerm\u00e1nicos e o establecemento paulatino dun novo modelo social, o feudalismo. Caracter\u00edzase tam\u00e9n pola barbarie dos pobos invasores, que se foi calmando segundo se foron asentando, pasando de guerreiros a terratenentes, e de pag\u00e1ns a cristi\u00e1ns. O sistema feudal desenv\u00f3lvese ao non ter o rei unha grande autoridade sobre os seus plut\u00f3cratas, \u00f3 estilo xerm\u00e1nico, e consid\u00e9rase implantado en toda Europa Occidental unha vez se produce a conquista normanda de Inglaterra.\nDestacan dentro deste per\u00edodo hist\u00f3rico as invasi\u00f3ns dos musulm\u00e1ns en case toda a Pen\u00ednsula Ib\u00e9rica, as incursi\u00f3ns dos viquingos por todo o norte de Europa, e a fundaci\u00f3n do Imperio Carolinxio e do Sacro Imperio Romano Xerm\u00e1nico. Tam\u00e9n destacan os esforzos do Imperio Bizantino, antes Imperio Romano de Oriente, por reconquistar Italia, e a creaci\u00f3n dos Estados Pontificios.\nCronolox\u00eda destacada:"}
{"id": "4626", "revid": "56817", "url": "https://gl.wikipedia.org/wiki?curid=4626", "title": "1496", "text": "Outros.\nHistoria ano a ano"}
{"id": "4627", "revid": "23204", "url": "https://gl.wikipedia.org/wiki?curid=4627", "title": "1521", "text": "Outros.\nHistoria ano a ano"}
{"id": "4628", "revid": "6", "url": "https://gl.wikipedia.org/wiki?curid=4628", "title": "1815", "text": "Outros.\nHistoria ano a ano"}
{"id": "4630", "revid": "5312", "url": "https://gl.wikipedia.org/wiki?curid=4630", "title": "1925", "text": "1925 (MCMXXV) foi un ano com\u00fan comezado en xoves segundo o calendario gregoriano."}
{"id": "4631", "revid": "1987", "url": "https://gl.wikipedia.org/wiki?curid=4631", "title": "1793", "text": "Outros.\nHistoria ano a ano"}
{"id": "4632", "revid": "23204", "url": "https://gl.wikipedia.org/wiki?curid=4632", "title": "1803", "text": "Outros.\nBreves.\nHistoria ano a ano"}
{"id": "4633", "revid": "6939", "url": "https://gl.wikipedia.org/wiki?curid=4633", "title": "1829", "text": "Outros.\nHistoria ano a ano"}
{"id": "4634", "revid": "5863", "url": "https://gl.wikipedia.org/wiki?curid=4634", "title": "1840", "text": "Outros.\nHistoria ano a ano"}
{"id": "4635", "revid": "5863", "url": "https://gl.wikipedia.org/wiki?curid=4635", "title": "1855", "text": "Outros.\nHistoria ano a ano"}
{"id": "4636", "revid": "23204", "url": "https://gl.wikipedia.org/wiki?curid=4636", "title": "Illas Malvinas", "text": "As Illas Malvinas (en ) son un arquip\u00e9lago do oc\u00e9ano Atl\u00e1ntico meridional, na plataforma continental patag\u00f3nica. As illas principais at\u00f3panse a 483\u00a0km \u00f3 leste da costa da Patagonia, en Am\u00e9rica do Sur, na latitude 52\u00b0S. O arquip\u00e9lago, cunha \u00e1rea de 12\u00a0000\u00a0km\u00b2, abrangue a illa Soidade, a illa Gran Malvina e 776 illas m\u00e1is pequenas. \u00c9 un Territorio Brit\u00e1nico de Ultramar e conta cun autogoberno, mais o Reino Unido enc\u00e1rgase da s\u00faa defensa e das relaci\u00f3ns exteriores. A capital das Malvinas \u00e9 Stanley, na illa Soidade.\nExiste unha gran controversia sobre a descuberta e posterior colonizaci\u00f3n das Malvinas polos europeos. En varios momentos, as illas tiveron asentamentos franceses, brit\u00e1nicos, espa\u00f1ois e arxentinos. O Reino Unido reafirmou o seu control sobre o arquip\u00e9lago en 1833, malia que a Arxentina manti\u00f1a a s\u00faa reivindicaci\u00f3n sobre as illas. En abril de 1982, forzas arxentinas ocuparon temporalmente o territorio. A administraci\u00f3n brit\u00e1nica restaurouse dous meses m\u00e1is tarde, no final da guerra das Malvinas.\nA poboaci\u00f3n (3\u00a0662 habitantes en 2012) est\u00e1 constitu\u00edda principalmente por nativos das illas, a maior\u00eda de ascendencia brit\u00e1nica. Outras etnias incl\u00faen franceses, xibraltare\u00f1os e escandinavos. A inmigraci\u00f3n procedente do Reino Unido, da illa de Santa Helena, no Atl\u00e1ntico Sur, e de Chile reverteu o decline da poboaci\u00f3n. A lingua predominante (e oficial) \u00e9 o ingl\u00e9s. De acordo cunha lei de 1983 aprobada polo Parlamento do Reino Unido, os malvineiros son considerados cidad\u00e1ns brit\u00e1nicos.\nO arquip\u00e9lago at\u00f3pase no l\u00edmite das zonas clim\u00e1ticas oce\u00e1nica subant\u00e1rtica e de tundra e as d\u00faas principais illas te\u00f1en cordilleiras que atinxen 700 metros de altura. Elas son o lar de grandes poboaci\u00f3ns de aves, malia que moitas xa non se reproducen nas principais illas por mor da concorrencia con especies introducidas. As principais actividades econ\u00f3micas son a pesca, o turismo e a cr\u00eda de ovellas, con \u00e9nfase na exportaci\u00f3n de la de alta calidade. A exploraci\u00f3n de petr\u00f3leo, licenciada polo Goberno das Illas Malvinas, permanece en controversia como resultado de disputas mar\u00edtimas coa Arxentina.\nEtimolox\u00eda.\nO nome angl\u00f3fono do arquip\u00e9lago, \"Falkland\", foi inspirado polo \"Falkland Sound\" (), o estreito que separa as d\u00faas illas principais do arquip\u00e9lago. O nome \"Falkland\" foille dado \u00f3 canal por John Strong, capit\u00e1n dunha expedici\u00f3n inglesa que desembarcou nas illas en 1690. Strong nomeou o estreito en homenaxe a Anthony Cary, 5\u00ba vizconde de Falkland, o tesoureiro da mari\u00f1a que patrocinou a viaxe. O seu t\u00edtulo de vizconde ten orixe na cidade de Falkland, Escocia, cuxo nome prov\u00e9n de \"folkland\" (terra sometida \u00f3 dereito-\"folk\"). O nome non foi aplicado nas illas at\u00e9 1765, cando o capit\u00e1n brit\u00e1nico John Byron, da Mari\u00f1a Real, as reivindicou para o rei Xurxo III como \"Illas de Falkland\". O termo \"Falklands\" \u00e9 unha abreviatura padr\u00f3n empregada para referirse \u00f3 arquip\u00e9lago.\nO nome castel\u00e1n, \"Islas Malvinas\", deriva do franc\u00e9s \"\u00celes Malouines\", o nome dado para as illas polo explorador franc\u00e9s Louis Antoine de Bougainville en 1764. Bougainville, que fundou o primeiro asentamento humano das illas, nomeou a \u00e1rea en homenaxe \u00f3 porto de Saint-Malo (o punto de partida dos seus nav\u00edos e colonos). O porto, localizado na rexi\u00f3n da Breta\u00f1a, no oeste de Francia, recibiu ese nome por conta de San Malo (ou Maclou), o evanxelista cristi\u00e1n que fundou a cidade europea.\nNa vix\u00e9sima sesi\u00f3n da Asemblea Xeral das Naci\u00f3ns Unidas, o Cuarto Comit\u00e9 determinou que en todas as linguas, ag\u00e1s o castel\u00e1n, toda a documentaci\u00f3n da ONU designar\u00eda o territorio como \"Falkland Islands (Malvinas)\". En castel\u00e1n, o territorio \u00e9 designado como \"Islas Malvinas (Falkland Islands)\". A nomenclatura utilizada polas Naci\u00f3ns Unidas para fins de procesamentos estat\u00edsticos \u00e9 \"Falkland Islands (Malvinas)\".\nHistoria.\nComezo da colonizaci\u00f3n europea.\nMalia que existe a posibilidade de que tribos de amerindios fueguinos te\u00f1an visitado as illas en tempos precoloniais, o arquip\u00e9lago estaba deshabitado no momento da s\u00faa descuberta polos europeos. As alegaci\u00f3ns en canto \u00e1 data da descuberta das illas roldan en torno do s\u00e9culo XVI, mais non hai consenso sobre se estes primeiros exploradores descubriron as Malvinas ou outras illas do Atl\u00e1ntico Sur. O primeiro desembarque rexistrado nas illas \u00e9 atribu\u00eddo \u00f3 capit\u00e1n ingl\u00e9s John Strong, que, cami\u00f1o \u00f3 litoral do Per\u00fa e de Chile en 1690, descubriu o estreito de San Carlos, mais iso segundo a visi\u00f3n brit\u00e1nica da historia da illa. Segundo a versi\u00f3n hist\u00f3rica contada pola Arxentina, def\u00e9ndese que Fern\u00e3o de Magalh\u00e3es \u00e9 o descubridor da illa, xa que a Arxentina e o resto de Am\u00e9rica Latina poden ser considerados colonias de Espa\u00f1a e de Portugal segundo a visi\u00f3n dos brit\u00e1nicos.\nO arquip\u00e9lago permaneceu deshabitado at\u00e9 o estabelecemento de Port Louis na illa Soidade en 1764 polo capit\u00e1n franc\u00e9s Louis Antoine de Bougainville e a fundaci\u00f3n do asentamento de Port Egmont na illa Saunders (ou \"Trinidad\") polo capit\u00e1n brit\u00e1nico John MacBride. A\u00ednda est\u00e1 en debate entre os historiadores se os asentamentos europeos eran conscientes da existencia uns dos outros. En 1766, Francia abandonou a s\u00faa reivindicaci\u00f3n sobre as Malvinas en favor de Espa\u00f1a, que rebautizou a colonia francesa como \"Puerto Soledad\" no ano seguinte. Os problemas comezaron cando Espa\u00f1a descubriu Port Egmont e capturou o porto en 1770, o cal case provoca unha guerra que foi evitada pola restituci\u00f3n \u00f3 Reino Unido en 1771.\n\u00c1mbolos dous asentamentos, brit\u00e1nico e espa\u00f1ol, coexistiron no arquip\u00e9lago at\u00e9 1774, cando novas consideraci\u00f3ns econ\u00f3micas e estrat\u00e9xicas dos brit\u00e1nicos os levaron a retirarse voluntariamente das illas, deixando s\u00f3 unha placa onde reivindicaban o arquip\u00e9lago para o rei Xurxo III. O espa\u00f1ol Vicerreinado do R\u00edo da Prata converteuse daquela na \u00fanica presenza gobernamental no territorio. A illa Gran Malvina foi abandonada, e Puerto Soledad converteuse nun campo de prisioneiros na maior parte da s\u00faa existencia. Durante as invasi\u00f3ns brit\u00e1nicas do R\u00edo da Prata e durante as Guerras Napole\u00f3nicas en Europa, o gobernador das illas do arquip\u00e9lago foi evacuado en 1806; o restante da gornici\u00f3n colonial espa\u00f1ola seguiu o seu exemplo en 1811, ag\u00e1s por gauchos e pescadores que permaneceron de forma voluntaria no arquip\u00e9lago.\nDisputa entre a Arxentina e o Reino Unido.\nDespois diso, o arquip\u00e9lago s\u00f3 foi visitado por nav\u00edos de pesca; o seu status pol\u00edtico era indiscut\u00edbel at\u00e9 1820, cando o coronel David Jewett, un corsario estadounidense que traballaba para as Provincias Unidas do R\u00edo da Prata, informou que os nav\u00edos ancorados en Buenos Aires en 1816 eran unha reivindicaci\u00f3n dos territorios espa\u00f1ois no Atl\u00e1ntico Sur. Como as illas non ti\u00f1an habitantes permanentes, en 1823 Buenos Aires concedeu \u00f3 comerciante Luis Vernet, nado en Alema\u00f1a, o permiso para realizar actividades de pesca e exploraci\u00f3n de gando salvaxe no arquip\u00e9lago. A relaci\u00f3n cordial entre o consulado e Vernet levouno a expresar \"o desexo de que, no caso de os brit\u00e1nicos retornaren para as illas, o Goberno do Reino Unido protexese a s\u00faa propiedade\". Vernet asentouse nas ru\u00ednas de \"Puerto Soledad\" en 1826 e acumulou recursos nas illas at\u00e9 que fose seguro traer colonos e formar unha colonia permanente. Buenos Aires pasou a considerar Vernet o comandante militar e civil das illas en 1829 e el tentou regulamentar a pesca para parar as actividades de baleeiros e cazadores de focas estranxeiros. As actividades de Vernet duraron at\u00e9 unha disputa sobre os dereitos de pesca e caza que levou a unha incursi\u00f3n do nav\u00edo de guerra estadounidense USS \"Lexington\" en 1831, cando Silas Duncan, o ent\u00f3n comandante da Mari\u00f1a dos Estados Unidos, tomou o asentamento de Puerto Soledad.\nBuenos Aires tentou manter influencia sobre o asentamento a trav\u00e9s da instalaci\u00f3n dunha gornici\u00f3n, mais un mot\u00edn en 1832 foi seguido no ano seguinte pola chegada de forzas brit\u00e1nicas que reafirmaron o dominio do Reino Unido. A Confederaci\u00f3n Arxentina (ent\u00f3n liderada polo gobernador de Buenos Aires, Juan Manuel de Rosas) protestou contra as acci\u00f3ns brit\u00e1nicas e os gobernos arxentinos continuaron dende ent\u00f3n a rexistrar protestas oficiais contra o Reino Unido. As tropas brit\u00e1nicas partiron despois de completar a s\u00faa misi\u00f3n, deixando a \u00e1rea como \"unha especie de terra de ningu\u00e9n\". O vice de Vernet, o escoc\u00e9s Matthew Brisbane, volveu \u00e1s illas aquel ano para restaurar o asentamento, mais os seus esforzos remataron despois que, no medio de tumultos en Port Louis, o gaucho Antonio Rivero incitou un grupo de \"descontentos\" a asasinar a Brisbane e os l\u00edderes do asentamento; os sobreviventes escond\u00e9ronse nunha caverna nunha illa preto de al\u00ed at\u00e9 que os brit\u00e1nicos volveron e restauraron a orde. En 1840, as Malvinas convert\u00e9ronse nunha colonia da coroa e colonos escoceses posteriormente estabeleceron unha comunidade pastoral oficial. Catro anos m\u00e1is tarde, case todos foron realoxados en Port Jackson, considerado un lugar mellor para a sede do goberno, en canto o comerciante Samuel Lafone comezou unha iniciativa para incentivar a colonizaci\u00f3n brit\u00e1nica.\nPort Jackson logo foi renomeada como Stanley e converteuse oficialmente na sede do goberno local en 1845. No comezo da s\u00faa historia, Stanley ti\u00f1a unha reputaci\u00f3n negativa por mor de perdas de carga e de transporte; s\u00f3 en emerxencias os nav\u00edos cruzaban o cabo de Fornos para parar no porto da vila. Por\u00e9n, a localizaci\u00f3n xeogr\u00e1fica das Malvinas probou ser ideal para reparar nav\u00edos e para o \"Wrecking Trade\", a compra e venda de nav\u00edos naufragados e das s\u00faas cargas. Al\u00e9n deste comercio, o interese comercial no arquip\u00e9lago era m\u00ednimo por mor das peles de baixo valor dos bovinos salvaxes que hab\u00eda nos pasteiros das illas. O crecemento econ\u00f3mico comezou soamente ap\u00f3s que \"Falkland Islands Company\", que mercara a empresa arruinada de Lafone en 1851, introduciu con \u00e9xito ovellas cheviot para a produci\u00f3n de la, estimulando a outras facendas a seguir o seu exemplo. O alto custo de materiais importados, combinado coa falta de traballo e os consecuentes altos salarios, significaba que o comercio de reparaci\u00f3n naval no arquip\u00e9lago era pouco competitivo. Despois de 1870, o comercio de reparaci\u00f3n naval esmoreceu coa substituci\u00f3n de nav\u00edos de vela por nav\u00edos de vapor, que foi acelerado polo baixo custo do carb\u00f3n en Am\u00e9rica do Sur; en 1914, coa abertura da Canle de Panam\u00e1, o comercio acabou completamente. En 1881, as Malvinas volv\u00e9ronse financeiramente independentes do Reino Unido. Por m\u00e1is dun s\u00e9culo, a \"Falkland Islands Company\" dominou o comercio e o emprego no arquip\u00e9lago; al\u00e9n diso, posu\u00eda a maior parte das vivendas de Stanley, que se beneficiaba do comercio de la co Reino Unido.\nNa primeira metade do s\u00e9culo XX, as illas tiveron un papel importante nas reivindicaci\u00f3ns territoriais do Reino Unido para as illas subant\u00e1rticas e para unha parte da Ant\u00e1rtida. As Malvinas gobernaron estoutros territorios como as s\u00faas dependencias dende 1908 at\u00e9 a s\u00faa disoluci\u00f3n, en 1985. O arquip\u00e9lago tam\u00e9n desempe\u00f1ou un papel menor nas d\u00faas guerras mundiais como unha base militar, auxiliando o control do Atl\u00e1ntico Sur polos brit\u00e1nicos. Na batalla das Malvinas, na primeira guerra mundial, ocorrida en decembro de 1914, unha frota da Mari\u00f1a Brit\u00e1nica derrotou unha escuadra do Imperio Alem\u00e1n. Na segunda guerra mundial, ap\u00f3s a batalla do R\u00edo da Prata en decembro de 1939, o HMS \"Exeter\" foi danado e dirixiuse \u00e1s Malvinas para facer reparaci\u00f3ns. En 1942, un batall\u00f3n en ruta cara a India foi transferido para as Malvinas como unha gornici\u00f3n perante os temores dunha captura do arquip\u00e9lago polo Imperio do Xap\u00f3n. Ap\u00f3s o fin da guerra, a econom\u00eda das illas foi afectada polo declive dos prezos da la e pola incerteza pol\u00edtica provocada pola disputa de soberan\u00eda revivida entre o Reino Unido e a Arxentina.\nGuerra das Malvinas.\nAs tensi\u00f3ns latentes entre o Reino Unido e a Arxentina aumentaron durante a segunda metade do s\u00e9culo XX, cando o presidente arxentino Juan Per\u00f3n afirmou a soberan\u00eda arxentina sobre o arquip\u00e9lago. A disputa intensificouse durante a d\u00e9cada de 1960, pouco despois de que as Naci\u00f3ns Unidas aprobasen unha resoluci\u00f3n sobre a descolonizaci\u00f3n, o que a Arxentina interpretou como favor\u00e1bel \u00e1 s\u00faa posici\u00f3n. En 1965, a Asemblea Xeral das Naci\u00f3ns Unidas aprobou a Resoluci\u00f3n 2065, apelando que \u00e1mbolos dous pa\u00edses conducisen negociaci\u00f3ns bilaterais para chegar a unha soluci\u00f3n pac\u00edfica sobre a disputa. De 1966 at\u00e9 1968, o Reino Unido discutiu de forma confidencial coa Arxentina sobre a transferencia das Malvinas, sempre que a s\u00faa decisi\u00f3n fose aceptada polos habitantes. Un acordo foi alcanzado sobre os lazos comerciais entre o arquip\u00e9lago e o continente en 1971 e, consecuentemente, a Arxentina constru\u00edu unha pista de aterraxe en Stanley en 1972. Por\u00e9n, as negociaci\u00f3ns de soberan\u00eda, unha disidencia malvineira, como expresa o seu forte \"lobby\" no Parlamento do Reino Unido, e tensi\u00f3ns entre o Reino Unido e a Arxentina limitaron efectivamente as negociaci\u00f3ns at\u00e9 o ano 1977.\nPreocupado cos gastos de manutenci\u00f3n das illas nunha \u00e9poca de cortes orzamentarios, o Reino Unido novamente considerou a transferencia da soberan\u00eda para a Arxentina no inicio do goberno de Margaret Thatcher. En 1981 remataron unhas novas conversas substanciais sobre a soberan\u00eda do arquip\u00e9lago, e a disputa aumentou co pasar do tempo.\nEn abril de 1982, o desacordo tornouse un conflito armado, cando a Arxentina invadiu as Illas Malvinas e outros territorios brit\u00e1nicos no Atl\u00e1ntico Sur, ocup\u00e1ndoos brevemente at\u00e9 a chegada dunha forza expedicionaria brit\u00e1nica, que recuperou os territorios en xu\u00f1o. Ap\u00f3s a guerra, o Reino Unido expandiu a s\u00faa presenza militar, coa construci\u00f3n da base a\u00e9rea Mount Pleasant, da Forza A\u00e9rea Brit\u00e1nica, e co aumento do tama\u00f1o da s\u00faa gornici\u00f3n. A guerra tam\u00e9n deixou preto de 117 campos minados, con preto de 20\u00a0000 minas de varios tipos, inclu\u00edndo antiveh\u00edculos. Por mor do gran n\u00famero de v\u00edtimas accidentais, as tentativas iniciais de retirar as minas remataron en 1983.\nBase\u00e1ndose nas recomendaci\u00f3ns de Edward Shackleton, as Malvinas diversificaron a s\u00faa econom\u00eda a partir dunha monocultura baseada nas ovellas para unha econom\u00eda baseada no turismo e, co estabelecemento da Zona Econ\u00f3mica Exclusiva das Malvinas, na pesca. A rede viaria tam\u00e9n se fixo m\u00e1is extensa e a construci\u00f3n da base de Mount Pleasant permitiu o acceso de voos de longa distancia \u00f3 arquip\u00e9lago. A exploraci\u00f3n de petr\u00f3leo tam\u00e9n comezou, con indicaci\u00f3ns de pos\u00edbeis dep\u00f3sitos comercialmente explor\u00e1beis na bac\u00eda das Malvinas.\nO traballo de eliminaci\u00f3n das minas reiniciou en 2009. De acordo coas obrigas do Reino Unido nos termos do Tratado de Otava e o monte Sapper, o arquip\u00e9lago foi limpado de minas en 2012, o que permitiu un fito hist\u00f3rico por vez primeira en 30 anos. A Arxentina e o Reino Unido restabeleceron relaci\u00f3ns diplom\u00e1ticas en 1990, mais as relaci\u00f3ns deterior\u00e1ronse porque non se chegou a ning\u00fan acordo sobre os termos de futuras discusi\u00f3ns de soberan\u00eda. As disputas entre os gobernos levaron a alg\u00fans analistas a prever \"un crecente conflito de intereses entre a Arxentina e o Reino Unido ... por mor da recente expansi\u00f3n da industria da pesca nas augas que rodean as Malvinas\".\nXeograf\u00eda.\nAs Illas Malvinas te\u00f1en unha \u00e1rea de arredor de 12\u00a0000 quil\u00f3metros cadrados e un litoral con preto de 1\u00a0300 quil\u00f3metros de extensi\u00f3n. As d\u00faas illas principais, illa Soidade e illa Gran Malvina, e unhas 776 illas menores constit\u00faen o arquip\u00e9lago. As illas son predominantemente monta\u00f1osas e accidentadas, coa excepci\u00f3n das chairas de Lafonia (a pen\u00ednsula que forma a parte sur da illa Soidade). As Malvinas son fragmentos da cortiza continental resultantes do desmembramento do supercontinente da Gondwana e da abertura do Atl\u00e1ntico, que comezou hai 130 mill\u00f3ns de anos. As illas at\u00f3panse no Atl\u00e1ntico Sur, na plataforma continental da Patagonia, uns 500\u00a0km \u00f3 leste do litoral sur da Arxentina.\nAs Malvinas at\u00f3panse aproximadamente na latitude \u00a0\u2013 e lonxitude \u00a0\u2013 . As d\u00faas illas principais do arquip\u00e9lago est\u00e1n separadas polo estreito de San Carlos e os seus profundos abeiros costeiros forman portos naturais. A illa Soidade \u00e9 a sede de Stanley (a capital e maior cidade), da base a\u00e9rea Mount Pleasant da Forza A\u00e9rea Real e do punto m\u00e1is alto do arquip\u00e9lago: o monte Usborne (), con 705 metros de altitude. F\u00f3ra deses asentamentos significativos est\u00e1 a \u00e1rea coloquialmente co\u00f1ecida como \"Camp\", que \u00e9 unha derivaci\u00f3n do termo castel\u00e1n para a rexi\u00f3n rural (campo).\nO clima das illas \u00e9 oce\u00e1nico, fr\u00edo, con moito vento e h\u00famido. A variabilidade diaria do tempo \u00e9 t\u00edpica en todo o arquip\u00e9lago. A choiva \u00e9 com\u00fan m\u00e1is da metade do ano, cunha media de 610 mil\u00edmetros en Stanley, e a ca\u00edda espor\u00e1dica de neve ocorre case todo o ano. A temperatura fica, xeralmente, entre 21,1 e -11,1\u00a0\u00b0C en Stanley, mais pode variar de 9\u00a0\u00b0C no inicio do ano para -1\u00a0\u00b0C en xullo. Son com\u00fans os fortes ventos vidos do oeste e os ceos nubrados. A pesar das numerosas tempestades rexistradas mensualmente, as condici\u00f3ns clim\u00e1ticas son normalmente calmas.\nBiodiversidade.\nAs Illas Malvinas son unha parte bioxeogr\u00e1fica da zona ant\u00e1rtica, con fortes ligaz\u00f3ns coa flora e a fauna da Patagonia, en Am\u00e9rica do Sur. As aves terrestres compo\u00f1en a maior\u00eda da avifauna das Malvinas; 63 especies reprod\u00facense nas illas, inclu\u00edndo 16 especies end\u00e9micas. Tam\u00e9n \u00e9 abondosa a diversidade de artr\u00f3podos. A flora das Malvinas est\u00e1 composta por 163 especies vasculares nativas. O \u00fanico mam\u00edfero terrestre nativo do arquip\u00e9lago, o raposo das Illas Malvinas, foi cazado at\u00e9 a extinci\u00f3n polos colonizadores europeos.\nAs illas son frecuentadas por mam\u00edferos mari\u00f1os, como o elefante mari\u00f1o do sur e o lobo mari\u00f1o suramericano, al\u00e9n de varios tipos de cet\u00e1ceos; o arquip\u00e9lago tam\u00e9n \u00e9 fogar do raro \"Phalcoboenus australis\". Os peixes end\u00e9micos na contorna das illas son principalmente do x\u00e9nero das \"Galaxias\". As Malvinas non te\u00f1en \u00e1rbores, apenas unha vexetaci\u00f3n resistente \u00f3 vento predominantemente composta por unha variedade de subarbustos.\nPracticamente toda a \u00e1rea das illas \u00e9 usada como pasto para as ovellas. Entre as especies introducidas est\u00e1n os renos, lebres, coellos, raposos, porcos, cabalos, ratas e gatos. O impacto prexudicial que varias destas especies causan \u00e1 flora e fauna nativas levou as autoridades a tentar conter, eliminar ou exterminar especies invasoras, como raposos, coellos e ratos. Os animais terrestres end\u00e9micos foron os m\u00e1is afectados polas especies introducidas. A extensi\u00f3n do impacto humano sobre as Malvinas non \u00e9 clara, xa que hai poucos datos de longo prazo sobre a mudanza do h\u00e1bitat.\nDemograf\u00eda.\nAs Illas Malvinas son unha sociedade homox\u00e9nea, xa que a maior\u00eda dos habitantes descenden de inmigrantes escoceses e galeses que se instalaron no territorio en 1833. O censo de 2006 listou alg\u00fans moradores malvineiros como descendentes de franceses, xibraltarenses e escandinavos. Ese censo indicou que un terzo dos moradores naceron no arquip\u00e9lago, sendo os residentes estranxeiros asimilados pola cultura local. Unha lei aprobada polo Parlamento do Reino Unido en 1983 deu a cidadan\u00eda brit\u00e1nica \u00f3s moradores das illas.\nUn declive de poboaci\u00f3n significativo afectou o arquip\u00e9lago no s\u00e9culo XX, cando moitos dos habitantes m\u00e1is mozos partiron das illas na busca dun estilo de vida moderno e mellores oportunidades de traballo. Nos \u00faltimos anos, o declive da poboaci\u00f3n da illa estabilizouse grazas a inmigrantes provenientes do Reino Unido, de Santa Helena e de Chile. No censo de 2012, a maior\u00eda dos moradores clasificaron a s\u00faa nacionalidade como malvineira (59%), seguido da brit\u00e1nica (29%), da santahelena (9,8%) e da chilena (5,4%). Un pequeno n\u00famero de arxentinos tam\u00e9n viven nas illas.\nAs Illas Malvinas te\u00f1en unha baixa densidade de poboaci\u00f3n. De acordo co censo de 2012, a poboaci\u00f3n das Malvinas chegaba a 2\u00a0932 persoas, exclu\u00edndo os militares que serven no arquip\u00e9lago e os seus dependentes. Un relatorio de 2012 estimaba un total de 1\u00a0300 militares e 50 funcionarios p\u00fablicos brit\u00e1nicos do Ministerio de Defensa presentes nas Malvinas. Stanley (con 2\u00a0121 habitantes) \u00e9 o lugar m\u00e1is poboado do arquip\u00e9lago, seguido de Mount Pleasant (con 369 residentes) e Camp (351 residentes). A distribuci\u00f3n por idade das illas est\u00e1 condicionada pola idade de traballo (20-60 anos). Os homes son m\u00e1is numerosos que as mulleres (53% e 47% respectivamente) e esta discrepancia \u00e9 m\u00e1is preeminente no grupo de 20-60 anos de idade. No censo de 2006, a maior\u00eda dos habitantes da illa identific\u00e1ronse como cristi\u00e1ns (67,2%), seguido por aqueles que se negaron a responder ou que non ti\u00f1a ningunha filiaci\u00f3n relixiosa (31,5%). O 1,3% restante (39 persoas) eran adeptos doutras relixi\u00f3ns.\nA educaci\u00f3n nas Illas Malvinas, que segue o modelo do sistema educativo do Reino Unido, \u00e9 de balde e obrigatoria para os residentes con idade entre 5 e 16 anos. A educaci\u00f3n primaria est\u00e1 dispo\u00f1ible en Stanley, na base Mount Pleasant (para fillos de funcionarios) e en varios asentamentos rurais. O ensino secundario est\u00e1 dispo\u00f1ible s\u00f3 en Stanley. Os alumnos a partir de 16 anos de idade poden estudar en colexios no Reino Unido. O goberno das Illas Malvinas paga para que alumnos m\u00e1is vellos frecuenten instituci\u00f3ns de ensino superior, xeralmente nas illas Brit\u00e1nicas.\nGoberno e pol\u00edtica.\nAs Illas Malvinas son un Territorio Brit\u00e1nico de Ultramar con goberno propio. Nos termos da Constituci\u00f3n de 2009, as illas te\u00f1en autonom\u00eda interna completa; o Reino Unido \u00e9 respons\u00e1bel das relaci\u00f3ns internacionais, mantendo o poder \"para protexer os intereses do Reino Unido e para asegurar o bo goberno global do territorio\". A Monarca do Reino Unido \u00e9 o xefe de Estado, e o poder executivo \u00e9 exercido en nome do monarca polo gobernador, que \u00e1 s\u00faa vez nomea o xefe executivo das illas no consello de membros da Asemblea Lexislativa das Illas Malvinas. Tanto o gobernador como o xefe executivo serven como Xefe de Goberno. O gobernador Colin Roberts foi nomeado en abril de 2014; e o xefe executivo Keith Padgett foi nomeado en marzo de 2012. O ministro brit\u00e1nico respons\u00e1bel das Illas Malvinas dende 2012, Hugo Swire, administra a pol\u00edtica externa brit\u00e1nica sobre o arquip\u00e9lago.\nO gobernador act\u00faa no Consello Executivo das illas, composto polo xefe do executivo, o director financeiro e tres membros electos da Asemblea Lexislativa (co Gobernador como presidente). A Asemblea Lexislativa, unha lexislatura unicameral, consiste no xefe executivo, no director de finanzas e en oito membros (cinco de Stanley e tres de Camp) electos para mandatos de catro anos por sufraxio universal. Todos os pol\u00edticos nas Illas Malvinas son independentes; non hai partidos pol\u00edticos no arquip\u00e9lago. Dende a elecci\u00f3n xeral de 2013, os membros da Asemblea Lexislativa reciben un salario e traballan a tempo completo, ademais de seren obrigados a desistir de todos os empregos que exerc\u00edan anteriormente.\nDebido \u00e1 s\u00faa ligaz\u00f3n co Reino Unido, as Malvinas fixeron parte dos pa\u00edses e territorios ultramarinos da Uni\u00f3n Europea. O sistema xur\u00eddico das illas, supervisado polo Ministerio dos Negocios Estranxeiros e \"Commonwealth\", est\u00e1 amplamente baseado no dereito ingl\u00e9s e a constituci\u00f3n conecta o territorio \u00f3s principios da Convenci\u00f3n Europea de Dereitos Humanos. Os moradores tam\u00e9n te\u00f1en o dereito de recorrer \u00f3 Tribunal Europeo de Dereitos Humanos e \u00f3 Consello Privado do Reino Unido. A aplicaci\u00f3n da lei \u00e9 de responsabilidade do Royal Falkland Islands Police (RFIP) e a defensa militar das illas \u00e9 garantida polo Reino Unido. Unha gornici\u00f3n militar brit\u00e1nica est\u00e1 estacionada nas illas e o goberno das Malvinas financia unha compa\u00f1\u00eda de infantar\u00eda lixeira adicional de responsabilidade das Forzas de Defensa das Illas Malvinas. As augas territoriais das illas est\u00e9ndense por 370 quil\u00f3metros a partir das s\u00faas costas, en base \u00e1 Convenci\u00f3n das Naci\u00f3ns Unidas sobre o Dereito do Mar; esta fronteira coincide coa fronteira mar\u00edtima da Arxentina.\nDisputa da soberan\u00eda.\nTanto a Arxentina como o Reino Unido reivindican a soberan\u00eda sobre o arquip\u00e9lago. A posici\u00f3n dos brit\u00e1nicos \u00e9 a de que os malvineiros non indicaron un desexo de mudanza e que non hai problemas pendentes para resolver sobre as illas. O Reino Unido basea a s\u00faa posici\u00f3n na administraci\u00f3n continua que fai das illas dende 1833 (ag\u00e1s en 1982, durante a guerra das Malvinas) e no \"dereito \u00e1 autodeterminaci\u00f3n, tal como estabelece a Carta das Naci\u00f3ns Unidas\", dos habitantes.\nA Arxentina sustenta que os malvineiros non te\u00f1en dereito \u00e1 autodeterminaci\u00f3n, alegando que, en 1833, o Reino Unido expulsou as autoridades e os colonos arxentinos das Malvinas cunha ameaza de uso de \"forza maior\" e, despois, os arxentinos foron impedidos de volver \u00e1s illas. O goberno arxentino postula que adquiriu as Malvinas de Espa\u00f1a cando alcanzou a independencia en 1816 e que o Reino Unido ocupou ilegalmente o territorio en 1833.\nEn 2009, o daquela primeiro ministro brit\u00e1nico, Gordon Brown, tivo unha reuni\u00f3n coa presidenta arxentina, Cristina Fern\u00e1ndez de Kirchner, e declarou que non haber\u00eda m\u00e1is negociaci\u00f3ns sobre a soberan\u00eda das Malvinas. En marzo de 2013, as Illas Malvinas realizaron un referendo sobre o seu status pol\u00edtico e o 99,8 por cento dos electores apoiaron seguir baixo o dominio brit\u00e1nico. A Arxentina non reco\u00f1ece as Illas Malvinas como un interlocutor nas negociaci\u00f3ns; por conseguinte, rexeitou o referendo sobre a soberan\u00eda do arquip\u00e9lago e considera as illas como parte da s\u00faa provincia da Terra de Fogo, Ant\u00e1rtida e Illas do Atl\u00e1ntico Sur.\nEconom\u00eda.\nA econom\u00eda das Malvinas est\u00e1 clasificada como a 222\u00aa maior do mundo por PIB (PPC), mais o arquip\u00e9lago ocupa a 10\u00aa posici\u00f3n por PIB (PPC) \"per capita\". A taxa de desemprego foi de 4,1% en 2010 e a inflaci\u00f3n foi calculada en 1,2% en 2003. En base \u00f3s datos de 2010, as illas te\u00f1en un \u00cdndice de Desenvolvemento Humano (IDH) moi elevado (0,874), e un coeficiente de Gini moderado para a desigualdade de renda, de 34,17. A moeda local \u00e9 a libra das Illas Malvinas, que est\u00e1 indexada \u00e1 libra esterlina brit\u00e1nica.\nO desenvolvemento econ\u00f3mico foi impulsado polo reabastecemento de nav\u00edos e pola cr\u00eda de ovellas para a produci\u00f3n de la de alta calidade. Na d\u00e9cada de 1980, malia que as fibras sint\u00e9ticas afectaron o sector de cr\u00eda de ovellas, o goberno estabeleceu unhas importantes medidas de recuperaci\u00f3n econ\u00f3mica co estabelecemento dunha zona econ\u00f3mica exclusiva e coa venda de licenzas de pesca para \"calquera persoa que pretenda pescar dentro desta zona\". Dende o fin da guerra das Malvinas, en 1982, a actividade econ\u00f3mica das illas centrouse cada vez m\u00e1is na exploraci\u00f3n de campos de petr\u00f3leo no seu mar territorial e no turismo.\nA cidade portuaria de Stanley recuperou o foco econ\u00f3mico das illas, cun aumento da poboaci\u00f3n, con traballadores migrantes de Camp. O medo da dependencia de licenzas de pesca e ameazas, como a sobrepesca, a pesca ilegal e flutuaci\u00f3ns de prezos no mercado de peixes, fixo medrar o interese na exploraci\u00f3n de petr\u00f3leo como unha fonte alternativa das medidas; os esforzos de exploraci\u00f3n a\u00ednda procuran \"reservas explor\u00e1beis\". Os proxectos de desenvolvemento en educaci\u00f3n e deportes foron financiados polo goberno das Malvinas, sen a axuda do Reino Unido.\nO sector primario da econom\u00eda responde pola maior parte do produto interno bruto das illas, sendo a industria de pesca a responsable do 50-60% do PIB anual do arquip\u00e9lago; a agricultura tam\u00e9n contrib\u00fae de modo significativo para o PIB e emprega preto dunha d\u00e9cima parte da poboaci\u00f3n. Un pouco m\u00e1is dun cuarto da forza de traballo traballa para o goberno local, que \u00e9 o maior empregador das Malvinas. O turismo, parte do sector servizos, foi estimulado polo aumento do interese na exploraci\u00f3n da Ant\u00e1rtida e pola creaci\u00f3n de ligaz\u00f3ns a\u00e9reas directas co Reino Unido e Am\u00e9rica do Sur. Os turistas, na s\u00faa maior\u00eda de nav\u00edos de cruceiro, son atra\u00eddos pola vida salvaxe e polo medio ambiente das illas, as\u00ed como por actividades como a pesca e o mergullo en naufraxios; a maior\u00eda hosp\u00e9dase en aloxamentos de Stanley. As principais exportaci\u00f3ns das illas incl\u00faen la, peles, carne de veado, peixes e luras; as s\u00faas principais importaci\u00f3ns son combustibles, materiais de construci\u00f3n e roupa.\nCultura.\nA cultura das Malvinas est\u00e1 \"baseada na cultura brit\u00e1nica que foi tra\u00edda polos colonos das Illas Brit\u00e1nicas\", malia que tam\u00e9n foi influenciada polas culturas de Am\u00e9rica Latina. Alg\u00fans termos e nomes de lugares utilizados polos antigos habitantes gauchos das illas a\u00ednda son aplicados na fala local. A lingua predominante e oficial das Malvinas \u00e9 o ingl\u00e9s, sendo o dialecto local o ingl\u00e9s brit\u00e1nico; por\u00e9n, os habitantes tam\u00e9n falan castel\u00e1n e outras linguas. De acordo co naturalista Will Wagstaff, \"as Illas Malvinas son un lugar moi social e deterse a falar \u00e9 un xeito de vida\".\nO arquip\u00e9lago ten dous xornais semanais: \"Teaberry Express\" e \"The Penguin News\", e as transmisi\u00f3ns de radio e televisi\u00f3n son a programaci\u00f3n do Reino Unido. Wagstaff describe a gastronom\u00eda local como \"moi brit\u00e1nica e con moita utilizaci\u00f3n de verduras, cordeiro, carne de carneiro, carne e peixes\". Com\u00fans nas comidas son os \"bolos caseiros e biscoitos con t\u00e9 ou caf\u00e9\". As actividades sociais son, de acordo con Wagstaff, \"t\u00edpicas dunha pequena cidade brit\u00e1nica, cunha variedade de clubs e organizaci\u00f3ns que cobren moitos dos aspectos da vida comunitaria\"."}
{"id": "4637", "revid": "98629", "url": "https://gl.wikipedia.org/wiki?curid=4637", "title": "Gran Breta\u00f1a", "text": "Gran Breta\u00f1a \u00e9 a maior illa de Europa, situada no noroeste deste continente, entre o mar do Norte, o Golfo de Irlanda e o Canal da Mancha.\nDivisi\u00f3n Pol\u00edtica.\nA illa conforma a maior parte do estado do Reino Unido, e est\u00e1 dividida en tres dos pa\u00edses que o conforman: Inglaterra, no centro-sur da illa; Escocia, no norte; e Gales, no centro-oeste.\nXeograf\u00eda.\nGran Breta\u00f1a at\u00f3pase ao noroeste da Europa continental e ao leste de Irlanda. Est\u00e1 separada do continente polo Mar do Norte e o Canal da Mancha, que se reduce a 34\u00a0km no estreito de Dover. Ocupa unha superficie de 209.331\u00a0km\u00b2, exclu\u00edndo todas as illas pequenas ao redor do arquip\u00e9lago. A Canle do Norte, o Mar de Irlanda, o Canal de San Xurxo e o Mar C\u00e9ltico separan a illa da illa de Irlanda ao oeste. A illa at\u00f3pase conectada fisicamente coa Europa continental a trav\u00e9s do Canal da Mancha, co m\u00e1is longo t\u00fanel ferroviario submarino do mundo que se completou en 1993. Xeograficamente, a illa caracter\u00edzase por unha paisaxe baixa, con suaves outeiros no leste e o sur, mentres que os outeiros e monta\u00f1as predominan nas rexi\u00f3ns occidentais e norte\u00f1as. Est\u00e1 rodeado por m\u00e1is de 1.000 pequenas illas e illotes. A maior distancia entre dous puntos \u00e9 de 968\u00a0km. (entre Land's End, Cornualla e John O'Groats, Caithness), ou 1.349 quil\u00f3metros usando a rede viaria nacional.\nO Canal da mancha crese que creouse entre 450.000 e 180.000 anos atr\u00e1s. Ao redor de 10.000 anos atr\u00e1s, durante o \u00daltimo per\u00edodo glacial coa baixa do nivel do mar, Gran Breta\u00f1a non era unha illa, sen\u00f3n unha rexi\u00f3n de terras altas do norte de Europa occidental, situada parcialmente debaixo da capa de xeo de Eurasia. O nivel do mar estaba 120 m. m\u00e1is baixo que hoxe en d\u00eda, e o leito do Mar do Norte estaba seco e actuou como unha ponte de terra a Europa, agora co\u00f1\u00e9cese como Doggerland. Xeralmente se pensa que o nivel do mar subiu gradualmente logo do final do \u00faltimo per\u00edodo glacial da idade de xeo actual, Doggerland quedou mergullado baixo o Mar do Norte, cortando o que antes era a pen\u00ednsula brit\u00e1nica do continente europeo en torno ao 6.500 antes de Cristo.\nHistoria.\n\"Ver artigo principal: Historia de Gran Breta\u00f1a\"\nEsta illa \u00e9 o centro do Reino Unido e, como tal, a s\u00faa historia avanza xunto a el. O sur de Gran Breta\u00f1a foi conquistado polos romanos. Durante as invasi\u00f3ns b\u00e1rbaras na Britania posromana foi invadida polos sax\u00f3ns.\nDurante a Idade Media estivo dividida entre os actuais pa\u00edses que a conforman hoxe, cunha moi clara hexemon\u00eda sobre os demais de Inglaterra. A\u00ednda que Gales pronto caeu no poder de Inglaterra, Escocia non se uniu a ela moito despois.\nDurante a Idade Moderna, o Reino Unido foi acadando cada vez m\u00e1is poder, e na Idade Contempor\u00e1nea converteuse no Estado m\u00e1is poderoso do mundo, cando era chamada Imperio Brit\u00e1nico, e foi onde primeiro chegou a Revoluci\u00f3n Industrial, convert\u00e9ndose as\u00ed esta illa nunha das rexi\u00f3ns m\u00e1is importantes do mundo.\nO ser unha illa axudou moito \u00f3 Reino Unido a defenderse do exterior, frustrando as\u00ed os intentos de invasi\u00f3n doutros pa\u00edses: Espa\u00f1a durante o reinado de Filipe II e na \u00e9poca dos levantamentos xacobitas, Francia durante o reinado de Napole\u00f3n, e Alema\u00f1a durante o seu bloqueo da primeira guerra mundial e durante a s\u00faa invasi\u00f3n a\u00e9rea na segunda guerra mundial.\nPoboaci\u00f3n.\nA poboaci\u00f3n \u00e9 moi heterox\u00e9nea desde hai s\u00e9culos nesta illa.\nRelixi\u00f3n.\nHai en Gran Breta\u00f1a unha divisi\u00f3n relixiosa: calvinistas e outros protestantes, anglicanos e cat\u00f3licos. A Idade Moderna foi moi convulsa para a illa debido \u00e1s persecuci\u00f3ns relixiosas, e por esta raz\u00f3n houbo tantos emigrantes ingleses cara \u00e1s terras extraeuropeas que ti\u00f1a naquel momento o Reino Unido.\nEtnias.\nTam\u00e9n hai moita diversidade no sentido de razas e culturas, pois a parte de dividirse entre galeses, escoceses e ingleses, o feito de que Londres fora o centro dun inmenso imperio colonial atraeu durante o s\u00e9culo XX a moitos inmigrantes das colonias, de orixe india, africana, caribe\u00f1a etc.\nIdiomas.\nHoxe en d\u00eda, f\u00e1lanse en Gran Breta\u00f1a catro linguas principais, \u00e1 parte das que falan as comunidades de inmigrantes doutros pa\u00edses: o ingl\u00e9s, o gal\u00e9s, o escoc\u00e9s e o ga\u00e9lico escoc\u00e9s, con moi claro predominio da primeira, pois f\u00e1lase por practicamente toda a poboaci\u00f3n, mentres que as outras tres son faladas por minor\u00edas mesmo en Gales e Escocia."}
{"id": "4638", "revid": "1822", "url": "https://gl.wikipedia.org/wiki?curid=4638", "title": "1883", "text": "Outros.\nHistoria ano a ano"}
{"id": "4639", "revid": "1888", "url": "https://gl.wikipedia.org/wiki?curid=4639", "title": "1892", "text": "Outros.\nHistoria ano a ano"}
{"id": "4640", "revid": "5312", "url": "https://gl.wikipedia.org/wiki?curid=4640", "title": "1907", "text": "1907 (MCMVII) foi un ano com\u00fan comezado en martes segundo o calendario gregoriano.\nOutros.\nHistoria ano a ano"}
{"id": "4641", "revid": "15490", "url": "https://gl.wikipedia.org/wiki?curid=4641", "title": "Clement Attlee", "text": "Clement Richard Attlee foi primeiro ministro do Reino Unido dende o 27 de xullo de 1945 ata o 26 de outubro de 1951. Do Partido Laborista, o seu mandato comprendeu o final da segunda guerra mundial. Foi precedido por Winston Churchill, de cuxo gabinete de guerra formou parte, e foi sucedido tam\u00e9n por Winston Churchill."}
{"id": "4642", "revid": "6403868", "url": "https://gl.wikipedia.org/wiki?curid=4642", "title": "Batalla das Navas de Tolosa", "text": "A batalla das Navas de Tolosa, chamada na historiograf\u00eda \u00e1rabe \"Batalla de Al-Uqab\" (\u0645\u0639\u0631\u0643\u0629 \u0627\u0644\u0639\u0642\u0627\u0628), enfrontou o 16 de xullo de 1212 nas inmediaci\u00f3ns da poboaci\u00f3n xienense de Santa Elena a un ex\u00e9rcito aliado cristi\u00e1n formado en gran parte polas tropas castel\u00e1s de Afonso VIII de Castela, as navarras de Sancho VII de Navarra, as aragonesas de Pedro II de Arag\u00f3n e as portuguesas de Afonso II de Portugal contra o ex\u00e9rcito do califa almohade Muhammad An-Nasir. A batalla foi o resultado da cruzada emprendida polo rei Afonso VIII, o arcebispo de Toledo Rodrigo Xim\u00e9nez de Rada e o papa Inocencio III contra os almohades (musulm\u00e1ns que dominaban Al-\u00c1ndalus). Saldada cunha importante vitoria do bando cristi\u00e1n, esta batalla foi o punto culminante da Reconquista e o principio da fin da presenza musulm\u00e1n na Pen\u00ednsula ib\u00e9rica.\nOs bandos.\nA batalla foi froito da cruzada organizada polo rei Afonso VIII de Castela, o papa Inocencio III e o arcebispo de Toledo, Rodrigo Xim\u00e9nez de Rada para combateren os almohades, pobo musulm\u00e1n e b\u00e9rber, que acudiran na axuda dos reinos de Taifas a mediados do s\u00e9culo XII.\nPolo bando cristi\u00e1n estaban as tropas de Afonso VIII de Castela, que era o principal continxente e estaban no centro da formaci\u00f3n. Xunto a elas estaban tropas das ordes militares de Santiago, Calatrava, o Temple e do Hospital, e alg\u00fans cabaleiros chegados do resto de Europa, principalmente Francia e Italia.\nOs outros reis cristi\u00e1ns formaban os laterais do ex\u00e9rcito, eran as tropas de Sancho VII de Navarra, de Pedro II de Arag\u00f3n e de Afonso II de Portugal respectivamente. Destacaba a ausencia de Afonso IX de Le\u00f3n, que non acudiu pola inimizade que manti\u00f1a daquela co rei de Castela.\nO bando almohade ti\u00f1a como l\u00edder o califa Muhammad An-Nasir.\nAntes da batalla.\nOs ex\u00e9rcitos cristi\u00e1n e almohade atop\u00e1ronse preto de Despe\u00f1aperros, paso fronteirizo que separa as actuais Comunidades Aut\u00f3nomas de Andaluc\u00eda de Castela A Mancha. Os almohades tomaron o 13 de xullo o castelo do Ferral, \u00e1 entrada de Despe\u00f1aperros, o que lles permitiu facerse fortes.\nAn-Nasir instalou o seu campamento no desfiladeiro da Losa, para bloquear o paso cristi\u00e1n. Por\u00e9n, o ex\u00e9rcito cristi\u00e1n logrou cruzar Serra Morena e instalou entre o 13 e o 14 de xullo o seu campamento en Mesa del Rey.\nA tenda de An-Nasir era defendida pola chamada \"Garda Negra\", ou imesebelen, composta por soldados-escravos fan\u00e1ticos procedentes do Senegal. Grandes cadeas e estacas mant\u00ed\u00f1anos unidos entre si e \u00f3 chan, de tal maneira que non lles quedaba outra alternativa que loitar ou morrer. Os imesebelen adoptaban unha forma defensiva cadrada, con filas diagonais e perpendiculares que \u00edan desde os bordos da formaci\u00f3n ata o centro desta.\nDesenvolvemento da batalla.\nA batalla desenvolveuse o d\u00eda 16 de xullo de 1212, nas \"navas\" (chairas) que hai entre Miranda del Rey e Santa Elena. O ex\u00e9rcito cristi\u00e1n baixou de Mesa del Rey e atopouse coa vangarda almohade.\nA cabaler\u00eda pesada cristi\u00e1 era moi superior \u00f3s soldados almohades, polo cal An-Nasir colocou arqueiros e infanter\u00eda, a fin de fustrigar a cabaler\u00eda cristi\u00e1 antes de envolvela coa s\u00faa infanter\u00eda. Malia todo, os reis de Arag\u00f3n e Navarra (Pedro II e Sancho VII respectivamente), imped\u00edrono \u00f3 estaren nos flancos do seu ex\u00e9rcito, facendo que os almohades non puideran envolvelos por a\u00ed.\nAs tropas cristi\u00e1s esmagaron os almohades, pero acabaron sendo detidas e rexeitadas. As primeiras li\u00f1as cristi\u00e1s retir\u00e1ronse paulatinamente, pero a cabaler\u00eda pesada resistiu en combate contra o ex\u00e9rcito almohade. Ent\u00f3n foi cando atacaron Pedro II e Sancho VII, facendo un ataque en tenaces que acabou cos flancos inimigos.\nA cabaler\u00eda de Sancho VII de Navarra avanzou e acabou chegando \u00f3 campamento de An-Nasir. Cargaron contra o valado de madeira, e dise que o mesmo Sancho VII rompeu as cadeas que un\u00edan a garda, acabando con ela.\nAn-Nasir fuxiu para Baeza e dende al\u00ed para Xa\u00e9n, sen poder evitar a destruci\u00f3n do seu ex\u00e9rcito.\nDesco\u00f1\u00e9cese o n\u00famero exacto de mortos e feridos desta batalla porque non hai datos fidedignos \u00f3 respecto, pero estimaci\u00f3ns modernas calculan que o ex\u00e9rcito almohade ti\u00f1a uns 22\u00a0000 ou 30\u00a0000 homes e o ex\u00e9rcito cristi\u00e1n ti\u00f1a duns 12\u00a0000 a uns 14\u00a0000 homes. O n\u00famero de baixas non \u00e9 doado de estimar pero \u00e9 presumible que as baixas do ex\u00e9rcito almohade fosen bastante numerosas.\nDespois da batalla.\nSegundo a lenda, despois da batalla o reino de Navarra adoptou un novo escudo de armas na memoria da acci\u00f3n de Sancho. O novo escudo mostraba unha de cadea de ouro sobre campo de goles cunha esmeralda. Actualmente figura no escudo de Espa\u00f1a."}
{"id": "4643", "revid": "624", "url": "https://gl.wikipedia.org/wiki?curid=4643", "title": "1322", "text": "Outros.\nHistoria ano a ano"}
{"id": "4644", "revid": "56817", "url": "https://gl.wikipedia.org/wiki?curid=4644", "title": "1641", "text": "Outros.\nHistoria ano a ano"}
{"id": "4645", "revid": "1167", "url": "https://gl.wikipedia.org/wiki?curid=4645", "title": "1785", "text": "Outros.\nHistoria ano a ano"}
{"id": "4646", "revid": "82922", "url": "https://gl.wikipedia.org/wiki?curid=4646", "title": "1875", "text": "Outros.\nHistoria ano a ano"}
{"id": "4647", "revid": "5312", "url": "https://gl.wikipedia.org/wiki?curid=4647", "title": "1980", "text": "1980 (MCMLXXX) foi un ano bisesto comezado en martes segundo o calendario gregoriano.\nOutros.\nHistoria ano a ano"}
{"id": "4648", "revid": "605", "url": "https://gl.wikipedia.org/wiki?curid=4648", "title": "Guerra de Sucesi\u00f3n", "text": ""}
{"id": "4650", "revid": "137173", "url": "https://gl.wikipedia.org/wiki?curid=4650", "title": "Suriname", "text": "Suriname (nome oficial: Republiek Suriname) \u00e9 un pa\u00eds de Am\u00e9rica do Sur, limitado ao norte polo oc\u00e9ano Atl\u00e1ntico, ao leste pola G\u00fciana Francesa, ao sur polo Brasil e ao oeste por G\u00fciana. \u00c1rea: 163 265\u00a0km\u00b2. Capital: Paramaribo. As cidades m\u00e1is poboadas son Paramaribo, Nieuw Nickerie e Meerzorg. O seu clima \u00e9 quente e h\u00famido.\nHistoria.\nA\u00ednda que mercadores neerlandeses estableceran varias colonias na rexi\u00f3n da G\u00fciana antes, os holandeses non tomaron posesi\u00f3n do que \u00e9 hoxe o Suriname ata ao Tratado de Breda, que marcou o fin da segunda guerra anglo-holandesa.\nDespois de se tornar nunha parte aut\u00f3noma do Reino dos Pa\u00edses Baixos en 1954, o Suriname conseguiu a independencia en 1975. Un r\u00e9xime militar dirixido por Desi Bouterse gobernou o pa\u00eds na d\u00e9cada de 1980 ata que a democracia foi restablecida en 1988.\nPol\u00edtica.\nSuriname ten unha democracia baseada na constituci\u00f3n de 1987. O poder lexislativo do goberno \u00e9 exercido pola Asemblea Nacional, constitu\u00edda de 51 membros. Estes membros son electos cada cinco anos.\nA Asemblea Nacional elixe ao presidente, cabeza do poder executivo, por maior\u00eda de 2/3. Se ning\u00fan candidato consegue tal maior\u00eda, o presidente \u00e9 elixido pola Asemblea do Pobo, unha instituci\u00f3n de 340 membros consistente da Asemblea Nacional e Representativos rexionais.\nXeograf\u00eda.\nSuriname, o pa\u00eds m\u00e1is pequeno de Suram\u00e9rica, est\u00e1 situado sobre o escudo da G\u00fciana, o punto m\u00e1is alto \u00e9 Julianatop (1.286 m sobre o nivel do mar). A terra pode ser artificialmente dividida en d\u00faas partes. A norte, \u00e1rea costeira foi cultivada, e a maior parte da poboaci\u00f3n vive al\u00ed. A parte sur consiste en selva h\u00famida tropical escasamente habitada.\nXa que est\u00e1 pr\u00f3ximo ao ecuador, o clima de Suriname \u00e9 tropical, e as temperaturas non var\u00edan moito durante o ano. O ano ten d\u00faas estaci\u00f3ns chuviosas, de decembro a principios de febreiro e de fins de abril a mediados de agosto. No nord\u00e9s do pa\u00eds at\u00f3pase o W.J. van Blommesteinmeer, un lago declarado reserva.\nPor ter fronteira coa G\u00fciana Francesa, Suriname limita coa Uni\u00f3n Europea.\nEconom\u00eda.\nA s\u00faa econom\u00eda bas\u00e9ase na exportaci\u00f3n de aluminio e alumina, camar\u00f3n, arroz, banana e petr\u00f3leo. \u00c9 moi dependente doutros pa\u00edses. Os seus principais socios de comercio son os Pa\u00edses Baixos, os Estados Unidos e pa\u00edses no Caribe.\nEst\u00e1 baseada na produci\u00f3n de aluminio que representa aproximadamente o 15% do PIB e dous terzos das exportaci\u00f3ns totais. Os problemas econ\u00f3micos do pa\u00eds son graves, debido \u00e1 forte dependencia do comercio exterior en dous sectores que mante\u00f1en desde 2000 bruscos cambios de prezos no mercado internacional: xunto ao aluminio, o petr\u00f3leo. Isto deriva en modificaci\u00f3ns moi notables de PIB, taxa de desemprego, d\u00e9beda externa e inflaci\u00f3n dun ano a outro.\nOs plans iniciados en 2001 para reordenar o sistema econ\u00f3mico, abrir un proceso de liberalizaci\u00f3n e mellorar a estrutura produtiva tiveron efectos moi pobres. Algunhas empresas estadounidenses e espa\u00f1olas realizan novas prospecci\u00f3ns e explotaci\u00f3ns petrol\u00edferas que est\u00e1n dando bos resultados. Igualmente, o pa\u00eds disp\u00f3n de importantes reservas mineiras de ouro e bauxita.\nDemograf\u00eda.\nA poboaci\u00f3n de Suriname est\u00e1 conformada de moitos grupos. A maior deles son os \"Hindustani\", descendentes de inmigrantes do s\u00e9culo XIX da India, cerca do 37% da poboaci\u00f3n. Os \"criolleros\", mestura de branco e negro representan o 31%, mentres que os xavaneses (\"importados\" das ex Indias Orientais Holandesas como man de obra para as plantaci\u00f3ns) e \"Maroons\" (descendentes de escravos escapados africanos) fan o 15 e 10 % respectivamente. O resto est\u00e1 formado por indios, chineses e brancos.\nDebido ao gran n\u00famero de grupos \u00e9tnicos no pa\u00eds, non hai unha relixi\u00f3n maioritaria. O cristianismo (44%) (cat\u00f3licos 21,6% e protestantes 18%), o hindu\u00edsmo (26%) e o islam (18,6%) son as relixi\u00f3ns predominantes.\nO neerland\u00e9s \u00e9 a lingua oficial de Suriname. Os surinameses tam\u00e9n falan as s\u00faas propias linguas: sranan tongo (tam\u00e9n co\u00f1ecido como surinam\u00e9s), xavan\u00e9s e outras. Os caribes e arauacos nativos do lugar falan os seus propios idiomas, como tam\u00e9n os maroons, aucan e saramac\u00e1n. Ademais \u00fasanse amplamente o espa\u00f1ol e o ingl\u00e9s, especialmente en tendas e establecementos orientados ao turismo.\nA gran maior\u00eda da poboaci\u00f3n reside en Paramaribo ou na costa. Hai unha significativa poboaci\u00f3n surinamesa nos Pa\u00edses Baixos\nCultura.\nDebido \u00e1 mestura de grupos de poboaci\u00f3n, a cultura de Suriname \u00e9 moi diversa. A cultura predominante \u00e9 unha mestura de elementos neerlandeses, indonesios e ind\u00edxenas."}
{"id": "4656", "revid": "89787", "url": "https://gl.wikipedia.org/wiki?curid=4656", "title": "Apache OpenOffice", "text": "Apache OpenOffice \u00e9 un conxunto de aplicaci\u00f3ns de oficina creado a partir do OpenOffice.org de Sun Microsystems e licenciada como software libre baixo os termos da licenza Apache. Est\u00e1 dispo\u00f1ible para Microsoft Windows, sistemas UNIX, (Linux...) e Mac OS X.\nA versi\u00f3n m\u00e1is recente desta suite ofim\u00e1tica \u00e9 a 4.1.14.\nProgramas.\nApache OpenOffice est\u00e1 formado por:"}
{"id": "4659", "revid": "5312", "url": "https://gl.wikipedia.org/wiki?curid=4659", "title": "1954", "text": "1954 (MCMLIV) foi un ano com\u00fan comezado en venres segundo o calendario gregoriano.\nOutros.\nHistoria ano a ano"}
{"id": "4662", "revid": "1131", "url": "https://gl.wikipedia.org/wiki?curid=4662", "title": "Espa\u00f1ol", "text": "O adxectivo espa\u00f1ol ref\u00edrese a algo relativo ou pertencente a Espa\u00f1a:"}
{"id": "4664", "revid": "43749", "url": "https://gl.wikipedia.org/wiki?curid=4664", "title": "Estadounidense", "text": ""}
{"id": "4665", "revid": "23204", "url": "https://gl.wikipedia.org/wiki?curid=4665", "title": "Brit\u00e1nico", "text": ""}
{"id": "4667", "revid": "1576", "url": "https://gl.wikipedia.org/wiki?curid=4667", "title": "Alem\u00e1n", "text": ""}
{"id": "4668", "revid": "6279", "url": "https://gl.wikipedia.org/wiki?curid=4668", "title": "Dinamarqu\u00e9s", "text": "Dan\u00e9s ou dinamarqu\u00e9s pode referirse a:"}
{"id": "4669", "revid": "43749", "url": "https://gl.wikipedia.org/wiki?curid=4669", "title": "Arxentino", "text": ""}
{"id": "4670", "revid": "101", "url": "https://gl.wikipedia.org/wiki?curid=4670", "title": "Espa\u00f1olas", "text": ""}
{"id": "4673", "revid": "23204", "url": "https://gl.wikipedia.org/wiki?curid=4673", "title": "Xaponeses", "text": ""}
{"id": "4674", "revid": "23204", "url": "https://gl.wikipedia.org/wiki?curid=4674", "title": "Eslovacos", "text": ""}
{"id": "4675", "revid": "158", "url": "https://gl.wikipedia.org/wiki?curid=4675", "title": "Vietnamita", "text": ""}
{"id": "4677", "revid": "43749", "url": "https://gl.wikipedia.org/wiki?curid=4677", "title": "Rusas", "text": ""}
{"id": "4678", "revid": "23204", "url": "https://gl.wikipedia.org/wiki?curid=4678", "title": "Cabo Verde", "text": "Cabo Verde (), oficialmente Rep\u00fablica de Cabo Verde, sit\u00faase no oc\u00e9ano Atl\u00e1ntico, no arquip\u00e9lago de orixe volc\u00e1nica do mesmo nome. As illas estaban deshabitadas ata que foron descubertas polos portugueses no s\u00e9culo XV, que procederon a colonizalas para convertelas nun centro de trata de escravos. A maior parte dos habitantes actuais prov\u00e9n de ambos os grupos. O arquip\u00e9lago, est\u00e1 composto por dez illas grandes e cinco menores cunha superficie terrestre combinada duns 4033 km\u00b2. Estas illas at\u00f3panse entre 600 e 850 km ao oeste de Cap-Vert, o punto m\u00e1is occidental de \u00c1frica continental. As illas de Cabo Verde forman parte da Macaronesia (ecorrexi\u00f3n), xunto coas Azores, as Illas Canarias, Madeira e as Illas Salvaxes.\nO arquip\u00e9lago de Cabo Verde estivo deshabitado ata o s\u00e9culo XV, cando os exploradores do Imperio Portugu\u00e9s descubriron e colonizaron as illas, establecendo as\u00ed o primeiro asentamento europeo nos tr\u00f3picos. Debido a que as illas de Cabo Verde estaban situadas nun lugar conveniente para desempe\u00f1ar un papel no comercio de escravos atl\u00e1ntico, Cabo Verde f\u00edxose pr\u00f3spero economicamente durante os s\u00e9culos XVI e XVII, atraendo comerciantes, corsarios e piratas. Decaeu economicamente no s\u00e9culo XIX tras a supresi\u00f3n da trata de escravos atl\u00e1ntica, e moitos dos seus habitantes emigraron durante ese per\u00edodo. Por\u00e9n, Cabo Verde recuperouse gradualmente economicamente convert\u00e9ndose nun importante centro comercial e un punto de escala \u00fatil nas principais rutas mar\u00edtimas. En 1951, Cabo Verde incorporouse como departamento de ultramar de Portugal, pero os seus habitantes continuaron facendo campa\u00f1a pola independencia, que lograron en 1975.\nDesde principios da d\u00e9cada de 1990, Cabo Verde foi unha democracia representativa estable e segue sendo un dos pa\u00edses m\u00e1is desenvolvidos e democr\u00e1ticos de \u00c1frica. A falta de recursos naturais, a s\u00faa econom\u00eda en desenvolvemento est\u00e1 principalmente orientada aos servizos, cun foco crecente no turismo e no investimento estranxeiro. A s\u00faa poboaci\u00f3n duns 483.628 habitantes (censo de 2021) \u00e9 na s\u00faa maior\u00eda de herdanza mixta africana e europea, e predominantemente Cat\u00f3lica Romana, o que reflicte o legado do dominio portugu\u00e9s. Existe unha importante comunidade de di\u00e1spora caboverdiana en todo o mundo, especialmente nos Estados Unidos e Portugal, que supera considerablemente os habitantes das illas. Cabo Verde \u00e9 un estado membro da Uni\u00f3n Africana.\nA lingua oficial de Cabo Verde \u00e9 o portugu\u00e9s. \u00c9 a lingua de instruci\u00f3n e de goberno. Tam\u00e9n se usa en xornais, televisi\u00f3n e radio. A lingua nacional reco\u00f1ecida \u00e9 o crioulo caboverdiano, que \u00e9 falado pola gran maior\u00eda da poboaci\u00f3n.\nToponimia.\nO seu nome prov\u00e9n da pen\u00ednsula de Cabo Verde, o extremo m\u00e1is occidental do continente de \u00c1frica, cerca do cal sit\u00faase a cidade de Dakar (Senegal).\nXeograf\u00eda.\nCabo Verde consiste nun arquip\u00e9lago en forma de ferradura de dez illas (nove habitadas) e oito illotes, situado no oc\u00e9ano Atl\u00e1ntico, preto de 570 km. fronte \u00e1s costas do Senegal, formando parte da Macaronesia, as illas div\u00eddense espacialmente en dous grupos:\nTres das illas de Cabo Verde, Sal, Boa Vista e Maio, son bastante planas, areosas e secas, as outras son xeralmente m\u00e1is rochosas con m\u00e1is vexetaci\u00f3n.\nNa illa do Sal at\u00f3pase o maior aeroporto internacional do pa\u00eds, o aeroporto Amilcar Cabral. Outras illas importantes son Santiago a m\u00e1is grande e S\u00e3o Vicente, aquelas onde se atopan respectivamente a capital Praia, a principal aglomeraci\u00f3n urbana do arquip\u00e9lago. e Mindelo.\nAs illas son de orixe volc\u00e1nico, e na de Fogo existe un volc\u00e1n activo. A maior parte das illas son monta\u00f1as escarpadas cubertas de cinzas volc\u00e1nicas, polo que hai pouca vexetaci\u00f3n. O clima \u00e9 seco e caloroso polo que ten un clima tropical seco, cunha media de temperatura de 20/25\u00a0\u00b0C. Nos meses de xaneiro e febreiro o arquip\u00e9lago sofre a influencia de tempestades procedentes do S\u00e1hara onde se d\u00e1 a curta estaci\u00f3n chuviosa.\nActualmente este pa\u00eds enfronta problemas ecol\u00f3xicos como a erosi\u00f3n, as\u00ed como a desaparici\u00f3n de varias especies de aves, peixes e r\u00e9ptiles da rexi\u00f3n, ocasionados polo exceso de pastoreo, de cultivos, e de pesca. Desde hai m\u00e1is de 30 anos sofre unha gran seca.\nHistoria.\nColonizaci\u00f3n.\nCando os portugueses colonizaron o arquip\u00e9lago de Cabo Verde, no s\u00e9culo XV, as illas fac\u00edan xustiza a ese nome: cubertas por densa vexetaci\u00f3n tropical, contrastando con rochas volc\u00e1nicas negras e un mar azul. Non hai evidencia de que as illas estivesen poboadas antes do arribo dos colonos, pero consid\u00e9rase probable que os \u00e1rabes visitasen a illa Sal, para proverse dese elemento, en s\u00e9culos anteriores. En 1462, os primeiros colonos desembarcaron no que hoxe \u00e9 Santiago e fundaron a m\u00e1is vella cidade europea do tr\u00f3pico: Ribeira Grande (hoxe Cidade Velha). Os portugueses iniciaron o cultivo da cana de azucre: o clima seco non foi favorable, pero o desenvolvemento do comercio de escravos (provenientes a maior\u00eda da costa oeste de \u00c1frica), deu prosperidade a Cabo Verde. Catrocentos anos despois, a colonizaci\u00f3n transformou as illas nun \u00abdeserto flotante\u00bb: gran parte da poboaci\u00f3n emigrou, fuxindo da fame.\nDescubrimento.\nPara os portugueses, as illas, entre \u00c1frica, Am\u00e9rica e Europa, eran dun importante interese estrat\u00e9xico. No s\u00e9culo XVI, Cabo Verde foi escala de nav\u00edos, que cargaban escravos cara a Am\u00e9rica (a escravitude foi abolida en 1876). O asalto reiterado de piratas ingleses, holandeses e franceses obrigou aos portugueses a trasladar colonos agricultores do Alentejo (situado ao sueste de Portugal e co\u00f1ecido como o \u00abceleiro\u00bb dese pa\u00eds), ao arquip\u00e9lago: debido a unha agricultura pouco adecuada, acabaron co chan f\u00e9rtil, o que provocou, desde o s\u00e9culo XVIII, secas peri\u00f3dicas que contin\u00faan no presente. A reduci\u00f3n da agricultura, famosa entre os s\u00e9culos XVII e XIX polo seu algod\u00f3n provocou a emigraci\u00f3n masiva de caboverdianos: a maior\u00eda cara a Guinea-Bissau (ex colonia portuguesa moi vinculada ao arquip\u00e9lago); posteriormente continuaron emigrando cara a Angola, Mozambique, Senegal, Brasil e principalmente EUA. En 1800, a prosperidade das illas foi decaindo lentamente pola reiterada escaseza, fame, mala administraci\u00f3n e corrupci\u00f3n do goberno colonial.\nA loita pola independencia.\nO status de illas cambiou en 1951 a provincia de ultramar. A loita pola liberaci\u00f3n afirmou os lazos entre Guinea-Bissau e Cabo Verde (ver Guinea-Bissau). En 1956 creouse o Partido Africano para a Independencia de Guinea e Cabo Verde (PAIGC), con militantes com\u00fans de ambos os lados: Am\u00edlcar Cabral, fundador e ide\u00f3logo, concibiu a loita e o desenvolvemento en conxunto a partir de econom\u00edas complementarias. En 1961 comezou a guerrilla no continente africano, onde loitaron centenares de caboverdianos. En 1974 caeu o r\u00e9xime colonial; logo dun goberno de transici\u00f3n, en 1975 proclamouse a independencia: por primeira vez no mundo, un mesmo partido o PAIGC gobernou dous pa\u00edses. Aristides Pereira foi presidente da Rep\u00fablica de Cabo Verde e, o comandante Pedro Pires o seu primeiro ministro. O PAIGC deu os primeiros pasos cara a unha federaci\u00f3n entre Cabo Verde e Guinea-Bissau: as asembleas nacionais de ambos os pa\u00edses constitu\u00edron un Consello da Uni\u00f3n.\nO pa\u00eds independente.\nA partir de 1975, a \u00e1rea de bosques de Cabo Verde aumentou, de 3.000 a 45 mil hect\u00e1reas: o goberno previu en dez anos outras 75 mil, que autoabastecer\u00edan de le\u00f1a \u00e1 poboaci\u00f3n; nas estaci\u00f3ns chuviosas, homes e mulleres deixaban fogares e oficinas para plantar \u00e1rbores durante unha semana. Implantouse a reforma agraria, con prioridade na produci\u00f3n de alimentos, para consumo da poboaci\u00f3n (produc\u00edase s\u00f3 o 5%), no canto de favorecer cultivos de exportaci\u00f3n caracter\u00edsticos do per\u00edodo colonial; a pesar destas acci\u00f3ns, a produci\u00f3n agr\u00edcola decaeu por grandes secas e o goberno envorcouse a promover a pesca.\nCabo Verde apoiou a Angola na segunda guerra de liberaci\u00f3n (ver Angola), debido a que permitiu a ponte a\u00e9rea de avi\u00f3ns cubanos no arquip\u00e9lago, axudando a derrotar a invasi\u00f3n do territorio angolano por tropas de Zaire e Sur\u00e1frica e adoptou unha pol\u00edtica de non ali\u00f1amento, garantindo que non se instalar\u00edan bases militares estranxeiras.\nEn 1981, cando o PAIGC discut\u00eda unha nova Constituci\u00f3n para Guinea e Cabo Verde, foi deposto o presidente Luiz Cabral, de Guinea-Bissau. Jo\u00e3o Bernardino Vieira asumiu no seu lugar e foi hostil \u00e1 integraci\u00f3n con Cabo Verde. Ese ano, o PAIGC realizou en Cabo Verde un congreso de urxencia debido aos cambios pol\u00edticos en Guinea-Bissau. Logo de ratificar os principios de Cabral, cambiou o seu nome a Partido Africano para a Independencia de Cabo Verde (PAICV), separ\u00e1ndose organicamente do partido de Guinea. As relaci\u00f3ns de ambos os gobernos foron tensas, ata que a mediaci\u00f3n, en 1982, de Angola e Mozambique, logrou que o presidente mozambicano Samora Machel, reunise en Maputo a Pereira (reelecto en 1981), e a Vieira. Na Conferencia de ex Colonias Portuguesas en \u00c1frica (1982), realizada en Cabo Verde (cidade de Praia), Vieira participou xunto aos seus colegas de Angola, Mozambique, Cabo Verde e S\u00e3o Tom\u00e9: as relaci\u00f3ns diplom\u00e1ticas foron normalizadas, a\u00ednda que o partido non se reunificou e os plans de uni\u00f3n foron arquivados.\nEn 1984, a seca reduciu as colleitas 25% respecto de cinco anos antes, o d\u00e9ficit da balanza comercial foi de 70 mill\u00f3ns de d\u00f3lares e a d\u00e9beda externa situouse en 98 mill\u00f3ns de d\u00f3lares: o sistema de distribuci\u00f3n de alimentos e a eficiente xesti\u00f3n estatal evitaron que o pa\u00eds caese na fame negra. Pobre en recursos naturais, con s\u00f3 o 10% da terra cultivable, Cabo Verde \u00e9 altamente dependente da comida importada, introducida sobre todo baixo forma de axuda humanitaria: a escaseza obrigou ao pa\u00eds a depender da axuda estranxeira, complicando os proxectos do \u00abprimeiro Plan de Desenvolvemento\u00bb. En 1986, o \u00abSegundo Plan de Desenvolvemento\u00bb deu prioridade ao sector privado da econom\u00eda, (sobre todo ao informal), e combateuse a desertificaci\u00f3n: a meta foi recuperar ata 1990 m\u00e1is de cinco mil hect\u00e1reas de terra e p\u00f3r a funcionar un sistema \u00fanico de administraci\u00f3n e distribuci\u00f3n da reserva de auga do pa\u00eds. Na primeira etapa, constru\u00edronse m\u00e1is de 15 mil diques de contenci\u00f3n de augas pluviais e se forestaron 23.101 hect\u00e1reas. A pesar da seca, aumentou a produtividade agropecuaria, que abasteceu case totalmente de carne e hortalizas \u00e1 poboaci\u00f3n, sen recorrer \u00e1 importaci\u00f3n.\nEn 1991, Antonio Mascarenhas Monteiro (quen presidiu por unha d\u00e9cada a Corte Suprema de Xustiza), foi electo presidente, nas primeiras elecci\u00f3ns libres e multipartidarias do pa\u00eds: iniciouse a transici\u00f3n a unha econom\u00eda de mercado, privatizando empresas de seguros, pesca e bancos, segundo as esixencias dos organismos internacionais. A axuda externa era o 46% do PBI, un 15 % m\u00e1is provi\u00f1a das remesas de di\u00f1eiro dos 700.000 caboverdianos residentes no exterior. O goberno do MPD (centrista), enfrontou un desemprego do 25 % e anunciou a reestrutura do Estado. En 1993, comezou a reduci\u00f3n \u00e1 metade de 12 mil funcionarios p\u00fablicos, \u00e1 vez que liberou gradualmente os prezos. O orzamento de 1994, a pesar de recortar o gasto p\u00fablico, aumentou o investimento p\u00fablico (en transporte, telecomunicaci\u00f3ns e desenvolvemento rural): de 80 mill\u00f3ns de d\u00f3lares en 1993 a 138 mill\u00f3ns en 1994.\nEn 1995, o primeiro ministro Carlos Veiga fixo cambios para favorecer a transici\u00f3n \u00e1 econom\u00eda de mercado e fusionou os ministerios de Finanzas, Coordinaci\u00f3n Econ\u00f3mica e Turismo, Industria e Comercio nun s\u00f3: Ministerio de Coordinaci\u00f3n Econ\u00f3mica. O Banco Africano de Desenvolvemento prestou, en 1997, 4,9 mill\u00f3ns de d\u00f3lares para reconstru\u00edr estradas. Cabo Verde tam\u00e9n recibiu apoio econ\u00f3mico da China e creou unha asociaci\u00f3n con Angola para investir en sa\u00fade e benestar social.\nInformes de brutalidade polic\u00edaca cos detidos repet\u00edronse entre 1998 e 1999: os presos exced\u00edan a capacidade dos c\u00e1rceres, carentes das instalaci\u00f3ns m\u00ednimas razoables. A autocensura dos medios era moi com\u00fan.\nAs elecci\u00f3ns presidenciais de 2001 deberon repetirse polas acusaci\u00f3ns de fraude e a escasa marxe final (50,05 % contra 49,95 %). O resultado final foi decidido pola Suprema Corte, logo de apelaci\u00f3ns cursadas por irregularidades na votaci\u00f3n: Pires, do PAICV, foi declarado ga\u00f1ador por 17 votos, sucedendo a Monteiro e convert\u00e9ndose no terceiro mandatario desde a independencia. Jos\u00e9 Maria Pereira Neves foi electo primeiro ministro.\nPires intensificou esforzos para descentralizar e privatizar o sector estatal e asinou, en 2002, un acordo de cooperaci\u00f3n con Francia por 610 mill\u00f3ns de euros, que axudar\u00eda a ese prop\u00f3sito.\nLogo das privatizaci\u00f3ns, o custo dos servizos b\u00e1sicos aumentou e o acceso \u00e1 auga potable nos arredores da capital resultaba dif\u00edcil. O goberno pretend\u00eda que en cinco anos todas as escolas tivesen acceso polo menos a unha computadora e o premier Neves anunciou a posta en marcha do plan de desenvolvemento Operaci\u00f3n Esperanza. \u00abA mi\u00f1a investidura existe para dar garant\u00eda ao futuro dos nenos de Cabo Verde\u00bb, salientou.\nO ministro de finanzas, Jo\u00e3o Pinto Serra, prometeu nunha carta oficial dirixida ao Fondo Monetario Internacional (FMI) en setembro de 2004 que axilizar\u00eda as reformas estruturais na administraci\u00f3n do seu goberno no que restaba do ano para as\u00ed axilizar as privatizaci\u00f3ns. As reformas estar\u00edan dirixidas cara aos sectores de enerx\u00eda, auga, telecomunicaci\u00f3ns, transporte, pesca e navegaci\u00f3n.\nEn maio de 2005, o primeiro ministro Neves sinalou que o pa\u00eds poder\u00eda intentar ingresar \u00e1 Organizaci\u00f3n do Tratado do Atl\u00e1ntico Norte (OTAN): O mes anterior, a OTAN elixira Cabo Verde para probar, por primeira vez en \u00c1frica, a s\u00faa Forza de Reacci\u00f3n. En xu\u00f1o, o opositor Movemento para a Democracia chamou a debater \u00aburxentemente\u00bb a relaci\u00f3n especial entre Cabo Verde e a Uni\u00f3n Europea.\nNas elecci\u00f3ns parlamentarias de xaneiro de 2006, ga\u00f1ou novamente o PAICV e Pires resultou electo presidente.\nO presidente Jorge Carlos Fonseca dirixiu o pa\u00eds desde as elecci\u00f3ns presidenciais de Cabo Verde de 2011 e foi reelixido nas elecci\u00f3ns de 2016. Foi apoiado polo Partido Movemento pola Democracia. MpD tam\u00e9n ga\u00f1ou nas elecci\u00f3ns, recuperando a maior\u00eda parlamentaria despois de 15 anos de goberno do Partido Africano. pola Independencia de Cabo Verde (PAICV). En abril de 2021, o Movemento de centro dereita pola Democracia (MpD) do primeiro ministro Ulisses Correia e Silva ga\u00f1ou as elecci\u00f3ns.\nO 26 de agosto de 2021, Cabo Verde converteuse no pa\u00eds n\u00famero 150 en ratificar a Convenci\u00f3n e Promoci\u00f3n da Diversidade das Expresi\u00f3ns Culturais de 2005.\nEn outubro de 2021, o candidato da oposici\u00f3n e ex primeiro ministro, Jose Maria Neves do PAICV, ga\u00f1ou as elecci\u00f3ns presidenciais de Cabo Verde. O 9 de novembro de 2021, Jos\u00e9 Mar\u00eda Neves foi investido como novo presidente de Cabo Verde.\nGoberno e pol\u00edtica.\nO goberno bas\u00e9ase na Constituci\u00f3n de 1980. Hai elecci\u00f3ns para Presidente e Primeiro Ministro, cuxos mandatos prolongar por un per\u00edodo de 5 anos. Os representantes da asemblea xeral tam\u00e9n son elixidos por sufraxio directo, as\u00ed como os xefes da Corte Suprema, a\u00ednda que estes \u00faltimos sono polo Presidente e o Primeiro Ministro.\nOrganizaci\u00f3n pol\u00edtico-administrativa.\nCabo Verde est\u00e1 dividido en 22 concellos () e subdividido en 32 parroquias (\"freguesias\"), base\u00e1ndose nas parroquias relixiosas que existiron durante o per\u00edodo colonial:\nClima.\nCabo Verde \u00e9 o pa\u00eds coas temperaturas m\u00e1is baixas de todo o continente africano, cunha temperatura media de 20\u00a0\u00b0C.\nEconom\u00eda.\nA s\u00faa posici\u00f3n \u00e9 moi apta para o comercio, a\u00ednda que o pa\u00eds sofre a falta de recursos e a s\u00faa econom\u00eda vese prexudicada polas abundantes inundaci\u00f3ns e secas que padeceu. A agricultura s\u00f3 \u00e9 viable en catro illas durante todo o ano. A maior parte do PIB prov\u00e9n da industria e do sector servizos, especialmente o turismo. Hai moitos caboverdianos repartidos por todo o mundo que coas s\u00faas remesas de divisas axudan a mellorar a econom\u00eda do pa\u00eds.\nDemograf\u00eda.\nO censo oficial rexistrou que Cabo Verde ti\u00f1a unha poboaci\u00f3n de 512.096 habitantes en 2013. Unha gran proporci\u00f3n (236.000) dos caboverdianos viven na illa principal, Santiago. O idioma oficial \u00e9 o portugu\u00e9s. A esperanza de vida \u00e9 de 71 anos. A media de fillos por muller \u00e9 de 3.28. O 76.6% da poboaci\u00f3n esta alfabetizada.\nUn estudo xen\u00e9tico revelou que a ascendencia da poboaci\u00f3n de Cabo Verde \u00e9 predominantemente europea e africana occidental; a porcentaxe \u00e9 dun 57% africano e un 43% europeo.\nCultura.\nA cultura \u00e9 unha mestura de elementos europeos e africanos. \u00c9 co\u00f1ecida pola s\u00faa diversidade de m\u00fasicas que reflicten as distintas orixes da poboaci\u00f3n. O pa\u00eds pos\u00fae x\u00e9neros musicais propios como a morna. Ces\u00e1ria \u00c9vora \u00e9 a cantante caboverdiana m\u00e1is co\u00f1ecida internacionalmente. Suzanna Lubrano \u00e9 a cantante Zouk m\u00e1is co\u00f1ecida.\nBaltasar Lopes da Silva \u00e9 un dos escritores m\u00e1is relevantes da s\u00faa historia, sendo a s\u00faa novela \"Chiquinho\" unha das obras capitais da literatura caboverdiano.\nNo pa\u00eds, o termo Crioulo \u00fasase para referirse tanto aos residentes, \u00e1 cultura t\u00edpica do pa\u00eds e \u00e1 lingua.\nFauna e flora.\nSegundo Arechavaleta et \"al.\" Arechavaleta, M., Zurita, N., Marrero, M. C. Mart\u00edn, J. L. (eds.), 2005. \"Lista preliminar de especies silvestres de Cabo Verde (fungos, plantas e animais terrestres)\". Conseller\u00eda de Medio Ambiente e Ordenaci\u00f3n Territorial, Goberno das Canarias, 155 pp. co\u00f1\u00e9cense 3.251 especies no arquip\u00e9lago, das cales 540 (16,6%) son end\u00e9micas e 240 delas son exclusivas dunha das illas. Doutra banda, describ\u00edronse 21 x\u00e9neros end\u00e9micos de Cabo Verde, 1 de faner\u00f3gamas, 1 de liques e 19 de artr\u00f3podos; destes 10 x\u00e9neros son exclusivos dalgunha das illas, en todos os casos artr\u00f3podos."}
{"id": "4682", "revid": "101", "url": "https://gl.wikipedia.org/wiki?curid=4682", "title": "Colombiano", "text": ""}
{"id": "4683", "revid": "43749", "url": "https://gl.wikipedia.org/wiki?curid=4683", "title": "Brit\u00e1nica", "text": ""}
{"id": "4684", "revid": "101", "url": "https://gl.wikipedia.org/wiki?curid=4684", "title": "Espa\u00f1ola", "text": ""}
{"id": "4685", "revid": "529", "url": "https://gl.wikipedia.org/wiki?curid=4685", "title": "Croata", "text": ""}
{"id": "4686", "revid": "101", "url": "https://gl.wikipedia.org/wiki?curid=4686", "title": "Mexicano", "text": ""}
{"id": "4687", "revid": "56817", "url": "https://gl.wikipedia.org/wiki?curid=4687", "title": "Italiano", "text": ""}
{"id": "4688", "revid": "158", "url": "https://gl.wikipedia.org/wiki?curid=4688", "title": "H\u00fangaro", "text": ""}
{"id": "4689", "revid": "43749", "url": "https://gl.wikipedia.org/wiki?curid=4689", "title": "Ghan\u00e9s", "text": ""}
{"id": "4692", "revid": "23204", "url": "https://gl.wikipedia.org/wiki?curid=4692", "title": "Vasco", "text": "Vasco pode referirse a:"}
{"id": "4693", "revid": "101", "url": "https://gl.wikipedia.org/wiki?curid=4693", "title": "Espa\u00f1ois", "text": ""}
{"id": "4694", "revid": "5132", "url": "https://gl.wikipedia.org/wiki?curid=4694", "title": "Iraqu\u00ed", "text": ""}
{"id": "4695", "revid": "5132", "url": "https://gl.wikipedia.org/wiki?curid=4695", "title": "Iran\u00edes", "text": ""}
{"id": "4696", "revid": "43749", "url": "https://gl.wikipedia.org/wiki?curid=4696", "title": "Hawaiana", "text": ""}
{"id": "4697", "revid": "12452", "url": "https://gl.wikipedia.org/wiki?curid=4697", "title": "Bielorruso", "text": ""}
{"id": "4698", "revid": "98629", "url": "https://gl.wikipedia.org/wiki?curid=4698", "title": "Ruso", "text": "Ruso p\u00f3dese referir a:"}
{"id": "4700", "revid": "101", "url": "https://gl.wikipedia.org/wiki?curid=4700", "title": "Chileno", "text": ""}
{"id": "4701", "revid": "101", "url": "https://gl.wikipedia.org/wiki?curid=4701", "title": "Cubano", "text": ""}
{"id": "4705", "revid": "43749", "url": "https://gl.wikipedia.org/wiki?curid=4705", "title": "Polaca", "text": ""}
{"id": "4707", "revid": "43749", "url": "https://gl.wikipedia.org/wiki?curid=4707", "title": "Veneciano", "text": ""}
{"id": "4708", "revid": "158", "url": "https://gl.wikipedia.org/wiki?curid=4708", "title": "Xapon\u00e9s", "text": ""}
{"id": "4709", "revid": "158", "url": "https://gl.wikipedia.org/wiki?curid=4709", "title": "Esloveno", "text": ""}
{"id": "4710", "revid": "12452", "url": "https://gl.wikipedia.org/wiki?curid=4710", "title": "Chinesa", "text": ""}
{"id": "4711", "revid": "5132", "url": "https://gl.wikipedia.org/wiki?curid=4711", "title": "Ind\u00fa", "text": ""}
{"id": "4712", "revid": "158", "url": "https://gl.wikipedia.org/wiki?curid=4712", "title": "Checo", "text": ""}
{"id": "4713", "revid": "101", "url": "https://gl.wikipedia.org/wiki?curid=4713", "title": "Nazi", "text": ""}
{"id": "4714", "revid": "43749", "url": "https://gl.wikipedia.org/wiki?curid=4714", "title": "Suizo", "text": ""}
{"id": "4715", "revid": "101", "url": "https://gl.wikipedia.org/wiki?curid=4715", "title": "Australiana", "text": ""}
{"id": "4716", "revid": "98629", "url": "https://gl.wikipedia.org/wiki?curid=4716", "title": "4 de xaneiro", "text": "O 4 de xaneiro \u00e9 o 4\u00ba d\u00eda do ano do calendario gregoriano. Quedan 361 d\u00edas para finalizar o ano, 362 nos anos bisestos.\nOutros.\nOs 366 d\u00edas do ano"}
{"id": "4718", "revid": "43749", "url": "https://gl.wikipedia.org/wiki?curid=4718", "title": "Danesas", "text": ""}
{"id": "4719", "revid": "43749", "url": "https://gl.wikipedia.org/wiki?curid=4719", "title": "Inglesa", "text": ""}
{"id": "4720", "revid": "101", "url": "https://gl.wikipedia.org/wiki?curid=4720", "title": "Peruano", "text": ""}
{"id": "4721", "revid": "12452", "url": "https://gl.wikipedia.org/wiki?curid=4721", "title": "Prusiano", "text": ""}
{"id": "4722", "revid": "5132", "url": "https://gl.wikipedia.org/wiki?curid=4722", "title": "Filipino", "text": ""}
{"id": "4723", "revid": "5132", "url": "https://gl.wikipedia.org/wiki?curid=4723", "title": "Austr\u00edaco", "text": ""}
{"id": "4724", "revid": "25871", "url": "https://gl.wikipedia.org/wiki?curid=4724", "title": "Irland\u00e9s", "text": ""}
{"id": "4725", "revid": "43749", "url": "https://gl.wikipedia.org/wiki?curid=4725", "title": "Anglo", "text": ""}
{"id": "4726", "revid": "56817", "url": "https://gl.wikipedia.org/wiki?curid=4726", "title": "871", "text": "Outros.\nHistoria ano a ano"}
{"id": "4727", "revid": "56817", "url": "https://gl.wikipedia.org/wiki?curid=4727", "title": "1698", "text": "Outros.\nHistoria ano a ano"}
{"id": "4728", "revid": "5335026", "url": "https://gl.wikipedia.org/wiki?curid=4728", "title": "1717", "text": "Outros.\nHistoria ano a ano"}
{"id": "4729", "revid": "56817", "url": "https://gl.wikipedia.org/wiki?curid=4729", "title": "1762", "text": "Outros.\nHistoria ano a ano"}
{"id": "4730", "revid": "23204", "url": "https://gl.wikipedia.org/wiki?curid=4730", "title": "1805", "text": "V\u00e9xase tam\u00e9n.\nOutros artigos.\nHistoria ano a ano"}
{"id": "4731", "revid": "23204", "url": "https://gl.wikipedia.org/wiki?curid=4731", "title": "Su\u00edzo", "text": ""}
{"id": "4732", "revid": "23204", "url": "https://gl.wikipedia.org/wiki?curid=4732", "title": "Franceses", "text": ""}
{"id": "4733", "revid": "43749", "url": "https://gl.wikipedia.org/wiki?curid=4733", "title": "Belgas", "text": ""}
{"id": "4734", "revid": "5312", "url": "https://gl.wikipedia.org/wiki?curid=4734", "title": "1821", "text": "1821 (MDCCCXXI) foi un ano com\u00fan comezado en luns segundo o calendario gregoriano.\nOutros.\nHistoria ano a ano"}
{"id": "4735", "revid": "1131", "url": "https://gl.wikipedia.org/wiki?curid=4735", "title": "1831", "text": "Outros.\nHistoria ano a ano"}
{"id": "4736", "revid": "7596", "url": "https://gl.wikipedia.org/wiki?curid=4736", "title": "1834", "text": "Mortes.\nHistoria ano a ano"}
{"id": "4737", "revid": "82922", "url": "https://gl.wikipedia.org/wiki?curid=4737", "title": "1847", "text": "Outros.\nHistoria ano a ano"}
{"id": "4738", "revid": "1888", "url": "https://gl.wikipedia.org/wiki?curid=4738", "title": "1874", "text": "Outros.\nHistoria ano a ano"}
{"id": "4739", "revid": "23204", "url": "https://gl.wikipedia.org/wiki?curid=4739", "title": "Galega", "text": "Galega \u00e9 un x\u00e9nero de plantas herb\u00e1ceas da familia Fabaceae.\nO seu nome prov\u00e9n do grego que significa \"achegar leite\" e fai referencia a que era usada para estimular a secreci\u00f3n l\u00e1ctea de animais dom\u00e9sticos.\nO x\u00e9nero Galega, est\u00e1 formado por 8 especies de grandes plantas perennes espesas, que gustan das exposici\u00f3ns asolladas h\u00famidas. At\u00f3panse nos prados, sobre as vertentes dos outeiros e os noiros. Son plantas aut\u00f3ctonas, orixinarias de Europa Central e do Sur, do oeste de Asia e monta\u00f1as da \u00c1frica tropical. As follas, de 8 a 20 cm de lonxitude, presentan est\u00edpulas saxitadas, son alternas pinnadas, de cor verde suave ou mesmo lixeiramente tinguidas de azul. As inflorescencias son feixes axilares de flores de tipo papilion\u00e1ceas con androceo monadelfo, son brancas, azuis, de cor de malva ou bicolores. Presentan legume estrangulado nas sementes. En boas condici\u00f3ns, a planta v\u00f3lvese a sementar moi facilmente, e pode naturalizarse moi rapidamente. \nEspecies.\nEst\u00e1n aceptadas oito especies:\nUsos.\n\u00dasanse en casos complementarios da diabetes e tam\u00e9n para estimular o proceso das gl\u00e1ndulas mamarias durante a lactaci\u00f3n. De igual maneira, serve para aplicaci\u00f3ns con ung\u00fcentos cicatrizantes para cirurx\u00edas pl\u00e1sticas. "}
{"id": "4740", "revid": "43749", "url": "https://gl.wikipedia.org/wiki?curid=4740", "title": "Francesas", "text": ""}
{"id": "4741", "revid": "43749", "url": "https://gl.wikipedia.org/wiki?curid=4741", "title": "Neozelandesa", "text": ""}
{"id": "4742", "revid": "89787", "url": "https://gl.wikipedia.org/wiki?curid=4742", "title": "Untermensch", "text": "Untermensch (Alem\u00e1n: subhumano, plural \"Untermenschen\") \u00e9 un termo da ideolox\u00eda racial nazi, herdeiro das teor\u00edas raciais do s\u00e9culo XIX. \nOrixe.\nA\u00ednda que normalmente se considera incorrectamente que foi acu\u00f1ado polos nazis, o termo literal equivalente \"Under-man\" (por debaixo do home ou 'infrahumano'), foi usado por primeira vez polo autor estadounidense e membro do Ku Klux Klan Lothrop Stoddard no t\u00edtulo do seu libro de 1922 \"The Revolt Against Civilization: The Menace of the Under-man\". Stoddard aplica o termo a aqueles que considera incapaces de funcionar na civilizaci\u00f3n, que xeralmente (pero non totalmente) atrib\u00fae \u00e1 raza. \nUso do termo en alem\u00e1n e polos nazis.\nM\u00e1is tarde foi Under-man traducido ao alem\u00e1n foi adoptado polos nazis a partir do t\u00edtulo da edici\u00f3n alem\u00e1 do libro de Stoddard, \"Der Kulturumsturz: The Threat of the Subhuman\" (1925).\nA palabra alem\u00e1 \"Untermensch\" fora usada en per\u00edodos anteriores, pero non fora usada nun sentido racial, por exemplo, na novela de 1899 \"Der Stechlin\" de Theodor Fonte. Dado que a maior\u00eda dos escritores que empregaron o termo non abordaron a cuesti\u00f3n de cando e como a palabra entrou na lingua alem\u00e1, \"Untermensch\" adoita traducirse como \"subhumano\", \"infrahumano\", ou, dado o particular matiz que tomou o termo co nazismo, c\u00edtase sen traducir. O principal nazi que atribu\u00edu a Stoddard o concepto de \"infrahumano\" refer\u00edndose aos europeos do leste foi Alfred Rosenberg quen, refer\u00edndose aos comunistas rusos, escribiu en 1930 \u00abeste \u00e9 o tipo de ser humano ao que Lothrop Stoddard chamou 'debaixo do home'.\u00bb \n\u00c9 posible que Stoddard constru\u00edse o seu termo \"debaixo do home\" como oposto ao concepto \"\u00dcbermensch\" (\"arriba do home\", \"superhome\") de Friedrich Nietzsche. Stoddard non o di explicitamente, pero fai referencia cr\u00edtica \u00e1 idea do \"superhome\" ao final do seu libro (p. 262). A ideolox\u00eda nazi identificaba unha raza superior aria (a alem\u00e1) e unha serie de razas inferiores de diferentes graos, inclu\u00edndo as persoas de 'raza estranxeira' ou 'sangue estranxeiro' \"(Fremdrassische\" ou \"Fremdv\u00f6lkische)\". Dentro das que consideraban m\u00e1is inferiores, os \"Untermenschen\", encontr\u00e1banse os xudeus, negros, xitanos ou eslavos.\nOs afganos, indios, persas, xaponeses ou tibetanos foran avaliados de manera diferente, non como \"Untermenschen\" pola teor\u00eda racial que os calificaba como \"arianos honor\u00edficos\"."}
{"id": "4743", "revid": "101", "url": "https://gl.wikipedia.org/wiki?curid=4743", "title": "Europeo", "text": ""}
{"id": "4744", "revid": "43749", "url": "https://gl.wikipedia.org/wiki?curid=4744", "title": "Francesa", "text": ""}
{"id": "4745", "revid": "5132", "url": "https://gl.wikipedia.org/wiki?curid=4745", "title": "Sovi\u00e9tico", "text": ""}
{"id": "4747", "revid": "6279", "url": "https://gl.wikipedia.org/wiki?curid=4747", "title": "Coru\u00f1\u00e9s", "text": ""}
{"id": "4748", "revid": "43749", "url": "https://gl.wikipedia.org/wiki?curid=4748", "title": "Afganos", "text": ""}
{"id": "4749", "revid": "5132", "url": "https://gl.wikipedia.org/wiki?curid=4749", "title": "Sovi\u00e9ticas", "text": ""}
{"id": "4750", "revid": "43749", "url": "https://gl.wikipedia.org/wiki?curid=4750", "title": "Exipcio", "text": ""}
{"id": "4752", "revid": "168", "url": "https://gl.wikipedia.org/wiki?curid=4752", "title": "Napole\u00f3n Bonaparte", "text": ""}
{"id": "4753", "revid": "168", "url": "https://gl.wikipedia.org/wiki?curid=4753", "title": "Napole\u00f3n", "text": ""}
{"id": "4754", "revid": "5312", "url": "https://gl.wikipedia.org/wiki?curid=4754", "title": "Napole\u00f3n I de Francia", "text": "Napoleone di Buonaparte ou Napole\u00f3n Bonaparte (en franc\u00e9s [napole\u0254\u0303 b\u0254n\u0251pa\u0281t]), nado en Ajaccio (C\u00f3rsega) o 15 de agosto de 1769 e finado en Santa Helena o 5 de maio de 1821, foi emperador de Francia a principios do s\u00e9culo XIX e o home m\u00e1is poderoso e influente de Europa. O seu reinado d\u00e1 nome a toda unha \u00e9poca da historia de Europa, a unha longa serie de guerras, e simboliza a loita entre as correntes liberais da Revoluci\u00f3n Francesa e o absolutismo e tradicionalismo do antigo r\u00e9xime. A s\u00faa pegada quedar\u00eda na permanencia das s\u00faas reformas legais e administrativas, e no reco\u00f1ecemento un\u00e1nime do seu prodixioso talento militar.\nTraxectoria.\nProcedente dunha familia da baixa nobreza de C\u00f3rsega, o seu acento foi branco das burlas dos seus compa\u00f1eiros de escola en Francia, onde desenvolveu un car\u00e1cter adusto e decidido. Foi alumno da Escola Militar de Brienne e de Par\u00eds.\nTrala Revoluci\u00f3n Francesa Napole\u00f3n apoiou os revolucionarios, e en 1791 comprometeuse baixo xuramento na defensa do novo r\u00e9xime. En 1792 retornou a C\u00f3rsega onde participou na axitaci\u00f3n nacionalista e revolucionaria na illa, ata a s\u00faa ruptura con Pasquale Paoli. Foi subindo rapidamente de rango militar ata se converter en xeneral, tras destacar no asedio de Tol\u00f3n (1793).\nFoi detido por xacobino, pero posteriormente recibiu o encargo de reprimir o levantamento mon\u00e1rquico de Par\u00eds (5 de outubro de 1795; 13 de vendimario). O 9 de marzo de 1796, contraeu matrimonio civil con Jos\u00e9phine de Beauharnais vi\u00fava dun xeneral da Rep\u00fablica e nai de dous fillos.\nVitorias en Italia.\nNomeado polo Directorio comandante en xefe do ex\u00e9rcito de Italia en 1796, esmagou os sardos en Mondovi e derrotou os austr\u00edacos en Lodi, R\u00edvoli e Arcole. Un transformado ex\u00e9rcito franc\u00e9s tomou Mil\u00e1n e Mantua, cruzou os Alpes e puxo en xaque Viena.\nNapole\u00f3n atopou unhas tropas mal alimentadas, deficientemente equipadas e absolutamente desorganizadas. En pouco tempo converteunas no ex\u00e9rcito m\u00e1is din\u00e1mico e eficaz do momento, malia a s\u00faa inferioridade num\u00e9rica (tan s\u00f3 37.600 homes realmente dispo\u00f1ibles). A rapidez de movementos e a s\u00faa flexibilidade, a capacidade de concentrar forzas no momento e localizaci\u00f3n m\u00e1is axeitadas deixaban constancia do seu xenio militar.\n\u00c1s s\u00faas fulminantes vitorias obrigaron o Imperio Austroh\u00fangaro a pedir a fin das hostilidades. Napole\u00f3n impuxo as s\u00faas propias condici\u00f3ns sen ter en conta o Directorio. O 17 de outubro de 1797, asinouse a Paz de Campoformio, que obrigaba a Austria a ceder a beira esquerda do Rin, B\u00e9lxica e Mil\u00e1n. Desaparece a Rep\u00fablica de Venecia que, como contrapartida, \u00e9 outorgada a Austria.\nNapole\u00f3n creou a Rep\u00fablica Cisalpina con capital en Mil\u00e1n e a Rep\u00fablica de Ligur con capital en X\u00e9nova, a Rep\u00fablica Helv\u00e9tica, a Rep\u00fablica Romana e a Rep\u00fablica Partenopea. Out\u00f3rgalles constituci\u00f3ns de nidia inspiraci\u00f3n revolucionaria e conv\u00e9rteas en sat\u00e9lites de Francia. Neutraliza a N\u00e1poles. O papa P\u00edo VI \u00e9 detido. O resultado das vitorias supuxo un alivio financeiro para o Directorio e a fin da hexemon\u00eda de Austria sobre o norte de Italia.\nCampa\u00f1a de Exipto.\nNo ano 1798 o goberno franc\u00e9s, temendo a s\u00faa popularidade, enviouno a Exipto co pretexto de intentar debilitar o Reino Unido. O obxectivo te\u00f3rico era interceptar a rota cara \u00e1 India. Napole\u00f3n conquistou Malta e desembarcou en Alexandr\u00eda. Sen sufrir apenas baixas, derrotou o ex\u00e9rcito mameluco na lendaria batalla das Pir\u00e1mides. A hostilidade clim\u00e1tica e xeogr\u00e1fica non compensou a t\u00e1ctica medieval dos mamelucos fronte \u00e1 moderna formaci\u00f3n do ex\u00e9rcito de Bonaparte. O Cairo abriulle as portas. A seguinte batalla en Salalieh permitiulle facerse dono de todo o pa\u00eds, pero a derrota da frota francesa en Abukir por Nelson deixouno illado. A empresa de facer de Exipto unha colonia estable viuse abaixo, e Turqu\u00eda declarou a guerra a Francia.\nCo fin de disuadir o Sult\u00e1n, avanzou a trav\u00e9s de Siria, tomou a gornici\u00f3n de El Arish (que non estaba nos seus mapas) e rendeu Gaza e Xaffa, onde un gromo de peste detivo o seu avance. Malia os \u00e9xitos iniciais, fracasou na toma de San Xo\u00e1n de Acre, ben fornecida dende o mar polos brit\u00e1nicos. Francia, que fac\u00eda fronte xa a unha Segunda Coalici\u00f3n, segu\u00eda deix\u00e1ndoo \u00e1 s\u00faa sorte.\nTurqu\u00eda pretend\u00eda tomar vantaxe da situaci\u00f3n fac\u00e9ndose con Exipto. O pax\u00e1 de Damasco adiantouse a facer pinza sobre Napole\u00f3n, pero este desbaratou os 25.000 xinetes sirios no Monte Tabor sen apenas sufrir baixas. Decat\u00e1ndose do comprometido da s\u00faa avanzada posici\u00f3n, decidiu volver a Exipto onde a s\u00faa cabalar\u00eda varreu o ex\u00e9rcito otom\u00e1n en Abukir. Tras esta vitoria, decidiu regresar a Francia. A recente noticia do seu \u00faltimo \u00e9xito militar permitiulle ser recibido como un heroe.\nOs cient\u00edficos dos que Napole\u00f3n se fixo acompa\u00f1ar deron lugar \u00e1 exiptolox\u00eda. Isto, especialmente tralo descubrimento da pedra Rosetta coa clave para descifrar os xerogl\u00edficos, revolucionou os co\u00f1ecementos arqueol\u00f3xicos e hist\u00f3ricos da historia da humanidade.\nGolpe de Estado, Consulado e Imperio.\nCando Napole\u00f3n chegou de Exipto lanzou unha dura invectiva contra o Directorio: \"Que fixestes da Francia que eu vos deixei puxante?\". Coa revoluci\u00f3n estancada nunha dura crise e exhausta despois de duras represi\u00f3ns e conflitos, o sentir popular buscaba un cambio en\u00e9rxico. O 10 de novembro de 1799 (18 de Brumario, ano VII) Napole\u00f3n derrubou o Directorio e disolveu o Consello dos Cincocentos coa axuda do presidente da Asemblea, o seu irm\u00e1n Luciano: a toma do poder estaba consumada. Constitu\u00edu un triunvirato de c\u00f3nsules con el \u00e1 cabeza. Os outros dous c\u00f3nsules ser\u00e1n provisionalmente Emmanuel Joseph Siey\u00e8s e Roger Ducos. Fouch\u00e9 como xefe de orde p\u00fablica e Talleyrand en Asuntos Exteriores ser\u00e1n, non obstante, os persoeiros fundamentais do novo r\u00e9xime.\nFinalmente, ademais do propio Bonaparte, os outros dous c\u00f3nsules definitivos ser\u00e1n Cambec\u00e9r\u00e8s, un prestixioso xurista que votara a prol da execuci\u00f3n do rei, e Lebrun experto en finanzas e un antigo mon\u00e1rquico reformista acomodaticio cos novos tempos. Napole\u00f3n instalouse nas Tuller\u00edas e iniciou un traballo fren\u00e9tico en t\u00f3dolos terreos.\nO primeiro desaf\u00edo era conter o avance de austr\u00edacos e rusos que expulsaran o ex\u00e9rcito franc\u00e9s de Italia. Decontado Napole\u00f3n ofertou a paz a Austria e a Inglaterra. Rexeitada esta, tomou o mando das tropas en Italia, cruzou os Alpes e en menos dun mes chegou a Mil\u00e1n, e logrou manobrar sobre a retagarda dos austr\u00edacos. Procurou atraer o groso do ex\u00e9rcito inimigo e asestarlle un golpe decisivo. Este tivo lugar coa vitoria de Marengo (14 de xu\u00f1o de 1800). Austria resignouse a volver \u00e1 situaci\u00f3n da paz de Campoformio.\nEn 1802 Napole\u00f3n restaurou o Estado Pontificio e proclamouse primeiro C\u00f3nsul da Rep\u00fablica Italiana. En 1803, outorgou aos cant\u00f3ns su\u00edzos un texto constitucional denominado Acta de Mediaci\u00f3n que restablec\u00eda o r\u00e9xime confederal nunha Rep\u00fablica Helv\u00e9tica sat\u00e9lite de Francia pero manti\u00f1a os avances revolucionarios importados desta como a supresi\u00f3n das aduanas interiores.\nOs triunfos militares consolidaron a s\u00faa posici\u00f3n. No interior tanto a oposici\u00f3n xacobina como a realista organizaron varios complots. O 24 de decembro de 1800, un estoupido ao paso da carruaxe do primeiro c\u00f3nsul causou 22 mortos, pero o atentado non acadou o seu obxectivo. Estes feitos foron a escusa perfecta para desencadear detenci\u00f3ns e fusilamentos, ao mesmo tempo en que pu\u00f1an a opini\u00f3n p\u00fablica ao seu favor. Napole\u00f3n foi elixido mediante plebiscito c\u00f3nsul vitalicio en 1802. Unha nova consulta ga\u00f1ada por inmensa maior\u00eda deu lugar ao paso definitivo: O 2 de decembro de 1804, coroouse como Emperador de Francia en Notre Dame de Par\u00eds baixo o nome de Napole\u00f3n I. \u00c1 solemne cerimonia asistiu como testemu\u00f1a o papa P\u00edo VII. Esva\u00edase as\u00ed o ideal revolucionario.\nGoberno.\nElaborouse unha Constituci\u00f3n redactada por Sieyes: O Senado elix\u00eda o primeiro C\u00f3nsul e os c\u00f3nsules auxiliares. O primeiro C\u00f3nsul controlaba o ex\u00e9rcito e a administraci\u00f3n. Consolid\u00e1base unha administraci\u00f3n centralizada que divid\u00eda o territorio en departamentos dependentes directamente do poder executivo.\nA Igrexa foi expulsada do \u00e1mbito educativo. A educaci\u00f3n inculcaba a fidelidade ao novo r\u00e9xime. O papa P\u00edo VII, asinou o Concordato (1801) que evitaba a persecuci\u00f3n aos eclesi\u00e1sticos a cambio de lealdade ao Estado. En 1800 creouse o Banco de Francia, e en 1802 as c\u00e1maras de comercio. Un Tribunal de Contas fiscalizaba a xesti\u00f3n da Facenda P\u00fablica.\nComezaba unha importante mellora econ\u00f3mica. A unidade de mercado favoreceu a produci\u00f3n agr\u00edcola e industrial. Incrementouse o consumo de vi\u00f1o e carne, o que era s\u00edntoma dunha mellora do poder adquisitivo da poboaci\u00f3n. Industrias como a azucreira, a t\u00e9xtil e a do ferro desenvolv\u00e9ronse con rapidez. Subsidios, feiras e exposici\u00f3ns estatais contribu\u00edan ao novo dinamismo mercantil. Pulo importante foron tam\u00e9n as grandes e innovadoras obras p\u00fablicas: a ponte das Artes, a c\u00fapula do mercado de graos, o porto de Cherburgo e Antuerpen, novas redes de estradas de dimensi\u00f3n continental, o Arco de Triunfo e a columna da praza de Vemdome, as pontes cos nomes das grandes vitorias etc.\nNo \u00e1mbito do dereito garant\u00edanse as liberdades civ\u00eds mediante a promulgaci\u00f3n do C\u00f3digo Civil, o C\u00f3digo Penal, o C\u00f3digo de Comercio e o C\u00f3digo de Instruci\u00f3n Criminal. Pero as liberdades pol\u00edticas foron afogadas pola censura, a subordinaci\u00f3n do poder xudicial e a hexemon\u00eda do aparello policial.\nNo \u00e1mbito social, parte da nobreza retornou e compartiu coa alta burgues\u00eda a configuraci\u00f3n dunha nova clase dirixente. Co nacemento do Imperio franc\u00e9s, xurdiu un novo esp\u00edrito cortes\u00e1n.\nEn 1810, Napole\u00f3n casou coa filla de Francisco I de Austria, Mar\u00eda Lu\u00edsa, co prop\u00f3sito de facer agromar unha nova dinast\u00eda imperial.\nDono de Europa.\nEn 1805, creouse a terceira coalici\u00f3n internacional, que declarou a guerra a Napole\u00f3n. Ao non conseguir o control dos mares, Napole\u00f3n abandona a idea de invadir Gran Breta\u00f1a e organiza unha fulgurante marcha cara a Austria. A principios de outubro os xenerais Murat e Soult vencen a un sorprendido ex\u00e9rcito austr\u00edaco en Donauworth e cruzan o Danubio. Tras a vitoria de Elchingen, Napole\u00f3n atrapou ao ex\u00e9rcito austr\u00edaco en Ulm. Caeron 50.000 prisioneiros e tomou Viena. Nun alarde estrat\u00e9xico espectacular e nun falso intento de retirada envolveu e esmagou o groso do ex\u00e9rcito austr\u00edaco e ruso en Austerlitz e deixou f\u00f3ra de xogo as tropas prusianas. Malia a s\u00faa inferioridade num\u00e9rica, os franceses perderon s\u00f3 8.000 homes fronte aos 35.000 aliados.\nAustria aceptou unha rendici\u00f3n humillante: asinou o Tratado de Presburgo (25 de decembro de 1805), e cedeu Venecia, Dalmacia e o Tirol e Lindau. Prusia e Austria reco\u00f1eceron a Confederaci\u00f3n do Rin, na que Napole\u00f3n experimentou un primeiro ensaio de unidade dos principados alem\u00e1ns, todos eles submisos ao seu poder\u00edo. Secularizou os principados eclesi\u00e1sticos e xerou un contrapoder de pequenos estados alem\u00e1ns fronte a Prusia. O 6 de agosto de 1806, Francisco II de Austria foi obrigado a renunciar \u00e1 coroa imperial, chegando as\u00ed \u00e1 s\u00faa fin a milenaria historia do Sacro Imperio Romano Xerm\u00e1nico.\nO poder\u00edo en Europa central era total, pero as derrotas da frota franco-espa\u00f1ola a mans de Robert Calder na terceira batalla do cabo Fisterra e de Nelson en Trafalgar, consolidaron o dominio brit\u00e1nico dos mares. Abandonada a idea de invadir Inglaterra, ordenou o bloqueo continental co fin de atafegala comercialmente.\nEn 1806 un ultimato de Prusia, Rusia e Saxonia esixiu a retirada das tropas francesas da beira dereita do Rin e a desaparici\u00f3n da Confederaci\u00f3n do mesmo nome; ergu\u00edase a cuarta coalici\u00f3n. Un primeiro choque acabou coa vida do pr\u00edncipe Lu\u00eds Fernando en Saafeld. Napole\u00f3n venceu en Iena e Auerstadt e entrou en Berl\u00edn. Perseguiu as tropas prusianas, que foron aniquiladas en Prenzlau, L\u00fcbeck, Ratkau e Magdebourg. En pouco m\u00e1is dun mes de campa\u00f1a as forzas xermanas comandadas por Bl\u00fccher e o pr\u00edncipe de Hohenlohe quedaron reducidas ao nada.\nRusia segu\u00eda coas espadas en alto. Napole\u00f3n avanzou ao seu encontro cruzando Polonia como un liberador. En maio de 1807, ca\u00eda a estrat\u00e9xica Dantzig, o que supuxo a rendici\u00f3n dun ex\u00e9rcito aliado de 11.000 homes e a fin da ameaza para a \u00e1 esquerda da invasi\u00f3n francesa.\nTras a dura vitoria de Eylau, os franceses acub\u00edllanse nos seus cuarteis de inverno. Na primavera, unha ofensiva rusa \u00e9 rexeitada en Heilsberg, reinici\u00e1ndose unha persecuci\u00f3n na que Napole\u00f3n conseguiu derrotar con claridade o ex\u00e9rcito ruso en Friedland (xu\u00f1o de 1807). Nesta batalla, con 20.000 baixas, por 8.000 das francesas, os rusos perderon m\u00e1is do 30 % dos seus efectivos. O mariscal franc\u00e9s Soult apoderouse de K\u00f6nigsberg. Murat ameazou as fronteiras naturais da Santa Rusia.\nOs \u00e9xitos militares franceses forzaron o tsar Alexandre I a asinar a Paz de Tilsit, pola que Francia quedaba como dona da Prusia Oriental e Polonia. Napole\u00f3n creou dous novos estados sat\u00e9lites: o reino de Wetsfalia que entregou ao seu irm\u00e1n Xerome Bonaparte e o Gran Ducado de Varsovia, primeira experiencia dun estado polaco contempor\u00e1neo.\nEn 1807, decretouse o bloqueo continental contra Inglaterra. Ocup\u00e1ronse os pa\u00edses que non o acataron: Portugal, Roma, Etruria, Holanda e Wetsfalia. Lu\u00eds Bonaparte foi proclamado rei de Holanda, e Xerome Bonaparte rei de Wetsfalia.\nO 27 de outubro de 1807 asinou con Espa\u00f1a o Tratado de Fontainebleau no que acorda a divisi\u00f3n de Portugal. Un ex\u00e9rcito de 100.000 homes ocupou Espa\u00f1a e, tras o Mot\u00edn de Aranjuez, abdicou Carlos IV en Fernando VII. \u00c1mbolos dous renunciaron en Baiona e Napole\u00f3n proclamou rei de Espa\u00f1a o seu irm\u00e1n Xos\u00e9 Bonaparte, reco\u00f1ecido polo Consello de Castela. Por\u00e9n a Xunta do Reino de Galicia e outras xuntas sublev\u00e1ronse e apareceu unha resistencia de car\u00e1cter popular. Iniciouse o que se co\u00f1ece como a guerra da Independencia espa\u00f1ola.\nNapole\u00f3n en Espa\u00f1a.\nO 19 de agosto de 1808 o xeneral franc\u00e9s Dupont sufriu unha tremenda derrota na batalla de Bail\u00e9n: 18.000 soldados franceses rend\u00e9ronse perante o xeneral Casta\u00f1os. Arthur Wallesley (futuro duque de Wellington) f\u00edxose con Portugal e as tropas francesas bat\u00e9ronse en retirada.\nAnte o desastre espa\u00f1ol, Napole\u00f3n p\u00faxose persoalmente \u00e1 fronte do ex\u00e9rcito o 30 de agosto de 1808. En dous meses, tras derrotar as forzas espa\u00f1olas en Gamonal, Espinosa e Tudela, e acadar unha vitoria na batalla de Somosierra, rendeu Madrid. Quedando abolidas en Espa\u00f1a a Inquisici\u00f3n e os privilexios feudais, creouse un mercado \u00fanico e restableceuse a Constituci\u00f3n de Baiona. Napole\u00f3n avanzou ata o noroeste; dividindo as forzas brit\u00e1nicas: Wallesley fuxiu a Lisboa; Sir John Moore escapou a marchas forzadas ata A Coru\u00f1a. Cando estaba a piques de alcanzalo, Napole\u00f3n tivo que volver a Francia debido ao levantamento de Austria. Poucos d\u00edas despois Moore caeu na batalla de Elvi\u00f1a.\nA finais de 1810 toda a Pen\u00ednsula Ib\u00e9rica estaba ocupada polo ex\u00e9rcito franc\u00e9s, ag\u00e1s Lisboa, C\u00e1diz e o Reino de Galicia. A Igrexa alentaba a guerrilla contra os \"imp\u00edos\" franceses. Convoc\u00e1ronse as Cortes de C\u00e1diz. Pero, co tempo, Espa\u00f1a converteuse nunha sangr\u00eda de homes e recursos para Francia. O propio Napole\u00f3n decatouse de que se trataba dunha guerra \"sen fronte nin retagarda\".\nLevantamento austr\u00edaco.\nAustria pretend\u00eda aglutinar un levantamento popular alem\u00e1n e o arquiduque Carlos reorganizou un poderoso ex\u00e9rcito de 340.000 homes inspir\u00e1ndose no modelo franc\u00e9s. Calcul\u00e1base que Francia non poder\u00eda enviar un grande ex\u00e9rcito debido \u00e1 necesidade de controlar Espa\u00f1a e Portugal. O ataque austr\u00edaco desencadeouse o 9 de abril de 1809 sen mediar previa declaraci\u00f3n de guerra.\nNapole\u00f3n volveu de Espa\u00f1a, e tomando man dun importante recrutamento de mozos de substituci\u00f3n organizou un avance polo val do r\u00edo Danubio. Venceu en Abensberg e Eckm\u00fchl fac\u00e9ndose con Baviera. Tras estas vitorias marchou sobre Viena e, tras a batalla de Ebersberg, entrou na capital imperial. Esta \u00faltima acci\u00f3n primou o criterio pol\u00edtico sobre o militar e supuxo deixar de premer directamente as castigadas forzas inimigas. Estas, con tempo para reorganizarse, acheg\u00e1ronse a Viena e, aproveitando as enchentes do Danubio, atraparon as tropas napole\u00f3nicas na sanguenta batalla de Aspern-Essling (arredor de 22.000 baixas en cada bando). Era a primeira vez que o Emperador de Francia era vencido \u00e1 fronte das s\u00faas tropas.\nFacendo gala dunha contundente capacidade de resposta e de sisuda destreza t\u00e1ctica, f\u00edxose de novo coa iniciativa e derrotou as tropas austr\u00edacas na batalla de Wagram (xullo de 1809), unha batalla de proporci\u00f3ns desco\u00f1ecidas ata ent\u00f3n onde se enfrontaron directamente ao redor de 330.000 homes.\nAustria viuse obrigada a asinar a Paz de Sch\u00f6nbrunn, na que perdeu gran parte do seu territorio a prol de Baviera, o Gran Ducado de Varsovia, Francia e Rusia, amais de renunciar a toda sa\u00edda ao mar. Austria foi de novo humillada, pero Europa comprobou que Napole\u00f3n non \u00e9 invencible.\nNapole\u00f3n buscou selar unha alianza perpetua cos Habsburgo, e o 1 de abril de 1810 casou coa arquiduquesa de Austria Mar\u00eda Lu\u00edsa, filla de Francisco II. Vencell\u00e1banse as\u00ed as monarqu\u00edas m\u00e1is nova e m\u00e1is vella de Europa. O herdeiro que Napole\u00f3n buscaba naceu o 20 de marzo de 1811. Outorgar\u00edaselle o t\u00edtulo de Rei de Roma. Con Mass\u00e9na controlando a axitada Espa\u00f1a, toda Europa volv\u00eda estar aos p\u00e9s do Imperio franc\u00e9s.\nCampa\u00f1a de Rusia.\nO afogo econ\u00f3mico fixo que Rusia abandonase o bloqueo continental imposto a Inglaterra. Napole\u00f3n creu necesaria unha acci\u00f3n directa contra Rusia. Co apoio de Prusia e Austria reuniu un ex\u00e9rcito de 600.000 homes para invadir Rusia. Acadou as vitorias de Smolensko en agosto de 1812. Os rusos empezaron unha longa retirada mediante unha estratexia autodestrutiva de terra queimada. Buscaban illar os franceses na inmensidade de Rusia. Por fin ofreceron resistencia \u00e1s portas de Moscova, onde foron vencidos na batalla de Borodino. Napole\u00f3n tomou Moscova, que tam\u00e9n foi incendiada polos rusos. Agardaba en balde unha mensaxe de paz do Tsar.\nUn forte inverno forzou unha retirada tard\u00eda que sepultou o ex\u00e9rcito baixo a neve, o fr\u00edo e a fame. Napole\u00f3n conseguiu forzar o paso do Beresina, \u00e1 custa de grandes perdas. S\u00f3 uns poucos miles lograron sobrevivir. O Grande Ex\u00e9rcito quedou reducido ao nada. Toda Europa levantouse contra Napole\u00f3n.\nTodos contra Napole\u00f3n.\nAs ideas nacionalistas, inspiradas no esp\u00edrito revolucionario franc\u00e9s, prenderon entre os pobos de Europa. Os ex\u00e9rcitos franceses perderon o apoio popular dende Varsovia ata Madrid. As grandes potencias puxeron a funcionar a s\u00faa maquinaria de guerra, pero non o tiveron doado.\nNapole\u00f3n improvisou un novo ex\u00e9rcito e, nun alarde de velocidade, derrotou os prusianos en Lutzen e Bautzen. Ti\u00f1a \u00e1 s\u00faa merc\u00e9 todo o flanco sur de Berl\u00edn, pero ante a inferioridade num\u00e9rica e o esgotamento das s\u00faas tropas novatas, optou por asinar un armisticio en Pl\u00e4switx (o que m\u00e1is adiante cualificar\u00eda como \"a maior parvada da s\u00faa vida\").\nOs ex\u00e9rcitos austr\u00edacos, prusianos, rusos, suecos e outras unidades menores ga\u00f1aron tempo para organizarse e intentar acurralalo. Napole\u00f3n volveu a vencer en Dresde. Nunha estratexia conc\u00e9ntrica, os aliados buscaron embolsalo en Leipzig, onde en outubro de 1813 tivo lugar a denominada batalla das Naci\u00f3ns. Na realidade un conxunto de dur\u00edsimos encontros onde os 150.000 franceses contiveron durante catro d\u00edas o pulo dos 300.000 homes das tropas coligadas. Napole\u00f3n conseguiu retirar ordenadamente as s\u00faas tropas, pero \u00e1 custa de cuantiosas baixas (38.000, polas 54.000 aliadas). Arrasou o ex\u00e9rcito b\u00e1varo que pretend\u00eda pecharlle o paso en Hanau, e volveu a Francia onde pretend\u00eda reorganizar novamente o seu ex\u00e9rcito.\nAlema\u00f1a, Italia, Holanda, N\u00e1poles e Espa\u00f1a rev\u00f3lv\u00e9ronse contra o declinante Imperio Franc\u00e9s. O xeneral prusiano Bl\u00fccher e o austr\u00edaco Schwarzenberg entraron en Francia.\nCampa\u00f1a de Francia.\nCon enorme rapidez Napole\u00f3n derrotou a Blucher en Brienne e asestou duros golpes aos aliados en Champaubert, Montmirail, Montereau e Vauchamps. \u00c9xitos militares inexplicables pola inferioridade das s\u00faas tropas pero que impediron a rusos, prusianos e austr\u00edacos rodear Par\u00eds. Por\u00e9n Xos\u00e9 Bonaparte, \u00e1 fronte da capital francesa, entendeu que a situaci\u00f3n non pod\u00eda sosterse indefinidamente e preferiu capitular. Os aliados entraron o 31 de marzo de 1814.\nNapole\u00f3n conservou a capacidade operativa do seu reducid\u00edsimo ex\u00e9rcito, pero foi deposto por un goberno provisional con Talleyrand \u00e1 fronte que o destitu\u00edu. O 6 de abril abdicou en Fontaneiblueau, e foi desterrado \u00e1 illa de Elba.\nO Imperio dos Cen D\u00edas.\nA restauraci\u00f3n borb\u00f3nica con Lu\u00eds XVIII provocou un enorme descontento. Napole\u00f3n retornou en marzo de 1815. As tropas enviadas para detelo pux\u00e9ronse \u00e1s s\u00faas ordes e foi aclamado en Par\u00eds. Fixo unha oferta de paz \u00e1s potencias europeas, mais non foi atendida. Os aliados organizaron un dobre ataque. Blucher entrou en B\u00e9lxica e foi derrotado por Napole\u00f3n en Ligny. Wellington, que avanzaba polo sur, recibiu dur\u00edsimos ataques en Waterloo. A falta de iniciativa do xeneral franc\u00e9s Grouchy permitiu que Bl\u00fccher acudise en auxilio de Wellington e as tropas napole\u00f3nicas foron finalmente derrotadas (xu\u00f1o 1815).\nAs monarqu\u00edas absolutas pretenderon recompo\u00f1er Europa no Congreso de Viena pero os seus pobos cambiaron para sempre. Napole\u00f3n foi desterrado \u00e1 illa de Santa Helena, no sur do oc\u00e9ano Atl\u00e1ntico, onde morreu en 1821."}
{"id": "4757", "revid": "624", "url": "https://gl.wikipedia.org/wiki?curid=4757", "title": "Basilio II de Bizancio", "text": ""}
{"id": "4763", "revid": "109681", "url": "https://gl.wikipedia.org/wiki?curid=4763", "title": "Guinea-Bissau", "text": "Guinea-Bissau ou Guin\u00e9-Bissau \u00e9 un estado de \u00c1frica Occidental, sit\u00faase na costa do continente dende o Cabo Vermello ata a punta Cagete. Con 36.125\u00a0km\u00b2 de superficie, limita ao norte con Senegal, ao leste e sueste con Guinea, e ao sur e oeste co Oc\u00e9ano Atl\u00e1ntico. Al\u00e9n do territorio continental, o pa\u00eds ten tam\u00e9n unhas 40 illas que constit\u00faen o Arquip\u00e9lago dos Bixag\u00f3s, separado do continente polas canles de Geba, Pedro \u00c1lvares, Bolama e Canhabaque.\nHistoria.\nGuinea Bissau foi previamente unha parte do reino de Gab\u00fa, pertencente ao Imperio Mal\u00ed; partes do reino existiron ata o s\u00e9culo XVIII. A pesar de os r\u00edos e a costa desa \u00e1rea teren sido unha das primeiras partes colonizadas polos portugueses, o interior s\u00f3 foi explorado a partir do s\u00e9culo XIX. Unha rebeli\u00f3n comezada en 1956 polo Partido Africano pola Independencia da Guin\u00e9 e Cabo Verde (PAIGCV) consolidou o seu control sobre o pa\u00eds en 1973. A independencia foi declarada unilateralmente o 24 de setembro de 1973, e s\u00f3 reco\u00f1ecida na Revoluci\u00f3n dos Cravos, en 1974. O pa\u00eds foi controlado por un consello revolucionario ata 1984. As primeiras elecci\u00f3ns pluri-partidarias aconteceron en 1994, mais un golpe militar en 1998 depuxo o presidente e mergullou o pa\u00eds nunha guerra civil (1998-1999). Houbo novas elecci\u00f3ns e, en 2000, Kumba Yal\u00e1 foi electo.\nEn setembro de 2003 houbo outro golpe militar. Desta vez, o presidente Yal\u00e1 foi preso, aleg\u00e1ndose que el era incapaz de resolver problemas. Despois de seren adiadas inn\u00fameras veces, houbo elecci\u00f3ns lexislativas en abril de 2004. Un mot\u00edn en diversas facci\u00f3ns das forzas armadas en outubro de 2004 resultou na morte do comandante mor das forzas do pa\u00eds, o que causou conmoci\u00f3n por todo o pa\u00eds.\nEn 2005, Jo\u00e3o Bernardo Vieira foi electo presidente do pa\u00eds. Gobernou ata o 2 de marzo de 2009, cando foi asasinado. Raimundo Pereira asumiu o poder interinamente o d\u00eda seguinte.\nDespois da morte de Vieira, os militares prometeron respecto \u00e1s regras de sucesi\u00f3n establecidas na constituci\u00f3n do pa\u00eds. Houbo elecci\u00f3ns o 28 de xu\u00f1o de 2009 que foron vencidas por Malam Bacai Sanh\u00e1, quen asumiu o poder o 8 de setembro do mesmo ano. En novembro de 2011 Sanh\u00e1 foi trasladado a Par\u00eds gravemente enfermo, e faleceu na capital francesa o 9 de xaneiro de 2012, logo de pasar varios d\u00edas en coma. O 26 de decembro, estando Sanh\u00e1 hospitalizado, o pa\u00eds sufriu un golpe de estado, que non tivo \u00e9xito.\nPol\u00edtica.\nNa Guinea Bissau, en 1989, o partido no poder (PAIGCV-Partido Africano pola independencia da Guinea e do Cabo Verde) baixo control do presidente Vieira comezou o un programa de liberalizaci\u00f3n pol\u00edtica, reformas que abriron cami\u00f1o para unha democracia pluri-partidaria que inclu\u00edu a exclusi\u00f3n de varios artigos da constituci\u00f3n que privilexiaban o papel de liderado exercido polo PAIGC. As leis permitiron a formaci\u00f3n doutros partidos pol\u00edticos, prensa libre, e sindicatos independentes, con permiso de folga.\nAs primeiras elecci\u00f3ns pluri-partidarias a presidente e parlamento na Guinea Bissau aconteceron en 1994. Logo despois da fin da guerra civil 1998-1999, unhas novas elecci\u00f3ns foron convocadas, levando ao poder Kumba Yal\u00e1, l\u00edder da oposici\u00f3n e o seu partido, PRS. Ial\u00e1 foi deposto nun pac\u00edfico golpe en setembro de 2003, asumindo o posto Henrique Rosa. A transici\u00f3n da Guinea Bissau \u00e1 democracia \u00e9 complicada pola s\u00faa debilitada econom\u00eda, devastada pola guerra civil.\nSubdivisi\u00f3ns.\nGuinea-Bissau est\u00e1 dividida en oito rexi\u00f3ns (\"regi\u00f5es\") e un sector aut\u00f3nomo (\"sector aut\u00f3nomo\"). Estes \u00e1 s\u00faa vez est\u00e1n subdivididos en trinta e sete sectores. As rexi\u00f3ns son:\nXeograf\u00eda.\nO pa\u00eds ten baixa altitude; o seu punto m\u00e1is alto est\u00e1 a 300 metros (sempre por enriba do nivel do mar). O interior \u00e9 formado por sabanas, e a costa \u00e9 unha planicie pantanosa. O seu per\u00edodo de chuvias alt\u00e9rnase con per\u00edodos de calor, seca vida do S\u00e1hara. O arquip\u00e9lago de Bixagos estendese ao longo da costa.\nClima.\nO pa\u00eds ten clima tropical; normalmente quente e h\u00famido; estaci\u00f3n chuviosa (do tipo monz\u00f3nica de xu\u00f1o a novembro) con ventos suroestes; estaci\u00f3n seca (decembro a maio) con ventos secos de tipo harmattan procedentes do S\u00e1hara).\nO terreo \u00e9 en xeral unha planicie, que se converte en sabanas cara ao leste.\nRecursos naturais.\nPeixe, madeira, fosfatos, bauxita, dep\u00f3sitos a\u00ednda non prospectados de petr\u00f3leo.\nUso da terra:\nTerra irrigada: 17\u00a0km\u00b2 (estimativa de 1993)\nProblemas naturais.\nN\u00e9boa quente, seca e empoeirada vinda do deserto que reduce a visibilidade durante a \u00e9poca seca; Queimas.\nEntre os problemas ambientais est\u00e1n a deforestaci\u00f3n; erosi\u00f3n do chan; sobrepastoreo; pesca predatoria.\nEconom\u00eda.\n\u00c9 un dos 10 pa\u00edses m\u00e1is pobres do mundo, situaci\u00f3n que ficou peor cunha guerra civil no 1998. O principal produto exportado \u00e9 o anacardio (en portugu\u00e9s, \"caju\", un tipo de froita tropical) que responde por 70% das exportaci\u00f3ns. Tam\u00e9n exporta camar\u00f3n, peixes, arroz e madeira. A industria case non existe, e o turismo carece de divulgaci\u00f3n e infraestruturas para recibir visitantes. O pa\u00eds ten dificultade ata de realizar un Censo Demogr\u00e1fico por falta de recursos.\nA moeda do pa\u00eds \u00e9 o Franco CFA, moeda tam\u00e9n do Senegal, co valor fixado ao Euro a 655,96 Francos CFA por 1 Euro.\nCultura.\nA m\u00fasica de Guinea-Bissau pertence polo xeral ao \"gumbe\", x\u00e9nero musical de natureza polirr\u00edtmica, o cal \u00e9 a exportaci\u00f3n musical m\u00e1is relevante. Con todo, a inestabilidade da sociedade e o relativamente pequeno desenvolvemento do mesmo fixeron que o \"gumbe\" e outros x\u00e9neros asociados non logren transcender as fronteiras e chegar \u00e1s grandes audiencias.\nA \"calabash\" \u00e9 o instrumento musical m\u00e1is popular en Guinea-Bissau, o mesmo constr\u00faese utilizando o froito seco do porongo e util\u00edzano para crear m\u00fasica con complexas caracter\u00edsticas r\u00edtmicas. As letras das canci\u00f3ns son polo xeral en crioulo (kriolu) de ra\u00edces portuguesas. Son com\u00fans canci\u00f3ns con contido humor\u00edstico ou sobre determinadas tem\u00e1ticas, relacionadas con eventos coti\u00e1ns ou controvertidos, especialmente a SIDA."}
{"id": "4764", "revid": "89787", "url": "https://gl.wikipedia.org/wiki?curid=4764", "title": "Hong Kong", "text": "A Rexi\u00f3n Administrativa Especial de Hong Kong da Rep\u00fablica Popular da China, en chin\u00e9s \u00e9 unha rexi\u00f3n chinesa formada por unha pen\u00ednsula e varias illas, entre elas a illa de Hong Kong, no Mar da China Meridional, no delta do R\u00edo das Perlas, xunto \u00e1 provincia de Guangdong. Ata 1997 foi colonia do Reino Unido.\nO nome da illa de Hong Kong (chin\u00e9s: \u9999\u6e2f), significa literalmente \"porto fragrante\" ou \"porto do recendo\". A transcrici\u00f3n \"Hong Kong\" est\u00e1 baseada no top\u00f3nimo orixinal canton\u00e9s, \"H\u0113ungg\u00f3ng\" mentres en pinyin \u00e9 \"Xi\u0101ngg\u01ceng\".\nHong Kong \u00e9 unha das d\u00faas \"rexi\u00f3ns administrativas especiais\" da China. A outra \u00e9 a antiga colonia portuguesa de Macau. Nestas d\u00faas rexi\u00f3ns administrativas especiais apl\u00edcase o modelo administrativo co\u00f1ecido como \"un pa\u00eds, dous sistemas\" (\u4e00\u570b\u5169\u5236, \"y\u00ec gu\u00f3 liang zh\u00ec\"). Este sistema, cuxo ide\u00f3logo foi Deng Xiaoping, que pretend\u00eda que se aplicase a unha eventual reunificaci\u00f3n con Taiw\u00e1n, consiste no mantemento dun sistema econ\u00f3mico capitalista baixo a soberan\u00eda dun pa\u00eds de ideolox\u00eda oficial comunista. Ademais do sistema econ\u00f3mico, estas d\u00faas rexi\u00f3ns mante\u00f1en un sistema administrativo e xudicial independente, e ata o seu propio sistema de aduanas e fronteiras externas.\nHistoria.\nA\u00ednda que estivo ocupado desde a era neol\u00edtica, durante a maior parte da s\u00faa historia o territorio do actual Hong Kong permaneceu \u00e1 marxe dos principais acontecementos ocorridos na China imperial. Non se converter\u00eda nun centro de atenci\u00f3n mundial ata o s\u00e9culo XIX.\nOcupada polo Reino Unido ao final da Primeira Guerra do Opio en 1841, a illa de Hong Kong foi cedida formalmente pola China o ano seguinte polo tratado de Nanjing. Parte da adxacente pen\u00ednsula de Kowloon (ao sur da actual Boundary Street) e a illa de Stonecutters foron cedidas \u00e1 Gran Breta\u00f1a en 1860 pola Convenci\u00f3n de Pequ\u00edn trala Segunda Guerra do Opio. A superficie da colonia aumentou de xeito significativo coa incorporaci\u00f3n \u00e1 mesma dos novos Territorios (inclu\u00eddos New Kowloon e a illa de Lantau), arrendados \u00e1 Gran Breta\u00f1a por 99 anos desde o 1 de xullo de 1898 ata o 30 de xu\u00f1o de 1997.\nSegundo o acordo asinado pola Rep\u00fablica Popular da China e o Reino Unido o 19 de decembro de 1984, a Declaraci\u00f3n Conxunta brit\u00e1nico-chinesa, o territorio completo de Hong Kong baixo goberno colonial brit\u00e1nico converteuse na Rexi\u00f3n Administrativa Especial de Hong Kong da Rep\u00fablica Popular da China o 1 de xullo de 1997.\nNa Declaraci\u00f3n Conxunta, China prometeu que baixo a pol\u00edtica \"un pa\u00eds, dous sistemas\" proposta por Deng Xiaoping, o sistema econ\u00f3mico socialista na China non se aplicar\u00eda en Hong Kong, que manter\u00eda o seu sistema e estilo de vida capitalistas durante 50 anos (ata 2047). A Lei B\u00e1sica de Hong Kong acordada na Declaraci\u00f3n Conxunta deixa a Hong Kong un alto grao de autonom\u00eda en t\u00f3dalas materias, a excepci\u00f3n das relaci\u00f3ns exteriores e a defensa.\nO \u00faltimo gobernador brit\u00e1nico de Hong Kong, Chris Patten, levou a cabo unha certa democratizaci\u00f3n das instituci\u00f3ns de Hong Kong nos \u00faltimos anos de soberan\u00eda brit\u00e1nica. Isto provocou bastante tensi\u00f3n entre o goberno da Rep\u00fablica Popular da China e o Reino Unido. Trala retrocesi\u00f3n a China, o empresario navieiro Tung Chee-hwa converteuse no xefe executivo da Rexi\u00f3n Administrativa Especial de Hong Kong.\nNo 2003, a preocupaci\u00f3n por un proxecto de lei anti-subversi\u00f3n que, segundo moitos habitantes de Hong Kong, erosionar\u00eda a liberdade de prensa, de relixi\u00f3n e de asociaci\u00f3n consagradas no artigo 23 da Lei B\u00e1sica, levou \u00e1 r\u00faa a medio mill\u00f3n de persoas nunha manifestaci\u00f3n celebrada o 1 de xullo, a protesta m\u00e1is grande dirixida contra o goberno na historia de Hong Kong. A impopularidade do goberno de Hong Kong e a crise econ\u00f3mica foron tam\u00e9n factores de descontento entre a poboaci\u00f3n.\nO 10 de marzo de 2005, Tung Chee-hwa presentou a s\u00faa dimisi\u00f3n como xefe executivo. Tung abandonou o posto dous d\u00edas despois, o 12 de marzo de 2005. Foi substitu\u00eddo por Donald Tsang, o secretario xefe de administraci\u00f3n de Hong Kong, que ocupou o cargo de xeito interino ata o 25 de maio, momento en que foi brevemente substitu\u00eddo por outro xefe interino durante a breve campa\u00f1a electoral. Trala votaci\u00f3n restrinxida a 800 electores, Donald Tsang foi confirmado como xefe executivo, cunha ampla maior\u00eda de votos ao seu favor. O seu mandato durar\u00e1 ata o ver\u00e1n de 2007.\nGoberno e pol\u00edtica.\nDurante a \u00e9poca colonial brit\u00e1nica, o m\u00e1ximo dirixente pol\u00edtico era o Gobernador de Hong Kong, nomeado polo Goberno brit\u00e1nico.\nDesde a retrocesi\u00f3n a China, ese papel pasou ao Xefe Executivo, posto que na actualidade ocupa Donald Tsang, elixido en xu\u00f1o de 2005 para un mandato de s\u00f3 dous anos. A elecci\u00f3n do xefe executivo produciuse mediante unha votaci\u00f3n de sufraxio restrinxido a 800 representantes de sectores econ\u00f3micos e sociais. Esta elecci\u00f3n dun novo Xefe Executivo foi motivada pola dimisi\u00f3n, en marzo de 2005, de Tung Chee-hwa, que ocupara o cargo desde a fundaci\u00f3n da Rexi\u00f3n Administrativa Especial. A Tung correspond\u00edanlle a\u00ednda dous anos m\u00e1is de mandato, polo que as autoridades chinesas, nunha interpretaci\u00f3n controvertida da Lei B\u00e1sica, decidiron que o mandato do pr\u00f3ximo Xefe Executivo estar\u00eda limitado aos dous anos que lle quedaban a Tung Chee-hwa. Esta decisi\u00f3n de Pequ\u00edn, moi criticada en Hong Kong, foi interpretada por moitos cr\u00edticos do r\u00e9xime comunista chin\u00e9s como unha mostra da falta de confianza do Goberno chin\u00e9s cara a Donald Tsang, funcionario de formaci\u00f3n brit\u00e1nica que no pasado expresou simpat\u00edas cara aos sectores que defenden un sistema plenamente democr\u00e1tico para Hong Kong.\nO parlamento de Hong Kong \u00e9 o Consello Lexislativo, que consta de 60 membros. Destes 60, a metade son elixidos por sufraxio universal en circunscrici\u00f3ns xeogr\u00e1ficas, mentres que os outros 30 son elixidos por grupos de representantes de diferentes sectores econ\u00f3micos e sociais. A Lei B\u00e1sica de Hong Kong contempla a posibilidade de que as elecci\u00f3ns para o Consello Lexislativo cheguen a basearse no sufraxio universal. Con todo, o Goberno chin\u00e9s reiterou a s\u00faa oposici\u00f3n a calquera avance nese sentido, o cal provocou protestas en Hong Kong. As \u00faltimas elecci\u00f3ns ao Consello Lexislativo celebr\u00e1ronse no ano 2004. Nestas, os partidos defensores dunha maior democracia conseguiron a maior\u00eda dos 30 escanos asignados por sufraxio universal, mentres que os outros 30 foron na s\u00faa maior\u00eda para pol\u00edticos considerados af\u00edns \u00e1s autoridades chinesas.\nRelaci\u00f3s exteriores.\nM\u00e1is de cen pa\u00edses que mante\u00f1en relaci\u00f3ns con China pos\u00faen representaci\u00f3n diplom\u00e1tica no territorio, se ben Hong Kong non ten competencias en pol\u00edtica exterior, xa que estas recaen sobre o goberno de Pequ\u00edn. Para iso, o Ministerio de Asuntos Exteriores da Rep\u00fablica Popular da China ten un comisionado en Hong Kong que se encarga dos asuntos cos pa\u00edses estranxeiros que lle concernen. Ademais, o territorio \u00e9 membro dalgunhas organizaci\u00f3ns internacionais como o Comit\u00e9 Ol\u00edmpico Internacional, o Fondo Monetario Internacional, o Foro de Cooperaci\u00f3n Econ\u00f3mica Asia-Pac\u00edfico ou a Organizaci\u00f3n Mundial do Comercio, pero ha de subscribirse de forma que apareza no rexistro como \u00abHong Kong, China\u00bb, conforme ao Artigo 152 da lei b\u00e1sica.\nA s\u00faa maior apertura econ\u00f3mica con relaci\u00f3n ao resto de China e a s\u00faa eficiente infraestrutura de transporte fan de Hong Kong un lugar moi atractivo para a chegada de capital do exterior e que moitos pa\u00edses s\u00edrvanse del para a reexportaci\u00f3n dos seus produtos. Da mesma forma, a rexi\u00f3n ten unha pol\u00edtica migratoria moito m\u00e1is flexible, o que lle serviu para ser un dos principais receptores de turistas de todo o mundo.\nDivisi\u00f3ns administrativas.\nA Rexi\u00f3n Administrativa Especial de Hong Kong div\u00eddese en 18 distritos.\nXeograf\u00eda e clima.\nA Rexi\u00f3n Administrativa Especial de Hong Kong est\u00e1 situada no lado nordeste do delta do R\u00edo das Perlas, e ten unha extensi\u00f3n de 1102\u00a0km\u00b2, repartida entre unha parte continental e m\u00e1is de duascentas illas e illotes. O 75% desta superficie est\u00e1 formado por reservas naturais, mentres que os seus sete mill\u00f3ns de habitantes residen no 25% restante.\nO territorio de Hong Kong p\u00f3dese dividir en tres partes ben diferenciadas:\nDurante a maior parte do s\u00e9culo XX, os Novos Territorios, moi monta\u00f1osos, permaneceron moi pouco habitados, en parte debido \u00e1 incerteza que se albiscaba sobre o seu status futuro. Unha vez que se soubo que o Reino Unido \u00eda devolver a China todo o territorio de Hong Kong, e non s\u00f3 a parte arrendada \u00e1 que estaba obrigado, comezou a crecer a poboaci\u00f3n nos Novos Territorios. Actualmente un pouco m\u00e1is do 50% da poboaci\u00f3n total de Hong Kong reside nos Novos Territorios.\nA\u00ednda que est\u00e1 situado xusto ao sur do Tr\u00f3pico de C\u00e1ncer, Hong Kong ten un clima subtropical h\u00famido. Os ver\u00e1ns son c\u00e1lidos e h\u00famidos con chuvias e tormentas ocasionais, e cun aire c\u00e1lido que ven do suroeste. O ver\u00e1n \u00e9 a estaci\u00f3n onde son m\u00e1is probab\u00e9is os tif\u00f3ns, \u00e1s veces con resultado de inundaci\u00f3ns e corrementos de terras. Os invernos son suaves e comezan con frecuencia soleados, fac\u00e9ndose nebulosos cara febreiro; frontes fr\u00edos ocasionais traen ventos do norte fortes e fr\u00edos. As estaci\u00f3ns m\u00e1is temperadas son a primavera, que pode ser cambiante, e o outono, que adoita ser soleado e seco. Hong Kong promedia 1.948 horas de sol anuais, mentres que os rexistros hist\u00f3ricos de temperatura m\u00e1xima e m\u00ednima no Observatorio de Hong Kong son 36,3 e 0\u00a0\u00b0C, respectivamente.\nEconom\u00eda.\nHong Kong \u00e9 un dos grandes centros financeiros de Asia, e a s\u00faa econom\u00eda \u00e9 moi dependente do comercio internacional e moi en especial do comercio entre a China e o resto do mundo.\nHong Kong est\u00e1 considerado un dos lugares con maior liberdade econ\u00f3mica do mundo. Isto quere dicir que existe unha gran facilidade para establecer empresas no territorio e para mover di\u00f1eiro de Hong Kong ao exterior. Estas facilidades econ\u00f3micas, unidas \u00e1 existencia dun sistema legal de orixe brit\u00e1nica moi escrupuloso no respecto da propiedade privada, contrastan coas dificultades burocr\u00e1ticas e a inseguridade xur\u00eddica \u00e1 que se enfrontan as empresas internacionais na China continental, e \u00e9 a raz\u00f3n principal pola que Hong Kong segue sendo o principal centro financeiro da China. Ademais, as restrici\u00f3ns \u00e1s comunicaci\u00f3ns directas entre Taiw\u00e1n e a Rep\u00fablica Popular da China fan de Hong Kong o principal punto de contacto entre os dous r\u00e9ximes chineses enfrontados desde 1949.\nA econom\u00eda bas\u00e9ase fundamentalmente no sector de servizos, que representa m\u00e1is do 80% da actividade econ\u00f3mica en Hong Kong. Os servizos financeiros son unha das \u00e1reas principais de actividade econ\u00f3mica no Hong Kong actual. A bolsa de Hong Kong \u00e9 o segundo maior mercado de valores de Asia, s\u00f3 por detr\u00e1s da bolsa de Toquio. A pesar do seu pequeno tama\u00f1o, Hong Kong ocupa o lugar und\u00e9cimo no mundo en volume de operaci\u00f3ns bancarias.\nA econom\u00eda de Hong Kong viuse moi afectada, a diferenza da da China continental, pola crise asi\u00e1tica de 1998. Tras varios anos de debilidade econ\u00f3mica, a econom\u00eda volveu a crecer a un ritmo alt\u00edsimo, dun 8,2%. Esta recuperaci\u00f3n econ\u00f3mica baseouse no forte crecemento da demanda interna e nun factor novo: O crecemento do turismo chin\u00e9s. As restrici\u00f3ns \u00e1 entrada de chineses do continente suaviz\u00e1ronse nos \u00faltimos anos, e isto fixo aumentar as s\u00faas visitas. Ata hai uns anos, \u00e9ralles enormemente dif\u00edcil entrar de forma legal.\nO produto interior bruto de Hong Kong no ano 2003 alcanzou os 213.000 mill\u00f3ns de d\u00f3lares estadounidenses. Esta cifra tan alta trad\u00facese nunha das rendas per c\u00e1pita m\u00e1is altas do mundo, superando ata \u00e1 maior\u00eda dos pa\u00edses de Europa Occidental.\nDemograf\u00eda.\nNo ano 2005, a poboaci\u00f3n de Hong Kong supera os sete mill\u00f3ns de habitantes, o cal conv\u00e9rtea na cuarta maior \u00e1rea metropolitana da Rep\u00fablica Popular da China. A s\u00faa densidade de poboaci\u00f3n alcanza os 6.200 habitantes por km\u00b2.\nKowloon ostenta historicamente o dem\u00e9rito de ser o n\u00facleo urbano coa maior densidade de poboaci\u00f3n do Planeta, alcanzando en 1991 a cifra de 1\u00a0900\u00a0000 hab/km\u00b2.\nHong Kong ten unha taxa de fertilidade de 0,94 fillos por muller, unha das m\u00e1is baixas no mundo, e moi inferior aos 2,1 nenos por muller que se requiren para manter o nivel de poboaci\u00f3n. A pesar disto, a poboaci\u00f3n contin\u00faa aumentando debido \u00e1 inmigraci\u00f3n procedente da China continental.\nA pesar desta alta densidade de poboaci\u00f3n, dise de Hong Kong que \u00e9 unha das cidades con m\u00e1is espazos verdes en Asia. A maior parte dos seus habitantes reside en edificios altos de apartamentos, o cal concentra \u00e1 poboaci\u00f3n nas zonas urbanizadas, mentres a maior parte do territorio consiste en parques e bosques. A cantidade de illas e as costas sinuosas dotan ao territorio de moit\u00edsimas ba\u00edas e praias pouco accesibles. A pesar disto, Hong Kong \u00e9 unha das cidades m\u00e1is contaminadas do mundo.\nO canton\u00e9s \u00e9 o dialecto chin\u00e9s m\u00e1is estendido entre a poboaci\u00f3n chinesa de Hong Kong. A lingua falada na contorna familiar \u00e9 canton\u00e9s vern\u00e1culo m\u00e1is ou menos puro, mentres que en situaci\u00f3ns formais, tales como discursos pol\u00edticos ou programas de televisi\u00f3n e radio, util\u00edzase un h\u00edbrido de mandar\u00edn e canton\u00e9s, no que o vocabulario e a gram\u00e1tica propias do mandar\u00edn pron\u00fancianse coa lectura cantonesa dos caracteres. A linguaxe escrita \u00e9 practicamente sempre mandar\u00edn, a\u00ednda que tam\u00e9n se utiliza na literatura popular o canton\u00e9s escrito. O ingl\u00e9s \u00e9 tam\u00e9n oficial e \u00e9 falado pola comunidade de orixe estranxeira, e tam\u00e9n como segunda lingua pola maior parte da poboaci\u00f3n chinesa.\nEn Hong Kong pract\u00edcanse t\u00f3dalas relixi\u00f3ns tradicionais chinesas. O culto aos devanceiros \u00e9 predominante debido \u00e1 forte influencia confuciana, mentres que o cristianismo \u00e9 practicado por un 10% da poboaci\u00f3n. A comunidade cristi\u00e1 div\u00eddese en partes aproximadamente iguais entre cat\u00f3licos e protestantes. Est\u00edmase que hai tam\u00e9n ao redor de 70.000 musulm\u00e1ns en Hong Kong, e entre 2.000 e 3.000 xudeus.\nAo redor do 95% dos habitantes de Hong Kong te\u00f1en ascendencia chinesa Han. A poboaci\u00f3n de orixe europea sup\u00f3n ao redor do 1,5% do total. Tam\u00e9n hai unha comunidade importante de orixe india, que se estableceu no territorio durante a \u00e9poca colonial brit\u00e1nica, e unha gran comunidade filipina, formada sobre todo por mulleres novas que traballan como empregadas dom\u00e9sticas.\nArquitectura.\nDebido \u00e1 construci\u00f3n creativa e end\u00e9mica de Hong Kong durante os \u00faltimos 50 anos, actualmente permanecen poucos edificios hist\u00f3ricos. A cidade converteuse nun centro para a arquitectura moderna, especialmente ao redor do distrito central. Os ra\u00f1aceos no medio da \u00e1rea comercial moi densos entre o distrito central e a calzada da ba\u00eda al\u00ed\u00f1anse na costa do porto de Vitoria. Son unha das atracci\u00f3ns tur\u00edsticas m\u00e1is famosas de Hong-Kong e crean unha das m\u00e1is belas li\u00f1as de horizonte do mundo. Catro dos 15 ra\u00f1aceos m\u00e1is altos do mundo est\u00e1n en Hong Kong. En Kowloon, houbo un asentamento anarquista, co\u00f1ecido como a cidade de Kowloon Walled. As restrici\u00f3ns severas da altura nas estruturas estiveron en vigor ata 1998, data do peche do vello Aeroporto de Kai Tak e de apertura da nova terminal a\u00e9rea (o Aeroporto Internacional de Hong Kong) lonxe da zona dos ra\u00f1aceos; ent\u00f3n as edificaci\u00f3ns deixaron de ter restrici\u00f3ns, e actualmente estanse a erguer varios ra\u00f1aceos novos en Kowloon, inclu\u00edndo o International Commerce Centre (ICC) que, cos seus 484\u00a0m, \u00e9 o edificio m\u00e1is alto de Hong Kong e o terceiro m\u00e1is alto do mundo. Antes da construci\u00f3n do ICC, o edificio m\u00e1is alto era o Two International Finance Centre con 415\u00a0m. Outros edificios reco\u00f1ec\u00edbeis no panorama urbano son o HSBC Headquarters Building; o Central Plaza co seu caracter\u00edstico remate triangular que lle d\u00e1 a forma dunha lanza piramidal; The Center iluminado pola noite con luces de neon multicolores; A Symphony of Lights; e a Torre do Banco da China do arquitecto I. M. Pei, coa s\u00faa afiada fachada angular. A li\u00f1a do horizonte de Hong Kong est\u00e1 considerada coma unha das mellores do mundo, completando o panorama as monta\u00f1as circundantes e o porto de Vitoria. Cons\u00e9rvanse algunhas das m\u00e1is antigas estruturas constru\u00eddas durante os s\u00e9culos XIX e XX coma a Torre do Reloxo Tsim Sha Tsui, o Edificio Central da Polic\u00eda e restos da cidade amurallada de Kowloon.\nCultura.\nA presenza brit\u00e1nica en Hong Kong marcou a cultura local, que a\u00ednda que fundamentalmente chinesa, estivo sometida a unha influencia occidental moito maior que o resto do pa\u00eds. Paradoxalmente, en paralelo a esta influencia occidental, en Hong Kong mantiv\u00e9ronse moitos costumes e tradici\u00f3ns culturais chinesas que no resto do continente sufriron o acoso das pol\u00edticas revolucionarias da \u00e9poca de Mao Zedong. \u00c9 o caso dos ritos relixiosos tradicionais chineses, ou da linguaxe. Mentres que no resto do continente chin\u00e9s, a Rep\u00fablica Popular promoveu o uso do mandar\u00edn e dos caracteres simplificados como lingua oficial, en Hong Kong mantense o uso do canton\u00e9s falado, ata en circunstancias formais, e a linguaxe escrita utiliza exclusivamente os caracteres tradicionais.\nOutra consecuencia da separaci\u00f3n de Hong Kong do resto da China durante os anos posteriores ao establecemento do r\u00e9xime comunista na China continental foi o desenvolvemento da cultura popular de Hong Kong, manifestada na enorme produci\u00f3n cinematogr\u00e1fica, musical e de novelas de entretemento. Mentres na \u00e9poca mao\u00edsta a pol\u00edtica revolucionaria oficial esix\u00eda que todas as manifestaci\u00f3ns art\u00edsticas estivesen ao servizo da causa comunista, en Hong Kong continuou o desenvolvemento do cine e da m\u00fasica popular que tivera a Xangai como foco ata 1949. Ata despois do final do mao\u00edsmo, Hong Kong continuou sendo un dos principais centros de produci\u00f3n de cine, m\u00fasica e literatura popular en Asia.\nDeporte.\nOs deportes en Hong Kong son unha parte significativa da s\u00faa cultura. A introduci\u00f3n dos deportes occidentais foi anterior ao que o foi noutras rexi\u00f3ns de Asia, debido principalmente \u00e1 influencia brit\u00e1nica que se remonta ata finais do s\u00e9culo XIX. Os deportes con maior n\u00famero de participantes e espectadores son o f\u00fatbol, o baloncesto, a nataci\u00f3n, o b\u00e1dminton, o tenis de mesa, o ciclismo e as carreiras atl\u00e9ticas. Hong Kong foi anfitri\u00f3n de importantes competici\u00f3ns internacionais coma a fase final da I Copa Asi\u00e1tica de f\u00fatbol en 1956; o Trofeo Premier League Asia nas edici\u00f3ns de 2007, 2011 e 2013; as probas de equitaci\u00f3n dos Xogos Ol\u00edmpicos de Pequ\u00edn de 2008; ou os V Xogos de Asia Oriental en 2009. Os eventos deportivos de periodicidade anual m\u00e1is destacados son o Hong Kong Sevens de rugby a sete; o marat\u00f3n de Hong Kong; o Hong Kong Tennis Classic de tenis feminino, previo ao Open de Australia; ou a Copa do Ano Novo Lunar de f\u00fatbol. En 2010 hab\u00eda 32 deportistas de Hong Kong clasificados en sete deportes entre os 20 mellores e 29 deportistas en seis deportes entre os dez mellores de Asia. A\u00ednda m\u00e1is, en 2009 o equipo paral\u00edmpico de Hong Kong ga\u00f1ou catro campionatos mundiais e dous asi\u00e1ticos."}
{"id": "4776", "revid": "98629", "url": "https://gl.wikipedia.org/wiki?curid=4776", "title": "Finlandia", "text": "Finlandia () (en fin\u00e9s: \"Suomi\", en sueco: \"Finland\" ()), oficialmente Rep\u00fablica de Finlandia () (en fin\u00e9s: \"Suomen tasavalta\", en sueco: \"Republiken Finland\") \u00e9 un pa\u00eds n\u00f3rdico situado no norte de Europa. O pa\u00eds fai fronteira polo oeste con Suecia, polo leste con Rusia e polo norte con Noruega. Polo oeste e polo sur est\u00e1 rodeada polo mar B\u00e1ltico, que separa de Suecia e Estonia, atravesando o golfo de Finlandia. A capital e maior cidade do pa\u00eds \u00e9 Helsinqui.\nNo ano 2009, Finlandia ti\u00f1a unha poboaci\u00f3n de 5,3 mill\u00f3ns de habitantes nunha \u00e1rea de 338 145 quil\u00f3metros cadrados. A meirande parte da poboaci\u00f3n do pa\u00eds at\u00f3pase no extremo sur, na costa do golfo de Finlandia e proximidades. Finlandia \u00e9 o sexto pa\u00eds maior de Europa en termos de \u00e1rea, e conta cunha baixa densidade de poboaci\u00f3n de 15,5 habitantes por quil\u00f3metro cadrado, o que o converte no pa\u00eds menos densamente poboado dentro da Uni\u00f3n Europea. A maior\u00eda dos finlandeses falan o fin\u00e9s como a s\u00faa lingua materna, a cal \u00e9 unha das poucas linguas oficiais da Uni\u00f3n Europea que non descenden da familia indoeuropea. A segunda lingua oficial de Finlandia \u00e9 o sueco, o cal \u00e9 lingua materna dun 5,5% da poboaci\u00f3n nacional.\nPreviamente Finlandia foi parte de Suecia e dende 1809 a 1917, cando obtivo a s\u00faa independencia, o pa\u00eds foi o aut\u00f3nomo Gran Ducado de Finlandia como parte da Rusia Imperial. Hoxe en d\u00eda, Finlandia \u00e9 unha rep\u00fablica, parlamentaria e democr\u00e1tica. O pa\u00eds \u00e9 membro das Naci\u00f3ns Unidas e da Uni\u00f3n Europea dende 1995. A econom\u00eda de Finlandia \u00e9 unha das m\u00e1is prosperas do continente, base\u00e1ndose nos importantes sectores de servizos as\u00ed como de manufactura. No pa\u00eds existe un estado de benestar as\u00ed como unha pol\u00edtica altamente democr\u00e1tica e con niveis sumamente baixos de corrupci\u00f3n. O pa\u00eds conta co euro como moeda oficial dende o 28 de febreiro de 2002, substitu\u00edndo ao marco finland\u00e9s.\nEtimolox\u00eda.\nA orixe do nome \"Suomi\" (Finlandia) \u00e9 incerta, mais unha das teor\u00edas m\u00e1is aceptadas \u00e9 que sexa derivado da palabra proto-b\u00e1ltica \"Zeme\", que significa \"Terra\". Al\u00e9n dos parentes m\u00e1is pr\u00f3ximos do finland\u00e9s, ese nome tam\u00e9n \u00e9 utilizado noutras linguas b\u00e1lticas, coma no let\u00f3n e mailo lituano.\nO nome de Finlandia ten moita semellanza co nome doutros lugares escandinavos como Finnmark, condado de Noruega ou Finnveden, pequeno territorio sueco. Alg\u00fans deses nomes son derivados de \"Finnr\", palabra alem\u00e1 que describe a un viaxante, ent\u00f3n supostamente ref\u00edrese a un n\u00f3made, algu\u00e9n sen residencia fixa. O termo \"Finn\" tam\u00e9n adoita referirse a persoas saami, ou sexa, persoas con orixes en Laponia, un grupo de ind\u00edxenas con preto de 70 mil persoas en Europa. \"Finn\" orixinariamente era empregado para designar persoas de Finlandia Propia no s\u00e9culo XV, cando a igrexa nomeou un bispo cuxa autoridade abrangu\u00eda todo o pa\u00eds e, co tempo, o termo pasou a designar tam\u00e9n toda a poboaci\u00f3n.\nEntre os primeiros documentos que mencionan unha \"terra de finlandeses\" at\u00f3panse d\u00faas runas. Unha est\u00e1 en S\u00f6derby, Suecia, coa inscrici\u00f3n \"finlont\" e a outra est\u00e1 na illa sueca de Gotland, situada no mar B\u00e1ltico, coa inscrici\u00f3n \"finlandi\", as d\u00faas datadas do s\u00e9culo XI.\nHistoria.\nPrehistoria.\nDe acordo con evidencias arqueol\u00f3xicas, a \u00e1rea onde agora est\u00e1 Finlandia foi estabelecida primeiramente en torno ao ano 8500 a.C. durante a Idade da Pedra mentres a \u00faltima glaciaci\u00f3n retroced\u00eda. Os pobos m\u00e1is adiantados probablemente eran cazadores e campesi\u00f1os, vivindo na tundra e co que o mar poder\u00eda ofrecer, ademais a cer\u00e1mica foi co\u00f1ecida dende hai uns 7300 anos. A existencia dun extenso sistema de troco durante o per\u00edodo mesol\u00edtico est\u00e1 indicada pola propagaci\u00f3n do asbesto e da pedra de talco no oriente de Finlandia, e por existir lousa en Escandinavia, en Rusia e no sur do lago Onega al\u00e9n do norte de Escandinavia. Non se ten hoxe certeza de que os falantes das linguas ugrofinesas chegaran \u00e1 \u00e1rea durante a Idade da Pedra, sendo posiblemente os primeiros colonos mesol\u00edticos.\nA chegada da cultura do Machado de Batalla no litoral do sur de Finlandia, hai uns 5200 anos, pode coincidir co comezo da agricultura. Non obstante, os rexistros m\u00e1is adiantados de agricultura son do milenio pasado. A caza e a pesca contin\u00faan a ser partes importantes da econom\u00eda, especialmente nas partes norte e oriental do pa\u00eds. A Idade de Bronce (entre o 1500 e o 500 a.C.) e a Idade de Ferro (entre 500 a.C. e 1200) foron caracterizadas por contactos extensivos con Escandinavia, o norte de Rusia e a rexi\u00f3n B\u00e1ltica.\nDominio sueco.\nOs primeiros suecos desembarcaron na costa finlandesa na \u00e9poca medieval. Os reis suecos estabeleceron as primeiras regras no pa\u00eds en 1249 e por pouco tempo, o pa\u00eds foi agregado e completamente colonizado por Suecia. O sueco tornouse a lingua oficial da nobreza, a administraci\u00f3n e a educaci\u00f3n, e o fin\u00e9s volveuse unha lingua secundaria, falada principalmente polos campesi\u00f1os e polo clero. O bispo de Turku era a persoa preeminente en Finlandia antes da Reforma protestante. En 1389, os catro estados escandinavos (Noruega, Suecia, Dinamarca e Finlandia) estaban unidos baixo un s\u00f3 monarca, a Uni\u00f3n de Kalmar, que comezou como unha uni\u00f3n persoal.\nDurante a reforma, gran parte do pa\u00eds adheriu ao luteranismo. No s\u00e9culo XVI, Mikael Agricola publicou os primeiros traballos escritos en Finlandia e a primeira universidade do pa\u00eds, \"A Real Academia de Turku\", foi inaugurada en 1640. O pa\u00eds pasou por unha grave fame entre 1676 e 1697, e cerca dun terzo da poboaci\u00f3n morreu. No s\u00e9culo XVIII, unha intensa guerra entre Suecia e Rusia carrexou en d\u00faas ocupaci\u00f3ns de Rusia no pa\u00eds, foi a gran guerra do Norte, na cal Suecia enfrontouse a Rusia, Dinamarca, Noruega e \u00e1 Rep\u00fablica das D\u00faas Naci\u00f3ns. Ao fin, a guerra tornouse un conflito concentrado entre Suecia e Rusia, na chamada guerra finlandesa.\nGran Ducado de Finlandia.\nO 29 de marzo de 1809, despois de ser tomada polas forzas militares de Alexandre I de Rusia, Finlandia converteuse no Gran Ducado de Finlandia, aut\u00f3nomo no Imperio Ruso at\u00e9 o fin de 1917, durante ese tempo, a lingua finesa ga\u00f1ou m\u00e1is espazo. A partir de 1860, un forte movemento popular nacionalista creceu.\nEn 1835, foi publicado o \"Kalevala\", que se tornou un \u00e9pico nacional, e en 1882, o finland\u00e9s foi declarado o idioma oficial no estatuto nacional. A fame matou preto do 15% da poboaci\u00f3n entre 1866 e 1868, unha das maiores fames da historia europea, o que levou a Rusia a facilitar a regulamentaci\u00f3n financeira. O crecemento econ\u00f3mico e pol\u00edtico foi r\u00e1pido, o PIB tornouse equivalente \u00e1 metade dos Estados Unidos e un terzo do Reino Unido.\nEn 1906 estableceuse o sufraxio universal. No entanto, a relaci\u00f3n entre o Gran Ducado de Finlandia e a Rusia entrou en crise cando o goberno ruso, diante do crecemento do pa\u00eds, quixo restrinxir a autonom\u00eda dada inicialmente. Por exemplo, o Sufraxio quedou, na pr\u00e1ctica, case sen sentido, unha vez que o tsar ruso non ti\u00f1a por que dar opini\u00f3n sobre calquera decisi\u00f3n tomada no parlamento finland\u00e9s. Nesa \u00e9poca, os radicais liberais e os socialistas comezaron as primeiras reivindicaci\u00f3ns de independencia.\nIndependencia e guerra civil.\nTrala Revoluci\u00f3n de febreiro a posici\u00f3n da Finlandia como parte de Rusia pasou a ser cuestionada, principalmente polos socialdem\u00f3cratas. Unha vez que o xefe de estado era o tsar ruso, non estaba claro quen era o xefe executivo trala revoluci\u00f3n. Os dem\u00f3cratas asinaron o chamado \"Power Law\", que dar\u00eda autoridade m\u00e1xima ao parlamento. No entanto, o goberno ruso non aprobou, e disolveu o parlamento pola forza, o que foi considerado ilegal polos dem\u00f3cratas. Novas elecci\u00f3ns foron realizadas e o partido de dereita sa\u00edu vencedor, o cal era o principal inimigo pol\u00edtico dos dem\u00f3cratas. O partido derrotado rexeitou aceptar o resultado e a\u00ednda alegou que a disoluci\u00f3n de parlamento foi extralegal. Os dous partidos, case igualmente poderosos, volv\u00e9ronse altamente antag\u00f3nicos.\nA revoluci\u00f3n rusa de outubro mudou o xogo novamente. De s\u00fapeto, o partido de dereita reconsiderou a s\u00faa decisi\u00f3n de bloquear a transferencia do poder executivo ruso para Finlandia, xa que radicais rusos tomaran o poder en Rusia trala ca\u00edda do tsar Nicolao II. Ao contrario de continuar vinculando o \"Power Law\", o partido declarou a independencia do pa\u00eds o 6 de decembro de 1917. A independencia foi reco\u00f1ecida polo Tratado de Brest-Litovski, asinado o 3 de marzo de 1918.\nDespois dunha espantosa guerra civil, o partido de dereita, liderado polo xeneral Mannerheim, derrotou os dem\u00f3cratas, apoiados polos Bolxeviques rusos. Trala sinatura do Tratado de Brest-Litovski, tropas alem\u00e1s desembarcaron en Hanko, e o 13 de abril de 1918 tomaron Helsinqui. O 13 de maio, celebrouse a vitoria da \"Finlandia Branca\", cando as tropas sovi\u00e9ticas rusas se retiraron do pa\u00eds.\nO 9 de outubro de 1918 o senado finland\u00e9s escolleu o alem\u00e1n Federico Carlos de Hesse como rei. A abolici\u00f3n da monarqu\u00eda en Alema\u00f1a tam\u00e9n acabou coa monarqu\u00eda na Finlandia, e Frederico sequera chegou a visitar o pa\u00eds, renunciando o cargo o 14 de decembro. Finlandia tornouse oficialmente parlamentarista e elixiu Kaarlo Juho St\u00e5hlberg como seu primeiro presidente. Entre 1918 e 1920 Finlandia fixo varias incursi\u00f3ns en territorios rusos, esas viaxes ficaron co\u00f1ecidas como \"Heimosodat\", cuxo obxectivo era crear a \"Gran Finlandia\", o que non aconteceu. O \"Tratado de Tartu\", firmado con Rusia o 14 de outubro de 1920, definiu as fronteiras entre os dous pa\u00edses.\nSegunda guerra mundial.\nDurante a segunda guerra mundial, Finlandia e a Uni\u00f3n Sovi\u00e9tica enfront\u00e1ronse d\u00faas veces: na guerra de Inverno (1939-1940), e na continuaci\u00f3n da guerra entre 1941 e 1944, durante a Operaci\u00f3n Barbarossa, cando Alema\u00f1a invadiu a URSS. Durante 872 d\u00edas, tropas finlandesas e alem\u00e1s sitiaron Leningrado, unha das principais cidades da URSS. Trala derrota de Alema\u00f1a polas frontes orientais e o subsecuente adianto sovi\u00e9tico, Finlandia foi forzada a se retractar coa URSS e aceptar esixencias de reparaci\u00f3ns e control.\nOs tratados asinados entre 1947 e 1948 coa Uni\u00f3n Sovi\u00e9tica inclu\u00edan obrigas, limitaci\u00f3n e reparaci\u00f3ns de Finlandia, as\u00ed como as concesi\u00f3ns territoriais finesas acordadas no Tratado de paz de Moscova de 1940. Finlandia foi forzada a indemnizar a URSS polos danos da guerra e a ceder partes da rexi\u00f3n de Carelia, e preto de 400.000 persoas tiveron que deixar esa \u00e1rea.\nO pa\u00eds tivo que rexeitar a axuda do Plan Marshall, elaborado para reestruturar a Europa, mais foi secretamente amparada polos Estados Unidos, que axudaron ao desenvolvemento e contribu\u00edron co partido dos dem\u00f3cratas para preservar a independencia do pa\u00eds. Finlandia pasou a estabelecer comercio co Reino Unido, e as reparaci\u00f3ns da guerra transformaron o pa\u00eds nunha potencia industrial.\nA guerra fr\u00eda.\nEn 1950, a metade dos traballadores finlandeses estaba en \u00e1reas agr\u00edcolas e o 30% viv\u00edan en \u00e1reas urbanas. Novas oportunidades na industria e comercio atraeron persoas para as cidades e os Xogos Ol\u00edmpicos de 1952 de Helsinqui trouxeron moitos turistas ao pa\u00eds. Por\u00e9n, como na d\u00e9cada de 1970 as oportunidades de traballo non medraron, miles de persoas migraron cara a \u00e1rea principal de Suecia, sobre todo entre 1969 e 1970. Finlandia participou activamente na liberaci\u00f3n comercial do Banco Mundial, do Fondo Monetario Internacional e do Acordo Xeral de Tarifas e Comercio.\nA pesar de pretender permanecer neutra durante a guerra fr\u00eda, Finlandia estivo na chamada \"Zona Cincenta\" entre os pa\u00edses occidentais. O Tratado de YYA deu \u00e1 URSS grande influencia dentro da Finlandia, o que foi altamente explotado polo presidente Urho Kekkonen contra os seus adversarios. Mantivo o monopolio efectivo nas relaci\u00f3ns coa URSS, o que aumentou moito a s\u00faa popularidade. Tentouse tam\u00e9n evitar declaraci\u00f3ns pol\u00edticas que fosen consideradas anti-sovi\u00e9ticas, a chamada \"finlandizaci\u00f3n\". Esa censura tam\u00e9n serv\u00eda para literatura e calquera tipo de medios de comunicaci\u00f3n.\nA pesar da estreita relaci\u00f3n coa URSS, Finlandia mantivo s\u00faa econom\u00eda activa no Mercado Occidental. O crecemento econ\u00f3mico do pa\u00eds foi r\u00e1pido. Trala morte do ditador sovi\u00e9tico Iosif Stalin o dominio sobre Finlandia comezou a enfraquecer: os sovi\u00e9ticos evacuaron unha das s\u00faas principais bases no pa\u00eds, Porkkala, en 1956, e tam\u00e9n autorizou o pa\u00eds a entrar na Asociaci\u00f3n Europea de Libre Comercio en 1962.\nTida como unha ponte entre os bloques capitalista e comunista, en 1973 Finlandia participou na Conferencia de Seguridade e Cooperaci\u00f3n Europea, cuxa acta final foi asinada o 31 de xullo de 1975. O fin da URSS en 1991 implicou o fin da finlandizaci\u00f3n. En febreiro de 1993, Finlandia comezou a negociar s\u00faa entrada na Uni\u00f3n Europea, que finalmente ocorreu en 1994 e oficialmente en 1995.\nHistoria e eventos recentes.\nDo mesmo xeito que outros pa\u00edses n\u00f3rdicos, Finlandia liberalizou a s\u00faa econom\u00eda dende final de 1980 e a regulaci\u00f3n do mercado financeiro e produtivo relaxouse. Algunhas empresas estatais foron privatizadas e houbo alg\u00fans recortes de impostos modestos. Finlandia uniuse \u00e1 Uni\u00f3n Europea en 1995, e \u00e1 zona do euro en 1999, sendo un dos primeiros a adoptar o euro como moeda oficial logo do seu lanzamento, o 1 de xaneiro de 2002.\nHoxe a poboaci\u00f3n est\u00e1 a envellecer, cunha taxa de natalidade de 10,42 nacementos por cada 1.000 habitantes, ou unha taxa de fecundidade de 1,8. Cunha idade media de 41,6 anos, Finlandia \u00e9 un dos pa\u00edses m\u00e1is vellos, e m\u00e1is da metade dos votantes est\u00edmase que superan os cincuenta anos de idade.\nXeograf\u00eda.\nFinlandia \u00e9 un pa\u00eds que conta millares de lagos e illas, 187 888 lagos (a maior\u00eda de orixe glaciar) e 179 584 illas, m\u00e1is concretamente. Un destes lagos, o Saimaa, \u00e9 o quinto maior lago de Europa. A paisaxe finlandesa \u00e9 fundamentalmente ch\u00e1, con alg\u00fans outeiros e montes baixos. O punto m\u00e1is alto do pa\u00eds, o Haltitunturi, con 1.328 m, at\u00f3pase no extremo norte da Laponia. Ademais dos moitos lagos, a paisaxe est\u00e1 dominada por grandes extensi\u00f3ns de flora boreal (preto do 60% da \u00e1rea terrestre) e pouca terra arable. A maior parte das illas at\u00f3panse ao suroeste, formando parte do arquip\u00e9lago das illas \u00c5land. Finlandia \u00e9 un dos poucos pa\u00edses do mundo que est\u00e1 a medrar, isto \u00e9 debido ao levantamento isost\u00e1tico da Escandinavia, que ocorre dende a \u00faltima idade do xeo, as\u00ed pois a superficie do pa\u00eds medra preto de 7\u00a0km\u00b2 por ano.\nUn cuarto do territorio finland\u00e9s sit\u00faase ao norte do C\u00edrculo Polar \u00c1rtico, e consecuentemente \u00e9 posible experimentar o sol da medianoite, un fen\u00f3menos consistente en que o Sol \u00e9 visible as 24 horas do d\u00eda nas datas pr\u00f3ximas ao solsticio do ver\u00e1n. No punto m\u00e1is setentrional de Finlandia o sol non se pon durante 73 d\u00edas no ver\u00e1n e non chega a nacer durante 51 d\u00edas no inverno.\nBiodiversidade.\nFitoxeograficamente o territorio finland\u00e9s forma parte das provincias \u00e1rtica, centroeuropea e noreuropea da Rexi\u00f3n Circumboreal dentro do Reino Boreal. Segundo o WWF, o territorio de Finlandia p\u00f3dese subdividir en tres ecorrexi\u00f3ns: a taiga escandinava e rusa, os bosques mixtos sarm\u00e1ticos e as prader\u00edas e bosque de bidueiros de monta\u00f1a. A taiga cobre a maior\u00eda de Finlandia desde as rexi\u00f3ns do norte das provincias do sur ata o norte de Laponia. Na costa suroeste, ao sur da li\u00f1a Helsinqui-Rauma predominan os bosques mixtos, que son m\u00e1is com\u00fans na rexi\u00f3n B\u00e1ltica. No extremo norte de Finlandia, preto do l\u00edmite arb\u00f3reo e o oc\u00e9ano \u00c1rtico, son com\u00fans os bosques de monta\u00f1a con bidueiros.\nDe xeito similar, Finlandia ten unha variedade de fauna extensa e diversa. Hai polo menos sesenta especies nativas de mam\u00edferos, 248 especies de aves nidificantes, setenta especies de peixes e once de r\u00e9ptiles e ras.\nEntre os animais meirandes e m\u00e1is amplamente reco\u00f1ecibles que se atopan en Finlanida est\u00e1n o oso pardo, o lobo, o \"gulo gulo\" e o alce. Tres das aves m\u00e1is impresionantes son o cisne bravo, un gran cisne europeo e a ave nacional de Finlandia; a pita do monte, de gran porte e plumaxe negra; e o bufo real, considerado un indicador da conectividade do bosque primario, e que est\u00e1 en declive pola fragmentaci\u00f3n da paisaxe. As aves nidificantes m\u00e1is com\u00fans son o picafollas cantor, o pimp\u00edn com\u00fan e o tordo malv\u00eds. Das setenta especies de peixes de auga doce son abondosos o lucio, a perca e moitos outros, como o salm\u00f3n atl\u00e1ntico son com\u00fans tam\u00e9n en auga salgada.\nA \"Pusa hispida saimensis\", unha das \u00fanicas tres especies de foca de auga doce do mundo, existe s\u00f3 no sistema lacustre de Saimaa, no sueste de Finlandia, conserv\u00e1ndose s\u00f3 300 exemplares.\nClima.\nA latitude \u00e9 a principal responsable do clima fin\u00e9s. Pola s\u00faa situaci\u00f3n xeogr\u00e1fica, o inverno \u00e9 a estaci\u00f3n m\u00e1is longa. En media, o inverno dura de 105 a 120 d\u00edas no arquip\u00e9lago e 180 d\u00edas en Laponia. Isto quere dicir que as rexi\u00f3ns do sur est\u00e1n cubertas por neve 3 \u00f3 4 meses por ano, e as do norte ao redor de sete meses. Finlandia acada temperaturas glaciais no inverno, no sur baixan a -15\u00a0\u00b0C en xaneiro e febreiro, mentres que no norte a mi\u00fado sit\u00faanse por baixo de -30\u00a0\u00b0C. Con todo, as temperaturas var\u00edan moito no inverno, e p\u00f3dense alcanzar incluso os 10 graos por encima de cero en calquera mes de inverno no sur do pa\u00eds. Nesta \u00e9poca do ano este territorio carece de luz solar durante a maior parte do d\u00eda. Coa chegada do ver\u00e1n e o sol de medianoite, alc\u00e1nzanse valores media de 15\u00a0\u00b0C no norte e ao redor de 20\u00a0\u00b0C no sur, e nalgunhas ocasi\u00f3ns, as temperaturas poden ascender at\u00e9 30\u00a0\u00b0C.\nA precipitaci\u00f3n media anual \u00e9 de 500 a 600 mil\u00edmetros. No norte, durante o longo inverno a metade das precipitaci\u00f3ns son en forma de neve. As precipitaci\u00f3ns no sur son de 600 a 700 mil\u00edmetros anuais, ao longo de todo o ano, e non se deben exclusivamente \u00e1 neve.\nO oc\u00e9ano Atl\u00e1ntico ao oeste e o continente euroasi\u00e1tico ao leste interact\u00faan sobre o clima do pa\u00eds. As augas c\u00e1lidas do golfo e a corrente mari\u00f1a do Atl\u00e1ntico Norte, que afectan a Noruega e Suecia, tam\u00e9n afectan a Finlandia. Cando sopran ventos do oeste, o clima adoita ser t\u00e9pedo e o ceo despexado en gran parte do pa\u00eds, debido ao chamado fen\u00f3meno Foehn que se produce nos montes Kj\u00f6len (Noruega). Ademais da influencia moderadora do mar, tam\u00e9n o clima continental asi\u00e1tico est\u00e9ndese \u00e1s veces at\u00e9 Finlandia, dando lugar aos per\u00edodos m\u00e1is fr\u00edos do inverno e aos m\u00e1is calorosos do ver\u00e1n.\nComo Finlandia se atopa na zona dos ventos occidentais de latitude media, na fronteira entre as masas de aire tropicais e as polares, os tipos clim\u00e1ticos suc\u00e9dense rapidamente, especialmente no inverno. As condici\u00f3ns meteorol\u00f3xicas finlandesas dependen de certos puntos co\u00f1ecidos, como o cicl\u00f3n situado nas proximidades de Islandia e os anticicl\u00f3ns de Siberia e os Azores. A localizaci\u00f3n e a intensidade destes centros poden variar en diferentes \u00e9pocas, e alg\u00fan deles pode determinar o desenvolvemento do tempo por longos per\u00edodos.\nGoberno e pol\u00edtica.\nO sistema finland\u00e9s \u00e9 fundamentalmente semiparlamentario, a\u00ednda que o Presidente pos\u00fae alg\u00fans poderes not\u00e1beis. O n\u00facleo executivo recae no Consello de Estado, encabezado polo Primeiro Ministro, elixido polo Parlamento. Dito Consello de Estado compl\u00e9tano Ministros de varios departamentos do goberno central as\u00ed como un membro ex-oficio, o Chanceler de Xustiza.\nA Constituci\u00f3n establece como autoridade \u00faltima ao Parlamento (en fin\u00e9s: \"Eduskunta\", en sueco: \"Riksdagen\"). Composto por 200 membros, pode cambiar a Constituci\u00f3n, causar a dimisi\u00f3n do Consello de Estado ou anular vetos presidenciais; os seus actos non est\u00e1n suxeitos a revisi\u00f3n xudicial. As propostas lexislativas nacen do Consello de Estado ou dos membros do Parlamento, que son elixidos cada catro anos. As \u00faltimas elecci\u00f3ns parlamentarias deron a vitoria ao partido Centro Fin\u00e9s, a\u00ednda que s\u00f3 conseguiu un escano m\u00e1is que o emerxente Partido da Coalici\u00f3n Nacional.\nO sistema xudicial est\u00e1 dividido en d\u00faas p\u00f3las: tribunais con xurisdici\u00f3n criminal ou civil e tribunais especiais coa responsabilidade do preito entre o p\u00fablico e os \u00f3rganos administrativos do estado. A lei finlandesa est\u00e1 xerarquizada: os tribunais locais por debaixo dos tribunais de apelaci\u00f3n rexionais, e estes baixo a Corte Suprema.\nPor outra banda, Finlandia \u00e9 un dos pa\u00edses menos corruptos do mundo, de acordo co informe sobre o \u00cdndice de percepci\u00f3n de corrupci\u00f3n. Segundo revela o estudo, os cidad\u00e1ns finlandeses consideran que apenas hai corrupci\u00f3n na xesti\u00f3n dos seus poderes p\u00fablicos. O \u00edndice calc\u00falase mediante enquisas a empresarios, acad\u00e9micos e analistas econ\u00f3micos. Ocupou case sempre o primeiro lugar no \u00faltimos seis anos nos que se realizou o estudo.\nPol\u00edtica exterior.\nSegundo a \u00faltima Constituci\u00f3n de 2000, o Presidente (actualmente Sauli Niinist\u00f6) dirixe a pol\u00edtica exterior, en cooperaci\u00f3n co goberno (actualmente a primeira ministra Sanna Marin) ag\u00e1s nos asuntos da UE que os conduce o propio goberno.\nDurante a guerra fr\u00eda, Finlandia levou a cabo a s\u00faa pol\u00edtica exterior en asociaci\u00f3n coa Uni\u00f3n Sovi\u00e9tica e fixo ao mesmo tempo fincap\u00e9 na cooperaci\u00f3n n\u00f3rdica, como membro da Consello N\u00f3rdico. Despois do colapso da URSS en 1991, Finlandia liberouse das \u00faltimas restrici\u00f3ns impostas polos Tratados de Paz de Par\u00eds de 1947 e o Acordo de Amizade, Cooperaci\u00f3n e Asistencia Mutua Fino-sovi\u00e9tico. A pesar da oposici\u00f3n dos socialistas e agraristas, o goberno presentou unha solicitude de adhesi\u00f3n \u00e1 Uni\u00f3n Europea tres meses despois da disoluci\u00f3n da URSS, convert\u00e9ndose en membro en 1995. Con todo, Finlandia non trata de ingresar na OTAN, a pesar de que si o fixeron outros pa\u00edses post-sovi\u00e9ticos do mar B\u00e1ltico.\nM\u00e1is recentemente, en 2008, o expresidente finland\u00e9s Martti Ahtisaari foi galardoado co Premio Nobel da Paz \"polos seus esforzos para resolver conflitos internacionais en varios continentes durante m\u00e1is de tres d\u00e9cadas\". Hoxe Finlandia consid\u00e9rase un modelo de estado de cooperaci\u00f3n, non se opo\u00f1endo \u00e1s propostas para unha pol\u00edtica europea com\u00fan de defensa.\nDivisi\u00f3ns administrativas.\nA divisi\u00f3n administrativa b\u00e1sica son os 342 concellos no que se divide o territorio fin\u00e9s e do que dependen a maior\u00eda dos servizos, como a sa\u00fade e o ensino, tradicionalmente agrupadas en provincias, sistema creado en 1634 a\u00ednda que a s\u00faa composici\u00f3n cambiou drasticamente en 1997, cando o n\u00famero de provincias reduciuse de doce a seis, esas divisi\u00f3ns eran puramente administrativas e as fronteiras ling\u00fc\u00edsticas e culturais non segu\u00edan as fronteiras das provincias, ademais as provincias suprim\u00edronse totalmente en 2010. No 2010 as provincias substitu\u00edronse por 20 rexi\u00f3ns (en finland\u00e9s \"maakunta\" e en sueco \"landskap\", \u00e1mbalas d\u00faas formas en singular), a\u00ednda que no 2011 o seu n\u00famero reduciuse a 19 ao unirse as rexi\u00f3ns de Uusimaa Oriental e Uusimaa.\nProvincias hist\u00f3ricas.\nAs provincias hist\u00f3ricas (en finland\u00e9s: \"maakunnat historialliset\", en sueco: \"historiska landskap\") \u00e9 un legado de historia com\u00fan do pa\u00eds con Suecia. As provincias deixaron de ser unha entidade administrativa xa en 1634 cando foron substitu\u00eddas polos Condados, unha reforma que seguiu en vigor en Finlandia at\u00e9 o 1997. Estas provincias seguen sendo unha tradici\u00f3n, mais non te\u00f1en ningunha funci\u00f3n administrativa actualmente. A difusi\u00f3n dos dialectos da lingua finesa ax\u00fastase bastante as estas fronteiras. Na seguinte lista o nome en primeiro lugar nome \u00e9 o fin\u00e9s, estando en segundo lugar o sueco.\nEconom\u00eda.\nFinlandia ten unha altamente industrializada e liberalizada econom\u00eda, cunha renda per c\u00e1pita m\u00e1is alta c\u00e1 do Reino Unido, Francia, Alema\u00f1a ou Italia. O nivel de vida finland\u00e9s \u00e9 alto. O seu sector chave econ\u00f3mico \u00e9 a manufacturaci\u00f3n, principalmente a madeira, metais, enxe\u00f1er\u00eda, telecomunicaci\u00f3ns (especialmente Nokia), e outras industrias el\u00e9ctricas. O comercio \u00e9 importante con exportaci\u00f3ns equivalentes a case unha terceira parte do PIB. Ag\u00e1s a madeira e alg\u00fans metais, Finlandia depende da importaci\u00f3n do cru, enerx\u00eda e alg\u00fans compo\u00f1entes da manufacturaci\u00f3n.\nDebido \u00f3 seu clima, o desenvolvemento da agricultura est\u00e1 limitado \u00e1 autosuficiencia nos produtos b\u00e1sicos. A forestaci\u00f3n, un sector importante, sup\u00f3n a segunda ocupaci\u00f3n para a poboaci\u00f3n do rural. Cunha r\u00e1pida integraci\u00f3n coa Europa Occidental, Finlandia foi un dos 11 pa\u00edses que se uniron \u00f3 sistema monetario do Euro, en xaneiro de 1999. O crecemento foi d\u00e9bil no 2002, mais caeu lixeiramente no 2003 pola crise econ\u00f3mica mundial.\nTurismo.\nFinlandia estase a converter nun importante destino tur\u00edstico do norte de Europa. Un dos destinos m\u00e1is demandados de Finlandia \u00e9 Laponia, con xeo e neve no inverno e 24 horas de sol en todo o ver\u00e1n. \u00c9 moi co\u00f1ecida Rovaniemi, a cidade maior da zona, reconstru\u00edda baixo a direcci\u00f3n de Alvar Aalto despois da segunda guerra mundial, moi preto do C\u00edrculo Polar \u00c1rtico. Preto de al\u00ed at\u00f3pase a Casa de Pap\u00e1 No\u00ebl, a maior atracci\u00f3n da cidade.\nPero tam\u00e9n outros lugares son co\u00f1ecidos, como Helsinqui, a capital, onde arriban moitos cruceiros que cruzan o B\u00e1ltico. Desta cidade destaca a Praza do Senado e a Fortaleza de Suomenlinna. Outras co\u00f1ecidas cidades son Porvoo e Turku, as m\u00e1is antigas de Finlandia. Finlandia tam\u00e9n \u00e9 co\u00f1ecida pola multitude de lagos e de bosques, e polas tradicionais saunas que se estenden por todo o pa\u00eds.\nDemograf\u00eda.\nHai d\u00faas linguas oficiais en Finlandia: o fin\u00e9s, lingua ugrofinesa falada polo 92% da poboaci\u00f3n e o sueco, lingua nai do 5,5% da poboaci\u00f3n. Os finlandeses de orixe e os finlandeses de orixe sueca suponse que est\u00e1n chamados a formar unha \u00fanica naci\u00f3n. Os finlandeses de orixe sueca conc\u00e9ntranse nas zonas costeiras, e hai unha lixeira diferenza cultural entre a cultura dos finlandeses de orixe, asentados nos lagos e bosques, e a cultura dos finlandeses de orixe sueca asentados nas costas m\u00e1is orientais. Esta divisi\u00f3n pode ser considerada coma unha diferenza \u00e9tnica, pero esta diferenza \u00e9 moi pequena e non moito m\u00e1is pronunciada c\u00e1 diferenza entre os finlandeses do leste e os do oeste. Outras linguas minoritarias incl\u00faen o ruso e o estoniano. No norte, en Laponia at\u00f3panse as linguas saami, cun n\u00famero de falantes que non chega \u00f3s 7.000.\nA maior\u00eda dos finlandeses (84%) son membros da Igrexa Evanx\u00e9lica Luterana de Finlandia, e unha minor\u00eda do 1% pertence \u00e1 Igrexa Ortodoxa Finlandesa. Outras crenzas relativamente pequenas son o catolicismo, o islam e o xuda\u00edsmo ademais dun 14% da poboaci\u00f3n non clasificada en ning\u00fan destes grupos.\nDespois da guerra fr\u00eda o 12% da poboaci\u00f3n da Finlandia tivo que ser reorganizada. Reparaci\u00f3ns, desemprego e unha desconcertarte oportunidade de manter a soberan\u00eda e independencia da Uni\u00f3n Sovi\u00e9tica contribu\u00edu a unha consider\u00e1bel emigraci\u00f3n nos primeiros meses de 1970. Despois diso, uns 500.000 finlandeses emigraran, na s\u00faa meirande parte \u00e1 Suecia, a\u00ednda que a metade destes emigrantes volveron de novo.\nDesde a d\u00e9cada dos noventa, Finlandia est\u00e1 a recibir refuxiados e inmigrantes cunha proporci\u00f3n comparable \u00f3s pa\u00edses escandinavos, a\u00ednda que a poboaci\u00f3n \u00e9tnica minoritaria se mant\u00e9n moi por debaixo da dos outros pa\u00edses. Un considerable n\u00famero dos inmigrantes chegaran desde a Uni\u00f3n Sovi\u00e9tica. Por\u00e9n, m\u00e1is de 20 linguas son faladas agora en Finlandia por grupos de considerable tama\u00f1o, \u00e9 dicir, con m\u00e1is de mil falantes.\nA poboaci\u00f3n finlandesa estivo sempre concentrada nas partes do Sur do pa\u00eds, o cal se v\u00e9n pronunciando desde o s\u00e9culo XX. As maiores e m\u00e1is importantes cidades de Finlandia son Helsinqui, Tampere, Turku (a antiga capital) e Oulu, sendo esta \u00faltima a \u00fanica destas cidades na parte central do pa\u00eds. Despois de ter unha das m\u00e1is altas porcentaxes de mortes por enfermidades cardiovasculares do mundo na d\u00e9cada dos setenta, un programa do goberno para mellorar a dieta e facer m\u00e1is exercicio fixo que o problema mellorase. Finlandia \u00e9 agora un dos pa\u00edses m\u00e1is saudables do mundo.\nCultura.\nLiteratura.\nFinlandia \u00e9 un pa\u00eds cunha forte tradici\u00f3n literaria, cunha literatura popular que se expresaba nos dialectos rexionais do fin\u00e9s e cunha tradici\u00f3n literaria actual en d\u00faas linguas o fin\u00e9s e o sueco, ademais da recente chegada da literatura saami.\nFinlandia conta cunha longa tradici\u00f3n de literatura oral, e sendo a transmisi\u00f3n dos textos unicamente oral, non se recitaban de forma id\u00e9ntica de cada vez, sen\u00f3n que se deixaba lugar para a inspiraci\u00f3n e a improvisaci\u00f3n. Co\u00f1ecidos como Arhippa Perttunen e Larin Paraske ti\u00f1an un repertorio de milleiros de versos. A partir do s\u00e9culo XVI com\u00e9zanse a recoller por escrito estes poemas pero no s\u00e9culo XIX cando comezou a interesar a literatura popular, a Sociedade de Literatura Finesa recolleu milleiros de pezas populares e Elias L\u00f6nnrot partindo de poemas recollidos por el e por outros entusiastas redactou a epopea Kalevala que foi a base sobre a cal se asentou a literatura escrita finesa.\nMikael Agricola, o primeiro bispo protestante fin\u00e9s, foi o primeiro autor de lingua finesa co\u00f1ecido. Mika Waltari \u00e9, probablemente, o escritor fin\u00e9s de maior popularidade a nivel mundial. A s\u00faa novela m\u00e1is celebrada foi Sinuh\u00e9, o exipcio. Noutra das s\u00faas novelas, Mikael Karvajalka, pode lerse esta presentaci\u00f3n, posta na boca do protagonista.\nM\u00fasica.\nEntre os compositores m\u00e1is destacados dos s\u00e9culos XIX e XX \u00e1chanse Jean Sibelius, Fredrik Pacius ou Armas Launis.\nO rock en Finlandia comezou a ter algo de fama na d\u00e9cada de 1970, grazas \u00e1 famosa banda finlandesa Hanoi Rocks, a\u00ednda que non foi at\u00e9 os anos 1990 cando o metal obtivo gran fama en Finlandia. Un dos grupos finlandeses que impulsou moito este x\u00e9nero foi Stratovarius, e grazas a isto xurdir\u00edan bandas como Apocalyptica, Nightwish, Sonata Arctica, Children of Bodom, Lordi ou Painstream entre outras.\nO tango \u00e9 unha das m\u00fasicas m\u00e1is populares do pa\u00eds, que desenvolveu dende a d\u00e9cada de 1930 unha variante co\u00f1ecida como tango de Finlandia. Olavi Virta, chamado \"O rei do tango\", \u00e9 o seu principal expo\u00f1ente. Entre os cantantes de baladas p\u00f3dense mencionar a Annikki T\u00e4hti, Erkki Junkkarinen ou Reijo Kallio, entre outros. A xente do norte de Finlandia, Suecia e Noruega, os saami, son co\u00f1ecidos principalmente polas s\u00faas canci\u00f3ns espirituais chamadas \"Joik\". Esta mesma verba ref\u00edrese \u00e1s veces as canci\u00f3ns \"lavlu\" ou \"vuelie\", o que \u00e9 tecnicamente incorrecto.\nCinema.\nAki Kaurism\u00e4ki \u00e9 probablemente o cineasta fin\u00e9s m\u00e1is popular a nivel mundial. Entre \u00e1s s\u00faas pel\u00edculas m\u00e1is destacadas est\u00e1n, entre outras, as pel\u00edculas \"Ariel\" (1988) e \"Un home sen pasado\" (2002), premiada no Festival de Cannes e nomeada para o \u00d3scar para o filme en lingua non inglesa. Outros co\u00f1ecidos directores poden ser Timo Koivusalo, Aleksi M\u00e4kel\u00e4 e Klaus H\u00e4r\u00f6. Ademais o director e produtor de pel\u00edculas de Hollywood, como \"Die Hard 2\", \"Deep Blue Sea\" ou \"Mindhunters\", Renny Harlin (nado como Lauri Mauritz Harjola) \u00e9 finland\u00e9s.\nFilosof\u00eda.\nNos \u00faltimos anos, adquiriu certa notoriedade o fil\u00f3sofo especializado en novas tecnolox\u00edas Pekka Himanen, autor de \"A \u00e9tica do hacker e o esp\u00edrito da era da informaci\u00f3n\".\nDeporte.\nO deporte que m\u00e1is espectadores convoca en Finlandia \u00e9, a diferenza da maior\u00eda dos pa\u00edses europeos, o h\u00f3ckey sobre xeo, en menos medida o f\u00fatbol e o baloncesto tam\u00e9n gozan de bastante popularidade. O deporte nacional de Finlandia \u00e9 o \"pes\u00e4pallo\", un deporte de equipo moi parecido ao b\u00e9isbol. Segundo o n\u00famero de afeccionados, os deportes m\u00e1is com\u00fans entre mozos de 3 a 18 anos son o f\u00fatbol, o ciclismo, a nataci\u00f3n, o esqu\u00ed de fondo, o unihockey, footing, a patinaxe, o h\u00f3ckey sobre xeo, jogging e o atletismo. Entre os finlandeses de 19 a 65 anos a orde de popularidade \u00e9 o seguinte: footing, ciclismo, esqu\u00ed de fondo, nataci\u00f3n, strongman, jogging, cami\u00f1ada n\u00f3rdica (en fin\u00e9s: \"sauvak\u00e4vely\"), ximnasia, aer\u00f3bic e unihockey.\nFinlandia foi berce de moitos dos atletas m\u00e1is importantes do s\u00e9culo XX, entre os que se poden destacar a Gunnar H\u00f6ckert, ga\u00f1ador do ouro en 5.000 m nos Xogos Ol\u00edmpicos de 1936 en Berl\u00edn, Ilmari Salminen ga\u00f1ador dos 10.000 m nas mesmas olimp\u00edadas, Hannes Kolehmainen, corredor de longa distancia e ga\u00f1ador de catro medallas de ouro ol\u00edmpicas e unha de prata entre os Xogos Ol\u00edmpicos de Estocolmo 1912 e os de Antuerpen 1920, Lasse Vir\u00e9n, ga\u00f1ador de catro medallas de ouro nos Xogos Ol\u00edmpicos de 1972 e 1976 en 5.000 e 10.000 metros, Lauri Lehtinen, ga\u00f1ador dos 5000 metros nos 1932, Ville Ritola, ga\u00f1ador de cinco ouros e tres pratas ol\u00edmpicas entre 1924 e 1928 e, quizais o m\u00e1is co\u00f1ecido de todos, Paavo Nurmi, o atleta ol\u00edmpico con m\u00e1is \u00e9xito de t\u00f3dolos tempos, cun total de doce medallas ol\u00edmpicas, nove de ouro e tres de prata, entre 1920 e 1928. Considerado un heroe nacional polos seus compatriotas, \u00e1 s\u00faa morte en 1973 tivo un funeral de estado.\nDentro dos esquiadores p\u00f3dese destacar a Risto Laakkonen, medalla de ouro nos Xogos Ol\u00edmpicos de inverno de 1992 en Albertville en trampol\u00edn grande por equipos, Toni Nieminen, saltador ga\u00f1ador de d\u00faas medallas de ouro nos mesmos Xogos Ol\u00edmpicos e primeiro home en superar os 200 m, Ari-Pekka Nikkola, medalla de ouro nos Xogos de 1988 e 1992, Matti Nyk\u00e4nen, ga\u00f1ador de catro ouros ol\u00edmpicos entre 1984 e 1988, e Jari Puikkonen, ouro ol\u00edmpico en 1988. Noutros deportes p\u00f3dense destacar os futbolistas Jari Litmanen ou Toni Kuivasto e tam\u00e9n sobre todo polos automobilistas entre os que destacan os pilotos Ari Vatanen, Juha Kankkunen, Tommi M\u00e4kinen, Marcus Gr\u00f6nholm e Mikko Hirvonen, e en F\u00f3rmula 1 famosos son Keke Rosberg (campi\u00f3n do mundo 1982), Mika H\u00e4kkinen (campi\u00f3n do mundo en 1998 e 1999), Kimi R\u00e4ikk\u00f6nen (campi\u00f3n do mundo 2007) ou Heikki Kovalainen."}
{"id": "4777", "revid": "197", "url": "https://gl.wikipedia.org/wiki?curid=4777", "title": "Basilio II o Bulgar\u00f3ctono", "text": ""}
{"id": "4778", "revid": "85894", "url": "https://gl.wikipedia.org/wiki?curid=4778", "title": "Redondela", "text": "Redondela \u00e9 un concello da provincia de Pontevedra, pertencente \u00e1 comarca de Vigo. O seu xentilicio \u00e9 . Ten unha superficie de 52,1 km\u00b2 e, segundo o IGE, a 1 de xaneiro de 2021 ti\u00f1a 29.192 habitantes, dos cales 14.150 eran var\u00f3ns e 15.042 eran mulleres, resultando unha densidade de poboaci\u00f3n de 560,31 hab./km\u00b2. \u00c9 o cuarto concello m\u00e1is poboado da provincia, por detr\u00e1s de Vigo, Pontevedra e Vilagarc\u00eda de Arousa, e est\u00e1 situado entre as d\u00faas primeiras, a 13 km de Vigo e a 20\u00a0km de Pontevedra.\nXeograf\u00eda.\nSituaci\u00f3n.\nO concello (con titularidade de Vila) est\u00e1 emprazado no suroeste de Galicia, na marxe sur da R\u00eda de Vigo, xusto diante da enseada de San Sim\u00f3n, onde se atopa o arquip\u00e9lago hom\u00f3nimo e desemboca o r\u00edo Alvedosa, ao que se xunta o Maceiras no centro da vila e o Pexegueiro case na s\u00faa desembocadura.\nA s\u00faa superficie \u00e9 de 52,1\u00a0km\u00b2, e limita polo norte con Soutomaior, polo leste con Pazos de Borb\u00e9n, polo sur con Mos e con Vigo e polo oeste coa r\u00eda de Vigo, estando dividido en 47 entidades ou n\u00facleos de poboaci\u00f3n agrupados en trece parroquias, d\u00faas delas conformando o centro administrativo. A parroquia de Chapela \u00e9, xunto coas anteriormente mencionadas, a \u00fanica de car\u00e1cter urbano. O resto das parroquias son marcadamente rurais, a\u00ednda que o crecemento do centro urbano est\u00e1 a converter estas parroquias en mixtas ou rururbanas. Estas parroquias son Cabeiro, Cedeira, Cesantes, Cabeiro, Negros, Quintela, Reboreda, Saxamonde, Trasma\u00f1\u00f3, Ventosela, Vilar de Infesta e O Viso.\nMorfolox\u00eda urbana.\nA orixe da vila ten lugar sobre dous n\u00facleos de poboaci\u00f3n diferenciados. Un primeiro n\u00facleo, o de Vilavella, nacer\u00eda situado onde actualmente se atopa o convento hom\u00f3nimo. As\u00ed, aproveitando as boas condici\u00f3ns agrarias que ofertaba a confluencia dos r\u00edos Alvedosa e Maceiras, as\u00ed como a localizaci\u00f3n do n\u00facleo no cruzamento da antiga estrada romana que \u00eda de Tui a Pontevedra, e o cami\u00f1o a Baiona; nacer\u00eda o n\u00facleo da Redondela Vella. S\u00e9culos m\u00e1is tarde, arredor do s\u00e9culo XIII, xurdir\u00eda un segundo n\u00facleo de poboaci\u00f3n co\u00f1ecido como Redondela Nova ou Vilanova arredor da marisma, como pobo maioritariamente pesqueiro, e proba deste feito \u00e9 a localizaci\u00f3n neste n\u00facleo da Praza de Abastos, o esteiro de Redondela, a confrar\u00eda de pescadores e mesmo o porto.\nHistoricamente e at\u00e9 a creaci\u00f3n do Partido Xudicial, Redondela Vella ou Vilavella pertenc\u00eda ao bispado de Tui, mentres que o resto das parroquias, xunto con Redondela Nova, pertenc\u00edan ao Arcebispado de Santiago de Compostela.\nCornide Saavedra, na s\u00faa \"Descripci\u00f3n circunstanciada de la costa de Galicia\", definiu Redondela en 1764 coma:\nDivisi\u00f3ns administrativas.\nAdministrativamente, div\u00eddese en 13 parroquias. Santiago de Redondela \u00e9 a parroquia m\u00e1is pequena, e onde se localiza a sede municipal. A parroquia m\u00e1is poboada \u00e9 Chapela, e a de maior superficie, Reboreda. \u00c1 s\u00faa vez, cada parroquia div\u00eddese en varios n\u00facleos de poboaci\u00f3n ou lugares, entidades de poboaci\u00f3n menores. En total, pos\u00fae 46 entidades menores ou lugares.\nClima.\nO clima da vila \u00e9 de car\u00e1cter oce\u00e1nico. Caracter\u00edzase por uns invernos suaves e chuviosos e uns ver\u00e1ns calorosos mais non extremos, xa que as temperaturas non adoitan superar os 35\u00a0\u00b0C.\nA vila caracter\u00edzase por un clima suave, con escasas xeadas ag\u00e1s nas zonas m\u00e1is afastadas da costa e elevadas en altitude, variaci\u00f3ns t\u00e9rmicas moderadas e con precipitaci\u00f3ns elevadas e certa seca estival. P\u00f3dese dicir que \u00e9 un clima oce\u00e1nico caracter\u00edstico das R\u00edas Baixas.\nO mar que ba\u00f1a as costas redondel\u00e1s exerce unha acci\u00f3n suavizante do clima, reducindo a diferenza de temperaturas estivais e invernais.\nOrograf\u00eda.\nA orograf\u00eda \u00e9 bastante irregular por mor da tect\u00f3nica e por se atopar nunha zona de transici\u00f3n. O relevo alterna elevaci\u00f3ns e depresi\u00f3ns do terreo, a\u00ednda que non existen grandes picos ou monta\u00f1as debido \u00e1 grande erosi\u00f3n. Cedeira e Trasma\u00f1\u00f3 son as parroquias con maior altitude media.\nP\u00f3dese dividir o relevo do concello en tres franxas que o atravesan lonxitudinalmente:\nO monte da Peneda, no Viso, con 329 m de altitude, \u00e9 unha elevaci\u00f3n de terreo que malia non ser das elevaci\u00f3ns de maior altitude, er\u00edxese en solitario no medio dun val, sendo distintivo do terreo que o arrodea. As\u00ed mesmo, o monte de Baltar ten especial importancia por albergar dende 2008 unha estaci\u00f3n meteorol\u00f3xica.\nHidrograf\u00eda.\nA rede hidrogr\u00e1fica do concello est\u00e1 formada por pequenos cursos de auga de importancia relativa, xa que se trata de r\u00edos e regatos procedentes dos montes achegados, resultando de cursos fluviais curtos e pouco caudalosos.\nOs principais r\u00edos son o r\u00edo Alvedosa, o Pexegueiro e o Maceiras.\nO primeiro deles constit\u00fae o de maior lonxitude e capacidade, e atravesa o centro urbano da vila. Ten unha lonxitude de aproximadamente 12 km e nace no concello lim\u00edtrofe de Pazos de Borb\u00e9n, percorrendo ademais as parroquias redondel\u00e1s de Ventosela e Reboreda.\nO segundo r\u00edo en lonxitude \u00e9 o Pexegueiro, e \u00e9 chamado as\u00ed pola existencia de plantaci\u00f3ns de pexegueiros na s\u00faa beira. Nace na parroquia do Viso, e percorre a parroquia de Cesantes at\u00e9 desembocar a car\u00f3n do r\u00edo Alvedosa, no esteiro de Redondela. Ten unha lonxitude de 6\u00a0km.\nO terceiro r\u00edo en importancia \u00e9 o Maceiras, con 5\u00a0km de lonxitude. \u00c9 tam\u00e9n un afluente do r\u00edo Alvedosa, produc\u00edndose a uni\u00f3n de ambos cursos fluviais no centro urbano da vila. Ademais, percorre as parroquias de Saxamonde, Negros, Cedeira e Vilar de Infesta, esta \u00faltima onde ten o seu nacemento. Est\u00e1 dabondo fundamentado que o nome do r\u00edo remite \u00e1 existencia de plantaci\u00f3ns de maceiras na beira do r\u00edo. Cada ano cel\u00e9brase na parroquia de Negros a Festa da maz\u00e1 de Redondela.\nOutros regatos que verten directamente \u00e1 R\u00eda de Vigo son o Rego das Cabras ou o Rego Fond\u00f3n. Este \u00faltimo \u00e9 o cuarto en importancia, e baixa de xeito abrupto dende o monte Penide para desembocar na parroquia de Chapela.\nA flora e a fauna fluvial foron alterados por mor da presenza humana, polo que a vexetaci\u00f3n aut\u00f3ctona da ribeira quedou seriamente danada, sendo na actualidade meras canles de escoamento con apenas diversidade.\nSolo e vexetaci\u00f3n.\nO solo predominante e de tipo gran\u00edtico, con abundancia de xistos e micas. Xeoloxicamente o territorio redondel\u00e1n fica englobado no \"Complexo Cabo Home-A Lanzada\" , caracterizado pola presenza de metasedimentos que agroman a \u00e1mbolos dous lados do \"Complexo Vigo-Pontevedra\". No concello de Redondela \u00e9 onde esta franxa xeol\u00f3xica alcanza a anchura m\u00e1xima de todo o complexo, abarcando uns 3\u00a0km. Dita configuraci\u00f3n do solo conf\u00edrelle a area das praias unhas caracter\u00edsticas diferentes das praias da r\u00eda de Vigo, coma as de Vigo ou Cangas, con grans grosos e ben clasificados.\nEntre os materiais m\u00e1is frecuentemente atopados, destacan os granitoides alcalinos, sobre todo os gneis de biotita. A \u00fanica excepci\u00f3n constit\u00faea a \u00e1rea norte, na que ademais de material gran\u00edtico, p\u00f3dense atopar lousas e pedras de gra.\nEn canto o uso do solo, a maior\u00eda desta at\u00f3pase poboado por \u00e1rbores e arbustos, ag\u00e1s as zonas urbanas das parroquias de Chapela, Redondela, Cesantes e Reboreda. A vexetaci\u00f3n predominante est\u00e1 composta por pi\u00f1eiros (\"Pinus pinaster\") e eucaliptos (\"Eucalyptus globulus\"). Por\u00e9n, a superficie arb\u00f3rea \u00e9 de menos 0,5 hect\u00e1reas por habitante. A vexetaci\u00f3n aut\u00f3ctona, na s\u00faa meirande parte casti\u00f1eiros e carballos, at\u00f3pase relegada \u00e1 beira dos r\u00edos, onde tam\u00e9n \u00e9 com\u00fan atopar maceiras. S\u00f3 nalgunhas zonas boscosas da parroquia de Ventosela p\u00f3dense atopar plantaci\u00f3ns aut\u00f3ctonas de carballos e casti\u00f1eiros. O resto da vexetaci\u00f3n compl\u00e9tana terreos adicados \u00e1 vide e ao mato.\nDemograf\u00eda.\nEn 1969 o concello bateu cifras hist\u00f3ricas de natalidade, sendo reco\u00f1ecida con varios premios provinciais.\nNo ano 2018 o termo municipal era o cuarto da provincia e o d\u00e9cimo quinto de Galicia en poboaci\u00f3n, superando os vinte nove mil habitantes (29.194 a 1 de xaneiro de 2018, fronte a 30.015 en 2012). Deles, a inmensa maior\u00eda at\u00f3pase entre os 15 e os 64 anos. O 14% da poboaci\u00f3n ten menos de 15 anos, mentres que arredor do 18% te\u00f1en m\u00e1is de 65 anos.\nA parroquia m\u00e1is populosa sempre foi a de Redondela, que lle d\u00e1 nome \u00f3 municipio, pero nos \u00faltimos anos e, axudada pola proximidade con Vigo e o pulo da industria pesqueira (con Pescanova \u00e1 cabeza), a parroquia de Chapela medrou ata o punto de ser na actualidade a m\u00e1is poboada das 13 que conforman a localidade. As\u00ed, as parroquias m\u00e1is populosas son as de Chapela (con 7.590 habitantes), Santiago de Redondela (7.381) e Cesantes (3.474).\nAdemais destas, existen outras parroquias que superan os mil habitantes, como son Reboreda (2.238), Cedeira (2.023), O Viso (1.507), Vilar de Infesta (1.261) e Trasma\u00f1\u00f3 (1.044).\nA densidade de poboaci\u00f3n \u00e9 de 566,32 habitantes por quil\u00f3metro cadrado, cifra superior \u00e1 da provincia de Pontevedra (213) e tam\u00e9n \u00e1 de Galicia (94).\nA idade media da poboaci\u00f3n \u00e9 de 40 anos, situ\u00e1ndose por baixo da media galega, que \u00e9 de 43 anos.\nInmigraci\u00f3n.\nDos arredor de 30.000 habitantes que pos\u00fae a vila, uns 750 corresponden a poboaci\u00f3n de orixe estranxeira. A finais do ano 2012 a poboaci\u00f3n for\u00e1nea era de 745 habitantes, dos cales a meirande parte deles correspond\u00eda a cidad\u00e1ns portugueses (208), dada a proximidade territorial do pa\u00eds veci\u00f1o, que se atopa a uns 30\u00a0km do concello. Logo dos lusos, s\u00e9guenlle na lista os cidad\u00e1ns marroqu\u00eds (106) e colombianos (62). No c\u00f3mputo global, m\u00e1is de 50 nacionalidades te\u00f1en presenza no padr\u00f3n redondel\u00e1n.\nOs \u00edndices de poboaci\u00f3n emigrante roldan o 2,46% da poboaci\u00f3n. Isto af\u00e1stase da media galega, que \u00e9 do 4%, e tam\u00e9n da estatal, do 10%. Concellos lim\u00edtrofes coma o de Vigo (5,75%) ou o de Soutomaior (4,77%) te\u00f1en \u00edndices de emigraci\u00f3n considerabelmente maiores.\nNo ano 2013, por mor da crise e das dificultades econ\u00f3micas e para procurar emprego, produciuse un \u00e9xodo de poboaci\u00f3n inmigrante que provocou unha perda de poboaci\u00f3n importante, deixando o padr\u00f3n municipal por baixo do limiar dos 30.000 habitantes.\nEvoluci\u00f3n da poboaci\u00f3n por parroquias.\nVelaqu\u00ed unha t\u00e1boa coa evoluci\u00f3n de poboaci\u00f3n das parroquias entre os anos 1887 e 1960:\nHistoria.\nPrehistoria.\nAchados arqueol\u00f3xicos amosan presenza humana desde o 3000 a.C. encadrados na denominada cultura megal\u00edtica. Os poboados castrexos de Monte do Castro e Castro da Peneda xunto a achados arqueol\u00f3xicos, como ferramentas e petr\u00f3glifos, testemu\u00f1an tam\u00e9n un importante asentamento na zona durante a cultura castrexa. O monte Penide conserva na actualidade m\u00e1is de 30 m\u00e1moas que testemu\u00f1an a presenza dunha poboaci\u00f3n neol\u00edtica no concello, tal e como acontec\u00eda no resto de Galicia nese momento.\nDa Idade de Bronce cons\u00e9rvanse hoxe en d\u00eda vestixios coma gravados rupestres e petr\u00f3glifos, as\u00ed coma machadas e outros utensilios de bronce, que na actualidade alberga o Museo Provincial de Pontevedra.\nIdade Antiga.\nO Imperio Romano deixou constancia da s\u00faa presenza na zona co miliario do \"Marco\", na parroquia de Vilar da Infesta, e cos restos do miliario de Socalco da Veigadela en Saxamonde, adicado \u00f3 emperador Hadriano.\nIdade Media.\nNa idade media e co cristianismo, a vila revitalizouse grazas ao establecemento do Cami\u00f1o Portugu\u00e9s de Santiago que atravesa a localidade. As illas de San Ant\u00f3n e San Sim\u00f3n foron utilizadas como lugar de acollida de diferentes ordes relixiosas como os beneditinos, os franciscanos e os templarios.\nIdade Moderna.\nA situaci\u00f3n da r\u00eda, no Oc\u00e9ano Atl\u00e1ntico e coa cobertura da R\u00eda de Vigo e das illas C\u00edes, era aproveitada pola Coroa de Castela para desembarcar o ouro procedente das colonias de Am\u00e9rica. O 23 de outubro de 1702 librouse a Batalla de Rande entre a escuadra castel\u00e1-francesa e unha escuadra anglo-holandesa da que sa\u00edron vencedores os segundos. Segundo conta a lenda, durante a batalla afundiuse un gale\u00f3n espa\u00f1ol cargado de ouro que a\u00ednda segue no fondo da r\u00eda.\nIdade Contempor\u00e1nea.\nDurante a hexemon\u00eda de Napole\u00f3n Bonaparte, os pobos da r\u00eda de Vigo, inclu\u00eddo Redondela, foron invadidos pola armada francesa. No ano 1809 a frota franca asediou a vila dende o mar como represalia pola axuda prestada polos redondel\u00e1ns \u00e1 vila de Tui durante un ataque franc\u00e9s.\nNo s\u00e9culo XIX, no auxe da industria ferroviaria, na vila constru\u00edronse os dous viadutos que a atravesan. A imaxe que ofreceu a vila coas d\u00faas v\u00edas no seu ceo converteuse na s\u00faa marca de distinci\u00f3n e hoxe en d\u00eda \u00e1mbolos dous viadutos son s\u00edmbolo da cidade. Dende ent\u00f3n co\u00f1\u00e9cese a Redondela co alcume da \"vila dos viadutos\".\nDesde 1830 at\u00e9 o 1927 as illas foron utilizadas como leproser\u00edas. Desde a guerra civil at\u00e9 1943 as illas serviron de campo de concentraci\u00f3n e exterminio para as persoas contrarias \u00f3 r\u00e9xime franquista. Dende ent\u00f3n estiveron en estado de semiabandono at\u00e9 1999 ano no que foron declaradas Ben de Interese Cultural.\nA vila est\u00e1 en pleno auxe demogr\u00e1fico en gran medida alimentado pola proximidade con Vigo e o efecto de cidade sat\u00e9lite que implica. As\u00ed, as parroquias redondel\u00e1s m\u00e1is achegadas ao centro est\u00e1n a ser copadas por edificaci\u00f3ns urbanas, como est\u00e1 a acontecer co barrio dos Eidos, onde se est\u00e1n a constru\u00edr a estaci\u00f3n do AVE as\u00ed como varias urbanizaci\u00f3ns que act\u00faan coma cidade dormitorio de traballadores de Vigo e Pontevedra.\nCultura.\nToponimia.\nSegundo varios autores, na actual vila os gregos formaron un asentamento co\u00f1ecido na antig\u00fcidade coma B\u00farbida.\nO top\u00f3nimo vixente de Redondela prov\u00e9n do lat\u00edn \"Rotunda\" (redonda). Este top\u00f3nimo evolucionou a \"Retondus\" en lat\u00edn vulgar e ulteriormente, coa adici\u00f3n do sufixo diminutivo \"-ulus\", a \"Retondulus\", dando lugar ao top\u00f3nimo definitivo de \"Redondela\".\nEsta denominaci\u00f3n estar\u00eda sustentada na morfolox\u00eda de crecemento da vila en torno ao mar, as\u00ed como da situaci\u00f3n xeogr\u00e1fica na que se atopa, ao estar formando un meandro semicircular que forma o esteiro de Redondela, na r\u00eda de Vigo.\nPatrimonio arqueol\u00f3xico.\nDestaca o complexo funerario arqueol\u00f3xico co\u00f1ecido coma necr\u00f3pole do Monte Penide, un enorme cemiterio do per\u00edodo neol\u00edtico e da idade de bronce, no que se poden encontrar numerosas m\u00e1moas e petr\u00f3glifos, entre os que destaca a M\u00e1moa do Rei.\nTam\u00e9n se poden encontrar gravados rupestres na parroquia de Ventosela no conxunto da Pedreira, un conxunto de gran relevancia pola abundancia de gravados, o seu tama\u00f1o e as escenas ecuestres. \u00c9 unha das estaci\u00f3ns da ruta das Pedras.\nNo concello encontr\u00e1ronse un total de cinco miliarios, dous na parroquia de Cesantes, un na de Quintela, outro na de Saxamonde e o \u00faltimo na de Vilar de Infesta. A excepci\u00f3n do de Vilar de Infesta at\u00f3panse todos no museo de Pontevedra. O miliario de Vilar est\u00e1 no l\u00edmite con Mos e, a\u00ednda hoxe en d\u00eda, mant\u00e9n o culto froito da cristianizaci\u00f3n. Este miliario data do s\u00e9culo II e no seu d\u00eda intentouse trasladar \u00f3 Museo de Pontevedra pero os veci\u00f1os imped\u00edrono.\nPatrimonio arquitect\u00f3nico.\nOs viadutos.\nA marca caracter\u00edstica da vila \u00e9 o seu ceo presidido por dous grandes viadutos ferroviarios constru\u00eddos no s\u00e9culo XIX: O viaduto de Madrid e o viaduto de Pontevedra. No ano 1978 abriuse un expediente para declaralos Ben de Interese Cultural na categor\u00eda de monumento pero a\u00ednda non foi resolto. Debido a estas infraestruturas Redondela \u00e9 co\u00f1ecida baixo o alcume de \"Vila dos viadutos\".\nO m\u00e1is antigo \u00e9 o viaduto de Madrid. A s\u00faa construci\u00f3n combinou a t\u00e9cnica vangardista do ferro e a tradicional cantar\u00eda dando como resultado unha ponte de ferro sostido por piares de pedra, e foi constru\u00eddo pola empresa francesa Compagnie des Fives Lilles. Rematouse en 1876 e conta con 411 metros de lonxitude inclu\u00eddos os extremos de acceso. A primeira locomotora cruzou o viaduto o 30 de xu\u00f1o de 1876. C\u00f3ntase que Pedro Floriani, un dos contratistas ou subcontratistas do viaduto tentou suicidarse lanz\u00e1ndose dende el porque non lle pagaron o seu traballo baixo a desculpa de que nunca entrar\u00eda en servizo porque estaba mal feito. Malferido conseguiu sobrevivir o suficiente como para ver pasar a primeira locomotora. O viaduto deixou de prestar servizo en 1971.\nO Viaduto de Pontevedra inaugurouse o 30 de xu\u00f1o de 1884, pola necesidade de comunicar a li\u00f1a Ourense-Vigo con Pontevedra. A diferenza do de Madrid, a estrutura est\u00e1 soportada por piares met\u00e1licos. A\u00ednda est\u00e1 en servizo.\nIgrexas.\nDe todas formas \u00e9 necesario destacar a importancia da igrexa parroquial de Santiago de Redondela e da igrexa barroca de Cedeira.\nConvento de Vilavella.\nO conxunto arquitect\u00f3nico do convento de Vilavella est\u00e1 situado nesta parroquia, cerca do centro de Redondela. Foi fundado no 1501 e estivo ocupado polas monxas de San Lourenzo Xustiniano. Est\u00e1 formado por un convento, unha igrexa e un cruceiro, que se atopan na entrada sur do casco urbano da cidade, a car\u00f3n da N-550 procedente do Porri\u00f1o.\nA orde abandonou o convento no ano 1931, e at\u00e9 o ano 2003 permaneceu baleiro. Foi nese ano cando comezou a funcionar como restaurante e sal\u00f3n de vodas.\nOutros elementos relixiosos.\nAbundan elementos patrimoniais de car\u00e1cter relixioso de gran valor como son os cruceiros e os petos de \u00e1nimas. Por todo o concello p\u00f3dense observar cruceiros de pedra asociados a ritos relixiosos e lendas.\nTam\u00e9n hai varios petos de \u00e1nimas, elementos funerarios de culto aos mortos. Moitos destes petos de \u00e1nimas a\u00ednda conservan o seu car\u00e1cter m\u00e1is relixioso e se lle rende culto. Estes monumentos te\u00f1en tres partes fundamentais: o pedestal, o retablo e a cruz.\nPatrimonio natural.\nRutas de sendeirismo.\nO concello, pola s\u00faa situaci\u00f3n e caracter\u00edsticas, re\u00fane as condici\u00f3ns propicias para a pr\u00e1ctica do sendeirismo e dos deportes como a BTT ou os paseos a cabalo. Polo concello atravesan at\u00e9 tres rutas de gran percorrido, os co\u00f1ecidos como G.R., ademais doutros dous de car\u00e1cter local se ben est\u00e1n en proceso de homologaci\u00f3n. O m\u00e1is co\u00f1ecido \u00e9 o Sendeiro das Greas, que no tramo do concello de Redondela coincide co Sendeiro Rural de Galicia. G.R. 94. O outro sendeiro de gran percorrido \u00e9 o Cami\u00f1o da Franqueira que actualmente est\u00e1 en proceso de rehabilitaci\u00f3n.\nAdemais polo municipio pasa o Cami\u00f1o Portugu\u00e9s a Santiago, que propiamente non se trata dunha ruta sendeirista pero que presenta unhas caracter\u00edsticas similares, \u00e1 parte de presentar unha gran riqueza patrimonial e arquitect\u00f3nica.\nTam\u00e9n hai d\u00faas rutas de car\u00e1cter local como a co\u00f1ecida como Senda da Auga, que vai polos tramos utilizados para levar a auga a Vigo e que se rehabilitou recentemente con fondos europeos e o traballo das Comunidades de Montes. Tanto o Cami\u00f1o de Santiago como esta Ruta da Auga quedar\u00e1n baixo un Pol\u00edgono Industrial que auspiciado pola Conseller\u00eda de Vivenda e co consentimento do Concello asolar\u00e1 unha paraxe de alto valor natural, ecol\u00f3xico, paisax\u00edstico e social coma \u00e9 a zona do Chan das Pipas, en contra da oposici\u00f3n da totalidade dos veci\u00f1os do lugar .\nNa parroquia de San Marti\u00f1o de Ventosela fica encrvada a co\u00f1ecida como ruta das Pedras\".\nEspazos naturais.\nRedondela ten m\u00faltiples lugares co encanto labrado co paso dos anos. Entre os distintos lugares de interese hai que destacar os seguintes polo seu valor hist\u00f3rico, paisax\u00edstico e medioambiental.\nIlla de San Sim\u00f3n.\nO arquip\u00e9lago de San Sim\u00f3n, pertencente \u00e1 parroquia de Cesantes, est\u00e1 formado pola illa do mesmo nome e a illa de Santo Ant\u00f3n, \u00e1mbalas d\u00faas unidas por unha ponte.\nSan Sim\u00f3n foi un antigo centro mon\u00e1stico saqueado por piratas ingleses e entre outros destinos foi utilizada como leproser\u00eda e tam\u00e9n como campo de concentraci\u00f3n durante a guerra civil.\nO seu conxunto est\u00e1 catalogado como Ben de Interese Cultural dende 1999, e dende o ano 2011 cel\u00e9brase na illa o Festival Sinsal Audio.\nEnseada de San Sim\u00f3n.\nA enseada de San Sim\u00f3n est\u00e1 situada na R\u00eda de Vigo, unha das r\u00edas pertencentes \u00e1s R\u00edas Baixas de Galicia. Est\u00e1 situada cara ao final da R\u00eda de Vigo, comezando no estreito de Rande. Ba\u00f1a os concellos de Redondela, Soutomaior, Vilaboa e Pontevedra. De norte a sur mide 7 quil\u00f3metros de longo e est\u00e1 inclu\u00edda no programa da Rede Natura 2000.\nMonte da Peneda.\nO monte da Peneda \u00e9 un dos emblemas da Redondela rural, que se atopa na parroquia do Viso, e dende o cal se pode observar a R\u00eda de Vigo. Comezou sendo un asentamento castrexo, e proba diso son os restos dos muros exteriores que na actualidade se conservan.\nPola s\u00faa situaci\u00f3n estrat\u00e9xica e xeogr\u00e1fica, xa que se atopa preto do castelo de Soutomaior, o monte pertenceu a Pedro Madruga, famoso por facer fronte ao centralismo dos Reis Cat\u00f3licos. Tam\u00e9n se constru\u00edron varios castelos medievais, posteriormente asolados en diferentes conflitos.\nUn dos m\u00e1is co\u00f1ecidos elementos deste monte \u00e9 a a\u00ednda en p\u00e9 Ermida da Peneda, constru\u00edda arredor do s\u00e9culo XVIII, e que at\u00e9 o de agora foi escenario de numerosas romar\u00edas e festas. Ademais da ermida, o cumio do monte conta cun miradoiro dende o cal \u00e9 pos\u00edbel ver os arredores da parroquia e ata as Illas C\u00edes.\nPraias.\nNos quince quil\u00f3metros de costa hai sete praias: A Punta-Cesantes, Arealonga, Cabanas, O Cabo, Penedos, Rande e Soutoxuste.\nFestivais.\nO Festival Internacional de T\u00edteres de Redondela \u00e9 un festival cultural de arte, m\u00fasica e titiriteiros que se celebra dende o ano 2000. O evento, organizado pola Concellar\u00eda de Cultura e pola \"Asociaci\u00f3n Xente Titiriteira\", v\u00e9nse celebrando a finais do mes de maio nas prazas e parques do centro da vila. Dende a s\u00faa primeira edici\u00f3n, tiveron actuado compa\u00f1\u00edas de diferentes pa\u00edses de todo o mundo, como Reino Unido, Bulgaria, Arxentina, Portugal ou Rusia, entre outros. Na edici\u00f3n do 2012 super\u00e1ronse os 30.000 asistentes.\nO Festival Sinsal \u00e9 un festival de m\u00fasica alternativa, experimental e minimalista, entre outros estilos, que se celebra en diversos lugares da xeograf\u00eda galega, entre eles a Illa de San Sim\u00f3n. A s\u00faa caracter\u00edstica m\u00e1is peculiar \u00e9 que non ten cartel, isto \u00e9, que as bandas que act\u00faan no festival non se co\u00f1ecen por adiantado sen\u00f3n unha vez os asistentes estean no lugar. Dende a s\u00faa primeira edici\u00f3n reuniu a bandas coma Alt-J, Tri\u00e1ngulo de Amor Bizarro, Unicornibot, Ma\u00efa Vidal, Jane Joyd, Alela Diane, Christian Kjellvander, Nite Jewel ou Das Kapital, entre outras.\nEtnograf\u00eda.\nFestas e celebraci\u00f3ns.\nA festa da Coca \u00e9 unha celebraci\u00f3n de orixe pag\u00e1 que ten lugar o d\u00eda do Corpus Christi. A orixe desta celebraci\u00f3n radica na lenda mitol\u00f3xica da coca, un ser da mitolox\u00eda galega que vive nas augas do mar ou dos r\u00edos. Foi declarada Festa de Interese Tur\u00edstico Galego en 2001.\nEn Redondela destacan principalmente catro festas gastron\u00f3micas, nas que se degustan os produtos t\u00edpicos da festa, ademais de celebrarse concursos gastron\u00f3micos.\nGastronom\u00eda.\nA gastronom\u00eda redondel\u00e1 est\u00e1 subordinada \u00e1 s\u00faa situaci\u00f3n xeogr\u00e1fica a car\u00f3n do mar. As\u00ed, os produtos m\u00e1is representativos do concello son alimentos mari\u00f1eiros, coma polbos, sardi\u00f1as, bonito, bacallau, mexill\u00f3n e o choco. Este \u00faltimo \u00e9 o produto m\u00e1is representativo, e ten unha festa propia, a Festa do choco, celebrada en Redondela a primeira semana de maio.\nOutros produtos c\u00e1rnicos coma os chourizos, o cordeiro ou o cocido son tam\u00e9n t\u00edpicos.\nMedios de comunicaci\u00f3n.\nRedondela ten unha tradici\u00f3n de diferentes xornais que se remonta ao ano 1883. Entre ese ano e a Segunda Rep\u00fablica Espa\u00f1ola edit\u00e1ronse un bo n\u00famero de publicaci\u00f3ns, onde esporadicamente a intelectualidade xurdiu dando forma, neste caso escrita, aos diferentes acontecementos pol\u00edtico-sociais. De feito foi a Rep\u00fablica a que no seu conxunto deu un cambio de rumbo cara \u00f3s avances sociais apoiando toda clase de medios de comunicaci\u00f3n.\nAntes da Sublevaci\u00f3n do 18 de xullo de 1936 xa se deixara de publicar peri\u00f3dicos.\nNa parroquia de Chapela est\u00e1 a sede, redacci\u00f3n e factor\u00eda de Faro de Vigo, xornal decano de Espa\u00f1a e un dos de m\u00e1is tirada de Galicia.\nS\u00edmbolos.\nA bandeira non foi aprobada segundo o Decreto 258/1992, do 10 de setembro, polo que se regula o procedemento e normas her\u00e1ldicas para a adopci\u00f3n, modificaci\u00f3n ou rehabilitaci\u00f3n dos escudos e bandeiras das corporaci\u00f3ns locais e doutras entidades locais.\nO escudo foi aprobado en outubro de 2014.\nEconom\u00eda.\nSectores produtivos.\nO concello est\u00e1 situado de xeito estrat\u00e9xico equidistante entre Vigo e Pontevedra, e consid\u00e9rase unha localidade da \u00c1rea Metropolitana de Vigo.\nHistoricamente, a agricultura e a pesca foron os sectores con m\u00e1is peso. \nA industrializaci\u00f3n trouxo consigo a proliferaci\u00f3n da industria conserveira e as primeiras f\u00e1bricas de salga e conserva de peixe. Coa chegada do ferrocarril e a construci\u00f3n dos viadutos de Madrid e Pontevedra a finais da d\u00e9cada dos setenta, o desenvolvemento econ\u00f3mico comeza a fraguar na vila.\nAgricultura e pesca.\nAo se tratar dunha vila tradicionalmente mari\u00f1eira, dentro do sector primario a pesca ten un peso relativo maior que a agricultura. A maior\u00eda do sector pesqueiro ad\u00edcase \u00e1 pesca de baixura e ao marisqueo. A confrar\u00eda de pescadores de San Xo\u00e1n de Redondela \u00e9 o organismo regulador desta actividade, e conta nas s\u00faas estat\u00edsticas m\u00e1is de 600 traballadores, m\u00e1is do 60% mariscadoras. O concello conta cunha lonxa situada no porto de Cesantes.\nA actividade agraria constit\u00fae a segunda en importancia trala pesqueira. A meirande parte destas explotaci\u00f3ns son policultivos de car\u00e1cter de subsistencia, ao seren de pequeno tama\u00f1o e orientadas ao consumo dom\u00e9stico. A actividade gandeira \u00e9 tam\u00e9n discreta, e o 75% das cabezas de gando corresponden \u00e1s especies av\u00edcola, bovina e ovina.\nPor \u00faltimo, a actividade forestal completa o sector primario. O 31% da superficie municipal est\u00e1 poboada por \u00e1rbores, e a maior\u00eda deles pertencen a comunidades de montes.\nIndustria.\nA principal actividade industrial \u00e9 a industria t\u00e9xtil e da confecci\u00f3n, seguida da industria do metal e a alimentaria. A maior\u00eda das realidades empresariais redondel\u00e1s constit\u00faense coma sociedades limitadas (SL), e case o 90% delas son pequenas empresas de menos de 9 empregados. As empresas multinacionais ocupan un espazo residual na actividade econ\u00f3mica local. As \u00fanicas excepci\u00f3ns poder\u00edan ser a empresa Pescanova, coa s\u00faa sede en Chapela e a conserveira Coca.\nA tradici\u00f3n da industria t\u00e9xtil redondel\u00e1 v\u00e9n de lonxe. A xa desaparecida empresa Jos\u00e9 Regojo, creada polo empresario do mesmo nome, foi un referente nacional nese eido, e durante d\u00e9cadas foi unha importante fonte de ocupaci\u00f3n e de ingresos entre a poboaci\u00f3n da vila. Unha das s\u00faas fundadoras, Pilar Regojo, impulsou o proxecto de Aldeas Infantiles.\nTurismo.\nMalia se atopar relegada a un segundo chanzo por mor da proximidade de localidades tur\u00edsticas moito m\u00e1is consolidadas, coma Vigo, Cangas, Sanxenxo, Pontevedra ou Baiona, a vila est\u00e1 a experimentar un incremento no sector tur\u00edstico nos \u00faltimos anos. As\u00ed, predomina o turismo di\u00farno ou \"de excursi\u00f3n\" sobre a ocupaci\u00f3n hoteleira e as pernoctaci\u00f3ns.\nO feito de presentar varios areais grandes, unha abondosa oferta de festas gastron\u00f3micas, como a festa do Choco (declarada Festa de interese tur\u00edstico de Galicia), e a gran presenza de elementos arquitect\u00f3nicos (a necr\u00f3pole de Monte Penide, o patrimonio relixioso, o convento de Vilavella ou o Pazo de Torres Agrelo, entre outros), contrib\u00faen ao desenvolvemento do turismo local. Mais sen d\u00fabida o lugar que m\u00e1is visitantes recibe \u00e9 a Illa de San Sim\u00f3n.\nInfraestruturas.\nInfraestruturas de transporte.\nA autoestrada de pago AP-9, que une Vigo con Ferrol, atravesa o termo municipal de Redondela, dende a fronteira co concello de Vigo, na parroquia de Chapela at\u00e9 a ponte de Rande, que cruza a r\u00eda. Na Avenida de Redondela, que atravesa a \u00e1rea interior de Chapela, hai unha entrada cara \u00e1 autoestrada, e na parroquia de Trasma\u00f1\u00f3, xusto antes da ponte, hai unha sa\u00edda e unha incorporaci\u00f3n.\nO municipio est\u00e1 comunicado mediante varias estradas dependentes do Estado espa\u00f1ol: a N-550, a N-555 e a N-558. A N-558 parte do centro de Redondela e remata en Vigo; nos seus primeiros tramos, circula pola li\u00f1a costeira, mentres que nos \u00faltimos fica paralela \u00e1 autoestrada AP-9. A N-550 percorre o concello de norte a sur, e atravesa o centro. Comunica as parroquias do Viso e Saxamonde. Por \u00faltimo, a N-555 percorre as parroquias de Quintela, Negros e Vilar de Infesta, at\u00e9 chegar ao aeroporto de Peinador.\nAmais das estradas nacionais, o concello pos\u00fae unha estrada provincial, a PO-250, que comunica o centro da vila co concello lim\u00edtrofe de Pazos de Borb\u00e9n.\nO n\u00facleo urbano redondel\u00e1n ten unha importancia relevante ao ser o lugar de uni\u00f3n das v\u00edas f\u00e9rreas procedentes do eixo norte-sur galego (li\u00f1a Vigo-Santiago-A Coru\u00f1a) e mais das v\u00edas f\u00e9rreas procedentes de Ourense e do resto da pen\u00ednsula. As\u00ed, a Estaci\u00f3n de Redondela \u00e9 unha estaci\u00f3n de paso obrigatorio para a meirande parte dos convois que circulan en Galicia.\nAdemais da estaci\u00f3n de Redondela (que oficialmente se co\u00f1eceu coma \"Redondela de Galicia\" at\u00e9 2013), o concello conta con outras tres estaci\u00f3ns ou apeadoiros: a estaci\u00f3n de Cesantes, un apeadoiro na parroquia hom\u00f3nima; a estaci\u00f3n de Redondela-Picota, un pequeno apeadoiro sito no centro urbano da vila; a estaci\u00f3n de Chapela, sita no casco urbano de Chapela; e dende o ano 2015 est\u00e1 en funcionamento a estaci\u00f3n de Redondela AV.\nA parroquia de Chapela benef\u00edciase da s\u00faa situaci\u00f3n xeogr\u00e1fica lim\u00edtrofe con Vigo, xa que unha das s\u00faas li\u00f1as regulares, a li\u00f1a C3, ou Circular 3 do transporte urbano de Vigo Vitrasa, comunica a cidade ol\u00edvica coa parroquia de Chapela dando servizo nas d\u00faas avenidas principais: Avenida de Vigo e Avenida de Redondela. Ambas as d\u00faas avenidas comun\u00edcanse no Alto da Encarnaci\u00f3n, que \u00e9 \u00e1 vez unha das paradas terminais da li\u00f1a circular.\nA vila de Redondela tam\u00e9n conta con buses que a conectan coa cidade de Vigo grazas a unha concesi\u00f3n da empresa Autos Gonz\u00e1lez.\nInfraestruturas portuarias.\nA vila ten dous portos recreativos e un porto pesqueiro. Este \u00faltimo, o porto de Cesantes, est\u00e1 situado na parroquia que leva o mesmo nome, e conta cunha lonxa de venda de peixe e marisco. Ademais, existen outros dous portos deportivos en Cesantes e Chapela. O porto deportivo de Cesantes at\u00f3pase a car\u00f3n do porto pesqueiro, e pertence ao Club N\u00e1utico Illa de San Sim\u00f3n. Conta con 210 amarres. O porto deportivo de Chapela at\u00f3pase na praia de Arealonga.\nInfraestrutura aeroportuaria.\nO aeroporto de Vigo, ou aeroporto de Peinador, \u00e9 o aeroporto m\u00e1is achegado \u00e1 vila, e mesmo unha parte das infraestruturas deste est\u00e1n localizadas en terreos do concello. De feito, o aeroporto de Vigo at\u00f3pase sito en terreos pertencentes a tres concellos: o de Vigo, o de Mos e o propio redondel\u00e1n. A terminal aeroportuaria at\u00f3pase a 8\u00a0km do centro de Vigo, e a 8,7\u00a0km do centro de Redondela, e a parte norte das pistas de aterraxe at\u00f3panse situadas na parroquia redondel\u00e1 de Vilar de Infesta.\nA xesti\u00f3n do aeroporto corresponde \u00e1 empresa AENA, e oferta voos regulares a cidades coma Barcelona, Madrid, Bilbao e Par\u00eds e \u00e1s Illas Canarias. Por n\u00famero de pasaxeiros, voos e transporte de mercador\u00edas, \u00e9 o segundo aeroporto galego por detr\u00e1s do Aeroporto da Lavacolla, en Santiago de Compostela e por diante do Aeroporto de Alvedro, na Coru\u00f1a.\nRecibe o seu nome do lugar de Peinador, na parroquia viguesa de Cabral.\nOs aeroportos m\u00e1is achegados son os de Lavacolla (79\u00a0km) e S\u00e1 Carneiro, no Porto (109\u00a0km).\nInfraestruturas industriais.\nRedondela pos\u00fae un parque empresarial nos terreos de Vilar de Infesta, que xunto con terreos do concello de Mos forma o \"Parque Empresarial de Mos-Redondela\".\nEst\u00e1 situado nun lugar estrat\u00e9xico por mor da s\u00faa proximidade ao Aeroporto de Vigo, situado a 4\u00a0km. Ademais, fica a 16\u00a0km de Vigo e 35\u00a0km de Pontevedra. Ten unha superficie de 761.670,26 m2 e disp\u00f3n de m\u00e1is de 200 parcelas. A empresa xestora e promotora \u00e9 Xestur.\nInfraestruturas tur\u00edsticas.\nEn 2011 o concello ti\u00f1a, entre outros servizos tur\u00edsticos, unha oficina de informaci\u00f3n na Alameda, dous hoteis, catro hostais, un c\u00e1mping, 36 restaurantes e 139 establecementos de bebidas.\nServizos p\u00fablicos.\nEducaci\u00f3n.\nA oferta educativa para o curso escolar 2013/2014 incl\u00fae un total de 20 centros dos cales 19 eran p\u00fablicos e un privado, contando as\u00ed con 221 aulas para escolarizar a m\u00e1is de 4.000 alumnos. De todos eles, 7 est\u00e1n localizados na parroquia de Redondela, 4 en Chapela e 2 en Cesantes e en Cedeira. Nesta \u00faltima parroquia at\u00f3pase o \u00fanico centro privado, o CPR Vigo. O resto das parroquias pos\u00faen un centro educativo cada unha.\nNon hai ning\u00fan centro que ofreza ensinos universitarios superiores.\nPor niveis educativos, ditos centros son:\nSa\u00fade.\nO concello conta con dous centros de sa\u00fade de titularidade p\u00fablica, un na parroquia de Redondela e outro na parroquia de Chapela.\nPrestan asistencia sanitaria primaria, con medicina xeral, pediatr\u00eda, matronas, asistencia social e enfermar\u00eda. Os servizos hospitalarios son prestados polos hospitais de Vigo, xa que pertencen a esta \u00c1rea de Sa\u00fade.\nGoberno e pol\u00edtica.\nGoberno municipal.\nRedondela caracter\u00edzase por ter un amplo pluripartidismo e unha gran cantidade de movementos cidad\u00e1s e agrupaci\u00f3ns veci\u00f1ais. Desde xu\u00f1o de 2019 goberna o PSdeG, sendo Digna Rivas a primeira rexedora do municipio.\nNos primeiros comicios locais da democracia no ano 1979, Xaime Rei Barreiro alcanzou a alcald\u00eda encabezando a candidatura de Unidade Galega. Nos seguintes comicios, no ano 1983, t\u00f3rnase a presentar coma candidato, desta vez dentro do PSdeG-PSOE, e volve a ga\u00f1ar as elecci\u00f3ns, repetindo lexislatura como alcalde. Nas vindeiras elecci\u00f3ns de 1987 e 1991 torna a conseguir a maior\u00eda absoluta, gobernando por terceira e cuarta vez como alcalde. Por\u00e9n, nas nas elecci\u00f3ns de 1995 s\u00f3 foi quen de alcanzar unha maior\u00eda simple. Iso permitiulle a Amado Ric\u00f3n, o candidato do Partido Popular presentar unha moci\u00f3n de censura en 1996 e retiralo da alcald\u00eda. Por\u00e9n regresou a ela nas elecci\u00f3ns de 1999, e revalidou a alcald\u00eda tam\u00e9n nas elecci\u00f3ns de 2003 e nas elecci\u00f3ns de 2007, e s\u00f3 foi derrotado electoralmente nos comicios de 2011, co que deu paso a un goberno do Partido Popular.\nAs\u00ed, no ano 2011 prod\u00facese o cambio de goberno. O PPdG alcanzou os dez deputados e Javier Bas f\u00edxose coa alcald\u00eda. Neses mesmos comicios, o PSdeG mantivo os oito deputados que ti\u00f1a dende os \u00faltimos comicios, e o BNG alcanzou os dous ed\u00eds, perdendo un respecto ao 2007. Nesas elecci\u00f3ns tam\u00e9n entrou por vez primeira no concello o movemento veci\u00f1al AER (Agrupaci\u00f3n de Electores de Redondela).\nO PG, partido no que ficou integrada a formaci\u00f3n liderada por Alejandro Bastos Redondel\u00e1ns Adiante, quedou sen representaci\u00f3n.\nNas elecci\u00f3ns municipais de 2019 o PPdG foi o partido m\u00e1is votado. Tras un pacto de goberno entre o PSdeG e a Agrupaci\u00f3n de Electores de Redondela, Digna Rivas accedeu \u00e1 alcald\u00eda.\nAlcaldes.\nDende a proclamaci\u00f3n do sistema democr\u00e1tico en 1978, Redondela foi gobernada por catro alcaldes. O primeiro alcalde ap\u00f3s a Ditadura Franquista foi Xaime Rei.\nMovementos veci\u00f1ais.\nA vila conta con numerosas asociaci\u00f3ns veci\u00f1ais. Entre elas, destaca a \"Liga Veci\u00f1al de Redondela\". Esta asociaci\u00f3n pediu nas elecci\u00f3ns do ano 2007 o voto nulo, por considerar que ningunha das formaci\u00f3ns pol\u00edticas do abano local representaba os intereses dos redondel\u00e1ns. A campa\u00f1a foi un \u00e9xito, e nesas elecci\u00f3ns rexistr\u00e1ronse 1.544 votos nulos, fronte aos 138 votos nulos rexistrados nas elecci\u00f3ns do ano 2003 ou os 1.591 votos do Partido Galeguista, que conseguira dous escanos. Este movemento tivo como consecuencia indirecta a exclusi\u00f3n de varios partidos do concello, como Esquerda Unida (632) ou Terra Galega (589 votos).\nXustiza.\nO Partido Xudicial de Redondela comprende, ademais, os concellos lim\u00edtrofes de Pazos de Borb\u00e9n, Fornelos de Montes e Soutomaior. As\u00ed, este partido xudicial abrangue unha poboaci\u00f3n de dereito de 40.766 habitantes.\nO partido xudicial forma parte dos 45 partidos xudiciais nos que se divide Galicia, sendo o n\u00famero 10 da provincia de Pontevedra. A cabeza do partido e polo tanto a sede das instituci\u00f3ns xudiciais \u00e9 Redondela. A direcci\u00f3n do partido sit\u00faase na r\u00faa Xunqueira da localidade, e conta con dous Xulgados de Primeira Instancia e Instruci\u00f3n.\nNo ano 2012 o Consello Xeral do Poder Xudicial (CGPJ) propuxo reducir de 13 a 5 os partidos xudiciais existentes na provincia, co fin de modernizar o sistema xudicial do pa\u00eds e rematar cunha estruturaci\u00f3n xur\u00eddica decimon\u00f3nica. As\u00ed as cousas, con esta nova modificaci\u00f3n o de Redondela ficar\u00eda integrado no de Vigo.\nO Partido Xudicial conta con dous xu\u00edces, establecendo unha raz\u00f3n dun xu\u00edz por cada 20 383 habitantes (2004), en contraste co ano 1994 cando contaba cun xu\u00edz por cada 40.110 habitantes.\nPlano urban\u00edstico.\nEn febreiro do ano 2002 foi aprobado o Plan Xeral de Ordenaci\u00f3n Municipal (PXOM). Por\u00e9n, e a falta da s\u00faa aplicaci\u00f3n, fica vixente a lexislaci\u00f3n das \"Normas Subsidiarias de Planeamento Municipal\" desde o ano 1988.\nNo ano 2012, a empresa redactora do PXOM rescindiu o seu contrato, produc\u00edndose un estancamento na aplicaci\u00f3n do plan perante as queixas de numerosas asociaci\u00f3ns veci\u00f1ais e de empresarios.\nDeporte.\nDeportivamente a vila destaca pola pr\u00e1ctica do balonm\u00e1n, sendo o club m\u00e1is importante o Club Balonmano Chapela, que militou catro tempadas na Liga ASOBAL entre as tempadas 1996-97 e a 1999-00, conseguindo un s\u00e9timo posto como mellor rexistro na s\u00faa segunda tempada na elite do balonm\u00e1n espa\u00f1ol. Actualmente compite na segunda categor\u00eda estatal, a Divisi\u00f3n de Honra Prata e se encontra no 29\u00b0 posto na clasificaci\u00f3n hist\u00f3rica da Liga ASOBAL. Tam\u00e9n destaca nesta modalidade a Sociedade Atl\u00e9tica Redondela (SAR), que chegou a militar na segunda categor\u00eda do balonm\u00e1n espa\u00f1ol (Divisi\u00f3n de Honra Prata) e que na actualidade o fai na terceira categor\u00eda (Primeira Estatal).\nOutra modalidade deportiva de gran tradici\u00f3n \u00e9 o remo, sendo o club m\u00e1is destacado o Club de Remo Chapela, que compite na m\u00e1xima competici\u00f3n galega na categor\u00eda de trai\u00f1eiras, a LGT-A, e cuxa trai\u00f1eira \u00e9 chamada \"Chapela\". Outro club destacado \u00e9 o CCD Cesantes, da parroquia de Cesantes, que \u00e9 o segundo en importancia no concello, competindo na segunda categor\u00eda de regatas de trai\u00f1eiras en Galicia, a LGT-B.\nOutro deporte destacado na localidade \u00e9 o f\u00fatbol, sendo o club m\u00e1is destacado o Club Deportivo Choco, que milita no grupo I da Terceira Divisi\u00f3n. Na base destaca a EFB Redondela, fundada o 19 de xu\u00f1o de 2008. Na modalidade de f\u00fatbol sala, o principal representante da localidade \u00e9 o Redondela FS, que participa na rexional galega.\nOutra instituci\u00f3n deportiva da localidade \u00e9 o Centro Recreativo Cultural de Redondela na modalidade de tenis de mesa.\nLugares.\nPara unha lista completa de todos os lugares do concello vexa: Lugares de Redondela."}
{"id": "4779", "revid": "98629", "url": "https://gl.wikipedia.org/wiki?curid=4779", "title": "S\u00e9culo de Ouro", "text": "O S\u00e9culo de Ouro \u00e9 o per\u00edodo hist\u00f3rico do s\u00e9culo XVII, no que a literatura en castel\u00e1n e as artes en Espa\u00f1a acadan un dos seus mellores niveis. Durante os reinados de Filipe III e Filipe IV, autores -como Miguel de Cervantes, Lope de Vega, Francisco de Quevedo ou Calder\u00f3n de la Barca-, pintores e m\u00fasicos de Espa\u00f1a fan que as letras castel\u00e1s e as artes hispanas sexan admiradas por toda Europa.\nTalvez ser\u00eda m\u00e1is apropiado falar dos S\u00e9culos de Ouro, en plural, pois abarcan a \u00e9poca cl\u00e1sica ou de apoxeo da cultura espa\u00f1ola tanto do Renacemento (s\u00e9culo XVI) como do Barroco (s\u00e9culo XVII). Existen d\u00faas datas clave :\nO punto m\u00e1is alto deste apoxeo at\u00f3pase na obra de Miguel de Cervantes e Lope de Vega.\nO cadro deste per\u00edodo.\nO S\u00e9culo de ouro espa\u00f1ol correspondelle \u00e1 \u00e9poca na cal a econom\u00eda e a pol\u00edtica da Espa\u00f1a se estenden polo mundo. Xeralmente iniciase co ano 1492, ano de tres destacados sucesos: o final da Reconquista, a primeira viaxe ao Novo Mundo de Cristovo Col\u00f3n e a publicaci\u00f3n da Gram\u00e1tica de Nebrija. O per\u00edodo ac\u00e1base despois da independencia das Provincias Unidas fronte \u00e1 Espa\u00f1a dos Habsburgo, reco\u00f1ecida en 1648.\n\u00c9 un per\u00edodo de vitalidade ar\u00edstica extraordinaria na Espa\u00f1a e nos pa\u00edses castelanfalantes do Novo Mundo. Na historia da Arte o per\u00edodo \u00e9 asimilado ao Renacemento espa\u00f1ol. Esta vitalidade at\u00f3pase tam\u00e9n nos pa\u00edses castelanfalantes de Am\u00e9rica latina. Juana In\u00e9s da Cruz, o \u00faltimo grande escritor desta idade de ouro morre en Nova Espa\u00f1a no 1695. Na literatura e nas artes identif\u00edcase o S\u00e9culo de ouro, nos seus aspectos culturais co s\u00e9culo XVII."}
{"id": "4782", "revid": "56817", "url": "https://gl.wikipedia.org/wiki?curid=4782", "title": "Volkswagen Corrado", "text": "O Volkswagen Corrado \u00e9 un cup\u00e9 Hatchback tres portas de 2+2 prazas, creado por Volkswagen e constru\u00eddo por Karmann en Osnabr\u00fcck, Alema\u00f1a, dende 1988 a 1995."}
{"id": "4783", "revid": "127505", "url": "https://gl.wikipedia.org/wiki?curid=4783", "title": "Batalla de Guadalete", "text": "A batalla de Guadalete (en\u00a0\u00e1rabe cl\u00e1sico:\u00a0\u0645\u0639\u0631\u0643\u0629 \u0648\u0627\u062f\u064a \u0644\u0643\u0629) foi un conflito b\u00e9lico que tivo lugar no ano 711 preto do r\u00edo Guadalete, na provincia de C\u00e1diz. Supuxo a fin do reino visigodo e deu comezo \u00e1 invasi\u00f3n musulm\u00e1 da pen\u00ednsula Ib\u00e9rica.\nA partir de cr\u00f3nicas \u00e1rabes dos s\u00e9culos X e XI, afirmouse o enfrontamente entre o ex\u00e9rcito visigodo, comandado por derradeiro rei, Don Rodrigo, e un ex\u00e9rcito musulm\u00e1n procedente do norte de \u00c1frica e que entrou na Pen\u00ednsula grazas \u00f3s partidarios de Vitiza, o anterior rei, que prefer\u00edan que accedese o trono o fillo deste, Akhila, e que estivo comandado por Tariq ibn Ziyad, \u00e1s ordes co califato omeia de Damasco.\nComo consecuencia da batalla, o rei Don Rodrigo foi morto, rematou o reino visigodo, e comezou a invasi\u00f3n musulm\u00e1 da Pen\u00ednsula Ib\u00e9rica. Anos despois, no 722, a Batalla de Covadonga dar\u00eda comezo \u00e1 Reconquista."}
{"id": "4785", "revid": "127505", "url": "https://gl.wikipedia.org/wiki?curid=4785", "title": "CAD", "text": "CAD son as siglas de \"Computer Aided Design\" (dese\u00f1o asistido por ordenador) e ref\u00edrese \u00e1 utilizaci\u00f3n de sistemas inform\u00e1ticos para dese\u00f1ar planos t\u00e9cnicos dunha forma m\u00e1is r\u00e1pida. Empr\u00e9gase en arquitectura ou no dese\u00f1o de pezas. O programa m\u00e1is co\u00f1ecido \u00e9 AutoCAD.\nHistoria.\nIvan Sutherland desenvolveu o sistema SKETCHPAD en 1963, considerado o antecesor do CAD, as primeiras aplicaci\u00f3ns comerciais de CAD estaban dese\u00f1adas para as grandes industrias automobil\u00edsticas e aeroespaciais."}
{"id": "4786", "revid": "56817", "url": "https://gl.wikipedia.org/wiki?curid=4786", "title": "Computer Aided Manufacturing", "text": "Siglas de Computer Aided Manufacturing (fabricaci\u00f3n asistida por ordenador). Sistema para fabricaci\u00f3n de pezas, soldado, corte... autom\u00e1tico a partir duns planos t\u00e9cnicos. Empr\u00e9gase en conxunci\u00f3n de sistemas CAD. Algunha das tarefas nas que se emprega esta tecnolox\u00eda e a fabricaci\u00f3n de circu\u00edtos integrados, facendo por exemplo os buratos na placa, serigrafi\u00e1ndoa ou soldando."}
{"id": "4788", "revid": "1576", "url": "https://gl.wikipedia.org/wiki?curid=4788", "title": "FAT", "text": "FAT son as siglas de File Allocation Table (t\u00e1boa de asinaci\u00f3n de ficheiros). Sistema de ficheiros creado por Microsoft para o sistema operativo MS-DOS e que logo foi empregado en Windows.\nFAT 32.\nFAT 32 \u00e9 unha versi\u00f3n mellorada do sistema de ficheiros FAT. Ten un uso m\u00e1is eficiente do espazo porque ten uns cl\u00fasteres m\u00e1is pequenos ademais de permitir partici\u00f3ns m\u00e1is grandes que 2GB. Empezou a empregarse en \"Windows 95 ORS2\"."}
{"id": "4789", "revid": "89787", "url": "https://gl.wikipedia.org/wiki?curid=4789", "title": "Xosemar\u00eda Escriv\u00e1 de Balaguer", "text": "Xosemar\u00eda Escriv\u00e1 de Balaguer y Alb\u00e1s de nome secular Jos\u00e9 Mar\u00eda Juli\u00e1n Mariano Escriv\u00e1 de Balaguer y Alb\u00e1s, nado en Barbastro o 9 de xaneiro de 1902 e finado en Roma o 26 de xu\u00f1o de 1975, foi un sacerdote cat\u00f3lico aragon\u00e9s, co\u00f1ecido por ser o fundador do Opus Dei. Foi canonizado en 2002 polo papa Xo\u00e1n Paulo II.\nTraxectoria.\nPrimeiros anos.\nNaceu en 1902 en Barbastro, no seo dunha familia profundamente cristi\u00e1, fillo de Jos\u00e9 Escriv\u00e1 e Dolores Alb\u00e1s. O seu pai era comerciante de tecidos e posu\u00eda as\u00ed mesmo unha pequena chocolater\u00eda.\nEn 1915 quebrou o negocio de tecidos do pai e a familia houbo de trasladarse a Logro\u00f1o, onde o pai comezou outro traballo. Segundo o seu propio relato, nesa cidade, despois de ver unhas pegadas na neve dos pes descalzos dun relixioso, int\u00fae que Deus desexa algo del, a\u00ednda que non sabe exactamente que \u00e9. Pensa que poder\u00e1 descubrilo m\u00e1is doadamente se se fai sacerdote, e comeza a prepararse primeiro en Logro\u00f1o e m\u00e1is tarde no seminario de Zaragoza.\nSeguindo o consello de seu pai, na Universidade de Zaragoza estuda tam\u00e9n a carreira civil de Dereito como alumno libre. Jos\u00e9 Escriv\u00e1 finou en 1924 e Xos\u00e9 Mar\u00eda queda como cabeza de familia. Recibe a ordenaci\u00f3n sacerdotal o 28 de marzo de 1925 e comeza a exercer primeiro nunha parroquia rural e logo en Zaragoza.\nEn 1927 trasl\u00e1dase a Madrid con permiso do seu bispo para obter o doutoramento en Dereito. En Madrid, o 2 de outubro de 1928 funda o Opus Dei. Dende aquel d\u00eda traballa no desenvolvemento da fundaci\u00f3n ao tempo que contin\u00faa co ministerio pastoral que ten encomendado, e que lle pon en contacto coa enfermidade e a pobreza en hospitais e en barriadas populares de Madrid.\nGuerra civil.\nCando estoupa a guerra civil espa\u00f1ola, en 1936, Xosemar\u00eda Escriv\u00e1 at\u00f3pase en Madrid. A persecuci\u00f3n relixiosa obr\u00edgalle a refuxiarse en diferentes lugares. Exerce o seu ministerio sacerdotal clandestinamente, ata que d\u00e1 sa\u00eddo de Madrid. Despois dunha traves\u00eda polos Pireneos ata o sur de Francia, trasl\u00e1dase a Burgos.\nCando remata a guerra civil, en 1939, volve a Madrid. Nos anos seguintes dirixe exercicios espirituais para laicos, para cregos e para relixiosos. No mesmo ano 1939 remata os seus estudos de doutoramento en Dereito.\nDespois da Guerra.\nEn 1946 fixa a s\u00faa residencia en Roma. Obtivo o doutoramento en teolox\u00eda pola Pontificia Universidade Lateranense, grazas \u00e1 s\u00faa obra \"La Abadesa de las Huelgas\". \u00c9 nomeado consultor de d\u00faas Congregaci\u00f3ns Vaticanas, membro honorario da Pontificia Academia de Teolox\u00eda e prelado de honra da S\u00faa Santidade. Segue os preparativos e as sesi\u00f3ns do Concilio Vaticano II (1962-1965), e mant\u00e9n trato con moitos dos pais conciliares.\nDende Roma viaxa a distintos lugares de Europa para dar pulo ao establecemento e consolidaci\u00f3n do traballo apost\u00f3lico do Opus Dei. Co mesmo obxecto, entre 1970 e 1975 fai viaxes a M\u00e9xico, \u00e1 Pen\u00ednsula Ib\u00e9rica, Am\u00e9rica do Sur e Guatemala onde, ademais, ten reuni\u00f3ns de catequese con grupos de homes e mulleres.\nFalece en Roma o 26 de xu\u00f1o de 1975. Varios milleiros de persoas, entre elas bispos de distintos pa\u00edses \u2014en conxunto, un terzo do episcopado mundial\u2014, solicitan \u00e1 Santa S\u00e9 a apertura da s\u00faa causa de beatificaci\u00f3n e canonizaci\u00f3n.\nVeneraci\u00f3n.\nA s\u00faa causa foi introducida en 1981, e o 17 de maio de 1992 Xo\u00e1n Paulo II beatificouno na praza de San Pedro, en Roma. O 6 de outubro de 2002 foi canonizado en Roma, cunha asistencia de milleiros de persoas. Durante a cerimonia de canonizaci\u00f3n, o papa animou os presentes a buscar a santidade en medio do mundo, no traballo e na vida ordinaria, ensinanza central de Xosemar\u00eda Escriv\u00e1.\nPol\u00e9micas.\nSolicitude e concesi\u00f3n do Marquesado de Peralta.\nPosiblemente un dos episodios m\u00e1is controvertidos na vida de Escriv\u00e1 de Balaguer sucedeu no 1968. Cando solicita e lle concede o goberno de Franco, en parte grazas \u00e1 colaboraci\u00f3n dun membro do Opus Dei no Ministerio de Xustiza, o t\u00edtulo de III marqu\u00e9s de Peralta, t\u00edtulo que retivo sen usar durante catro anos, antes de renunciar a el en 1972 en favor do seu irm\u00e1n Santiago. Segundo a investigaci\u00f3n de Ricardo de la Cierva, a concesi\u00f3n, a\u00ednda que con boa intenci\u00f3n, foi obtida de xeito irregular.\nProceso de canonizaci\u00f3n.\nO r\u00e1pido proceso aos altares non estivo exento de pol\u00e9mica e oposici\u00f3n. Os detractores critican o que ven como unha canonizaci\u00f3n inmediata ou \"turbosantidade\" de Escriv\u00e1, e afirman que o proceso enteiro estivo cheo de irregularidades. Por\u00e9n, tam\u00e9n obtivo o apoio de diversas figuras da xerarqu\u00eda eclesi\u00e1stica.\nPublicaci\u00f3ns.\nAlg\u00fans libros foron publicados en vida; outros son p\u00f3stumos. O m\u00e1is co\u00f1ecido \u00e9 \"Cami\u00f1o\", unha colecci\u00f3n de 999 aforismos, que tivo unha importante recepci\u00f3n. Postumamente, public\u00e1ronse outras d\u00faas colecci\u00f3ns de aforismos: \"Surco\" e \"Forja\".\n\"La Abadesa de las Huelgas\" \u00e9 un estudo teol\u00f3xico-xur\u00eddico, a partir das fontes e documentos orixinais, sobre o caso extraordinario de xurisdici\u00f3n cuasiepiscopal por parte da abadesa do famoso mosteiro burgal\u00e9s. A primeira edici\u00f3n publicouse en 1944.\n\"Amar a la Iglesia\" re\u00fane tres homil\u00edas do fundador do Opus Dei: \"Lealtad a la Iglesia\", \"El fin sobrenatural de la Iglesia\" e \"Sacerdote para la eternidad\". O volume incl\u00fae ademais, dous artigos de Mons. \u00c1lvaro del Portillo arredor da figura do fundador do Opus Dei.\n\"Discursos sobre la Universidad\" \u00e9 un volume elaborado pola Universidade de Navarra por mor da beatificaci\u00f3n do seu Fundador e Primeiro Gran Chanceler, no que se recollen diversos discursos acad\u00e9micos pronunciados por Escriv\u00e1 de Balaguer ante a corporaci\u00f3n universitaria, a homil\u00eda pronunciada no campus da Universidade de Navarra en outubro de 1967 e algunhas outras declaraci\u00f3ns p\u00fablicas s\u00faas sobre temas universitarios.\nAdemais, publicaronse d\u00faas colecci\u00f3ns de homil\u00edas, \"Es Cristo que pasa\", adicado aos grandes momentos do ano lit\u00farxico, e \"Amigos de Dios\", no que glosa unha serie de virtudes. \"Santo Rosario\" e \"Via Crucis\" (obra p\u00f3stuma) est\u00e1n adicados a estas d\u00faas formas tradicionais da piedade cat\u00f3lica. Finalmente, \"Conversaciones con monse\u00f1or Escriv\u00e1 de Balaguer\" re\u00fane nun volume entrevistas concedidas a diversos medios de comunicaci\u00f3n e unha homil\u00eda pronunciada no \"campus\" da Universidade de Navarra en 1967.\nTanto de \"Cami\u00f1o\" como de \"Santo Rosario\" public\u00e1ronse edici\u00f3ns cr\u00edtico-hist\u00f3ricas. \"Cami\u00f1o\", \"V\u00eda Crucis\" e \"Santo Rosario\" foron traducidas ao galego.\nNo cine.\nNo ano 2011 estreouse \"There be Dragons\" (en galego, \"Atopar\u00e1s drag\u00f3ns\"), pel\u00edcula protagonizada por Charlie Cox, Wes Bentley, Dougray Scott e Olga Kurylenko, na que Charlie Cox d\u00e1 vida a Xosemar\u00eda. A ra\u00edz do horror da guerra civil espa\u00f1ola, un candidato para a canonizaci\u00f3n \u00e9 investigado por un xornalista que atopa que o seu propio pai ti\u00f1a unha conexi\u00f3n profunda, escura e devastadora."}
{"id": "4791", "revid": "127505", "url": "https://gl.wikipedia.org/wiki?curid=4791", "title": "Vitiza", "text": "Vitiza ou Witiza foi rei de Galiza entre o ano 694 e o 710, e ademais de Hispania e Septimania dende o ano 702. Convocou o XVIII concilio de Toledo. Tratou de atraer \u00e1 nobreza e aos xudeus. Foi un dos \u00faltimos reis visigodos, sucedido por Don Rodrigo e precedido polo seu pai \u00c9xica.\nTraxectoria.\nFoi nomeado rei de Galicia polo seu pai, quen mantivo o goberno do reino dos visigodos en tanto que o fillo rex\u00eda o dos suevos. Vitiza, estableceu a corte real en Tui, e foi un gobernante m\u00e1is suave c\u00f3 seu pai e incluso convidou \u00f3s nobres desterrados a volver ao reino, devolv\u00e9ndolles as s\u00faas posesi\u00f3ns.\nAntes da s\u00faa morte asociou o seu trono \u00f3 seu fillo, Akhila II, mentres que outros nobres tomaron partido por \"Roderik\", Rodrigo, que finalmente acceder\u00eda \u00f3 trono non sen oposici\u00f3n dos chamados vitizianos, que un ano despois, no 711, abrir\u00edan as portas da Pen\u00ednsula \u00f3s musulm\u00e1ns, pondo punto e remate \u00f3 reino visigodo.\nNas cr\u00f3nicas do rei Afonso III, xa no s\u00e9culo IX, dise que Vitiza rex\u00eda Galiza desde Tui, de xeito que o seu pai \u00c9xica gobernaba o reino dos godos e o fillo o dos suevos."}
{"id": "4792", "revid": "1131", "url": "https://gl.wikipedia.org/wiki?curid=4792", "title": "Alessandro Farnese (duque de Parma)", "text": "Alessandro Farnese, nado en Roma o 27 de agosto de 1545 e finado en Arras (Francia) o 3 de decembro de 1592, foi un xeneral espa\u00f1ol e duque de Parma.\nTraxectoria.\nFillo de Margarida de Parma e polo tanto neto de Carlos I. Estudou na Corte espa\u00f1ola e casou con Mar\u00eda de Portugal. En 1571 destacou na batalla de Lepanto como man dereita de Juan de Austria. No 1574 ord\u00e9naselle dirixi-los terzos espa\u00f1ois en Italia, cos que se dirixiu a Flandres para defende-los intereses da coroa. No 1578 seguindo a recomendaci\u00f3n do seu fillo Xo\u00e1n, Filipe II nomeouno gobernador dos Pa\u00edses Baixos.\nDurante o seu goberno tomou Maastricht e confirmou a vixencia do Edicto Perpetuo, tratado polo cal Filipe II era reco\u00f1ecido como \u00fanico monarca lex\u00edtimo dos Pa\u00edses Baixos e a cat\u00f3lica como a \u00fanica relixi\u00f3n. Nos seguintes anos, combatendo contra a Uni\u00f3n de Utrecht comandada por Guillerme de Orange, Farnesio tivo que ceder algunhas prazas importantes: Cambrai, Antuerpen... Pero cos asasinatos do duque de Anjou e de Guillerme de Orange, l\u00edderes da Uni\u00f3n de Utretch, os terzos espa\u00f1ois recuperaron Bruxelas, Gante e Antuerpen (1585).\nNo 1587 defende Flandres contra a invasi\u00f3n inglesa comandada polo duque de Leicester.\nEn 1590 entra en Francia para defende-los intereses da Liga Cat\u00f3lica e derrota a Henrique IV na batalla de Ligny. Logo liberou vilas como Nimega e R\u00faan, e venceu a Henrique IV unha vez m\u00e1is na batalla de Aumale. Falecer\u00eda de febre tras recibir unha bala nunha das batallas en Francia.\nUn terzo da Lexi\u00f3n Espa\u00f1ola leva na s\u00faa honra o seu nome."}
{"id": "4794", "revid": "1131", "url": "https://gl.wikipedia.org/wiki?curid=4794", "title": "Francisco I", "text": "O nome Francisco I pode referirse a:"}
{"id": "4800", "revid": "98629", "url": "https://gl.wikipedia.org/wiki?curid=4800", "title": "Corea do Norte", "text": "Corea do Norte, oficialmente Rep\u00fablica Popular e Democr\u00e1tica de Corea, \u00e9 un pa\u00eds asi\u00e1tico que ocupa a metade norte da Pen\u00ednsula de Corea. Ten fronteira ao norte coa China e con Rusia; ao leste co mar do Xap\u00f3n; ao sur con Corea do Sur e ao oeste coa ba\u00eda de Corea. A s\u00faa capital e cidade m\u00e1is poboada \u00e9 Pyongyang.\n\u00c9 membro da Organizaci\u00f3n das Naci\u00f3ns Unidas dende 1991, as\u00ed como do Movemento de Pa\u00edses Non Ali\u00f1ados e do G77.\nHistoria.\nA ocupaci\u00f3n militar xaponesa de Corea terminou co fin da segunda guerra mundial en 1945. Corea foi ent\u00f3n dividida en dous partes polo paralelo 38: a Uni\u00f3n de Rep\u00fablicas Socialistas Sovi\u00e9ticas (URSS) tomou o control da parte Norte, e o ex\u00e9rcito dos Estados Unidos da parte Sur. Isto conduciu a que en 1948 se establecesen dous gobernos independentes no Norte e no Sur, cada un reclamando a s\u00faa soberan\u00eda sobre a totalidade de Corea.\nAs crecentes tensi\u00f3ns entre os gobernos do Norte e do Sur desembocaron na Guerra de Corea cando o 25 de xu\u00f1o de 1950 o ex\u00e9rcito de Corea do Norte cruzou o paralelo 38 (que actuaba de fronteira) e atacou. A guerra continuou ata o 27 de xullo de 1953, cando o Comit\u00e9 da Organizaci\u00f3n das Naci\u00f3ns Unidas (ONU), os voluntarios da Rep\u00fablica Popular da China e Corea do Norte asinaron o armisticio da Guerra de Corea. Unha zona desmilitarizada foi establecida para separar os dous pa\u00edses.\nCorea do Norte foi dirixida desde 1948 por Kim Il Sung ata a s\u00faa morte o 8 de xullo de 1994. Despois, o 8 de outubro de 1997, o seu fillo Kim Jong-il foi nomeado Secretario Xeral do Partido dos Traballadores de Corea. En 1998, foi nomeado Presidente da Comisi\u00f3n Nacional de Defensa e a s\u00faa posici\u00f3n foi declarada como \"o cargo m\u00e1is alto do Estado\". Xeralmente as relaci\u00f3ns internacionais melloraron. Ata houbo un cume Norte-Sur hist\u00f3rico en xu\u00f1o de 2000. Con todo, as tensi\u00f3ns volveron a facerse visibles coa continuaci\u00f3n por parte de Corea do Norte do seu programa de armas nucleares.\nDurante o mandato de Kim Jong-il no final da d\u00e9cada dos noventa, a econom\u00eda do pa\u00eds descendeu considerablemente e a escaseza de comida f\u00edxose evidente en numerosas \u00e1reas. Segundo algunhas organizaci\u00f3ns de axuda, un desco\u00f1ecido pero gran n\u00famero de persoas (algunhas cifran o n\u00famero ao redor dos tres mill\u00f3ns; \"The Economist\" estima que entre 600.000 e 1\u00a0000\u00a0000) morreron como consecuencia da fame negra norcoreana de 1995-98, intensificada por un colapso no sistema de distribuci\u00f3n de comida. Numerosos norcoreanos penetraron ilegalmente na China \u00e1 busca de alimentos. Corea do Norte \u00e9 un dos sitios m\u00e1is illados do mundo, con severas restrici\u00f3ns na entrada ou sa\u00edda do pa\u00eds. A prensa \u00e9 controlada polo Estado e organizaci\u00f3ns de masas, e a ideolox\u00eda Juche, que consiste en non depender dos demais, \u00e9 a oficial do goberno.\nNos \u00faltimos anos, o seu programa nuclear desatou pol\u00e9mica entre os estados nucleares, particularmente Estados Unidos, polos obxectivos do seu desenvolvemento militar. Mentres que o goberno norcoreano argumenta que o desenvolvemento de armamento nuclear ten unha finalidade disuasiva e de eventual defensa, a administraci\u00f3n estadounidense e a Uni\u00f3n Europea consideran ilegal a posesi\u00f3n de material b\u00e9lico at\u00f3mico por parte de Corea do Norte.\nSituaci\u00f3n Pol\u00edtica.\nA \"Rep\u00fablica Popular Democr\u00e1tica de Corea\" \u00e9 unha rep\u00fablica socialista baseada na ideolox\u00eda juche.\nO m\u00e1ximo \u00f3rgano do Estado \u00e9 a Asemblea Popular Suprema, que conta con 687 membros, elixidos por sufraxio universal cada cinco anos. Cando a Asemblea non se atopa reunida, as s\u00faas funci\u00f3ns son realizadas polo Comit\u00e9 Permanente, cuxos membros son elixidos pola Asemblea. Actualmente hai tres partidos con representaci\u00f3n no Parlamento: o Partido dos Traballadores de Corea, o Partido Socialdem\u00f3crata de Corea e o Partido Chondo\u00edsta Chongu.\nO poder executivo est\u00e1 repartido en tres ramas: o primeiro ministro (xefe de goberno), actualmente Kim Tok-hun, o Presidente do Comit\u00e9 Permanente da Asemblea Popular Suprema, Choe Ryong-hae, e o Presidente da Comisi\u00f3n de Asuntos de Estado de Corea do Norte, Kim Jong-un. Este \u00faltimo \u00e9 o cargo con m\u00e1is poder, sendo ademais fillo e neto respectivamente de Kim Il-sung e Kim Jong-il, mencionados no pre\u00e1mbulo da Constituci\u00f3n como \"L\u00edderes Eternos da Corea Juche\".\nDivisi\u00f3n Administrativa.\nA Corea do Norte est\u00e1 subdividida en 9 provincias, 3 cidades controladas directamente polo goberno central e algunhas outras rexi\u00f3ns especiais.\nXeograf\u00eda.\nCorea do Norte at\u00f3pase na metade norte, a partir do paralelo 38, da pen\u00ednsula de Corea. Est\u00e1 bordeada por dous mares, ao occidente polo mar Amarelo e a ba\u00eda de Corea; e ao oriente polo Mar do Leste. O seu terreo presenta numerosas serras e monta\u00f1as, separadas por profundos e estreitos vales. Na costa oeste predominan as chairas. O punto m\u00e1is alto do pa\u00eds \u00e9 o pico do monte Paektu co\u00f1ecido en Corea do Norte como \"Paektu-san\", a 2774 msnm. Entre os r\u00edos m\u00e1is importantes at\u00f3panse o Tumen e o Yalu, os cales forman a fronteira norte con China.\nO clima local \u00e9 t\u00e9pedo, sendo a \u00e9poca con m\u00e1is precipitaci\u00f3ns o ver\u00e1n, durante unha estaci\u00f3n de choivas denominada \"jangma\". Os invernos poden ser moi fortes.\nA cidade m\u00e1is grande de Corea do Norte \u00e9 a s\u00faa capital, Pyongyang (ou \"P'y\u014fngyang\"). Outras cidades a destacar son: Kaes\u014fng, no sur; Sinuiju, no noroeste; W\u014fnsan e Hamhung no leste; e Ch'\u014fngjin no nordeste.\nO territorio \u00e9 monta\u00f1oso, con cordilleiras cubertas por bosques ao leste, sobre o litoral do Mar do Xap\u00f3n.\nEconom\u00eda.\nCorea do Norte ten unha econom\u00eda dirixida \u00f3 estilo sovi\u00e9tico. As relaci\u00f3ns econ\u00f3micas co estranxeiro son m\u00ednimas e o pa\u00eds recibe axuda alimentaria da ONU. Relatos de fame en masa son com\u00fans.\nCultura.\nEn Corea do Norte a cultura tradicional \u00e9 especialmente protexida. O nivel de alfabetizaci\u00f3n \u00e9 case total (99% homes e 99% mulleres). A liberdade relixiosa \u00e9 un dereito constitucional en Corea do Norte. As relixi\u00f3ns m\u00e1is com\u00fans son o budismo, o confucianismo, o chondokio (que combina elementos budistas e cristi\u00e1ns), e nas rexi\u00f3ns interiores, cultos cham\u00e1nicos tradicionais. \u00c9 unha cultura moi variada canto \u00e1s s\u00faas culturas descendentes da China.\nDeportes.\nOs deportes m\u00e1is practicados no pa\u00eds son o judo e o tenis de mesa (a xogadora Kim Hyang foi subcampioa nos Xogos Ol\u00edmpicos de Atenas 2004).\nA mellor participaci\u00f3n de Corea do Norte nos Xogos Ol\u00edmpicos foi en Barcelona '92, onde o combinado nacional conseguiu nove medallas malia que ning\u00fan dos seus atletas foi campi\u00f3n ol\u00edmpico. Nos de Pek\u00edn 2008 lograron tam\u00e9n unha boa participaci\u00f3n, ga\u00f1ando d\u00faas medallas de ouro, unha de bronce e tres de prata.\nO 17 de xu\u00f1o do 2009, a selecci\u00f3n de f\u00fatbol logrou a s\u00faa clasificaci\u00f3n \u00e1 Copa Mundial de F\u00fatbol de 2010 celebrada en Sur\u00e1frica, a que foi a s\u00faa segunda participaci\u00f3n neste evento, logo de empatar sen goles contra Arabia Saudita en Riad, eliminando a Ir\u00e1n e levando os sauditas \u00e1 repesca. No campionato quedou eliminada na primeira fase de grupos, tras perder contra Brasil, Portugal e Costa do Marfil (0-3).\nTurismo.\nO n\u00famero de turistas que visitan Corea do Norte cada ano \u00e9 moi pequeno, a\u00ednda que aumentou durante os \u00faltimos anos e esp\u00e9rase que aumente moito m\u00e1is a curto prazo. A construci\u00f3n da estaci\u00f3n de esqu\u00ed de Masikryong forma parte do plan para o aumento do turismo.\nViaxar desde o estranxeiro pode resultar complicado; existen poucos pa\u00edses con representaci\u00f3n diplom\u00e1tica norcoreana e s\u00f3 algunhas axencias autorizadas poden organizar viaxes."}
{"id": "4803", "revid": "23204", "url": "https://gl.wikipedia.org/wiki?curid=4803", "title": "N\u00fcrnberg", "text": "N\u00fcrnberg (en alem\u00e1n: \"N\u00fcrnberg\" , no dialecto fr\u00e1ncico: \"N\u00e4mberch\"), \u00e1s veces escrito en galego N\u00faremberg, \u00e9 unha cidade alem\u00e1 da rexi\u00f3n administrativa da Franconia Media, no estado de Baviera. At\u00f3pase xunto ao r\u00edo Pegnitz e ten unha poboaci\u00f3n de 540.000 habitantes (2022).\n\u00c9 co\u00f1ecida polo seu mercado de Nadal, visitado por m\u00e1is de dous mill\u00f3ns de persoas. Acolleu tam\u00e9n os xu\u00edzos contra os nacionalsocialistas no final da segunda guerra mundial.\nHistoria.\nA s\u00faa historia rem\u00f3ntase a 1050. O seu centro hist\u00f3rico est\u00e1 rodeado por unha muralla medieval de m\u00e1is de 5\u00a0km constru\u00edda en 1325. Esta muralla foi a terceira que se constru\u00edu debido ao crecemento da s\u00faa poboaci\u00f3n co paso dos anos e para garantir a seguridade da cidade, xa que custodiaba as reliquias e xoias imperiais entre 1424 e 1796.\nEn 1934 o Partido Nazi celebrou o seu Congreso Partidario do Reich. Estas imaxes p\u00f3dense ver no filme \"Triumph des Willens\" de Leni Riefenstahl, que marca o apoxeo da propaganda nazi.\nDurante a segunda guerra mundial foi bombardeada polos brit\u00e1nicos o 13 de outubro de 1941 e trala propia guerra os aliados celebraron os xu\u00edzos de N\u00fcrnberg para xulgar \u00f3s dirixentes alem\u00e1ns capturados."}
{"id": "4808", "revid": "168", "url": "https://gl.wikipedia.org/wiki?curid=4808", "title": "MacArthur", "text": ""}
{"id": "4809", "revid": "98629", "url": "https://gl.wikipedia.org/wiki?curid=4809", "title": "Arma SS", "text": "A Arma SS (\"Waffen-SS\") foi o corpo de combate da Schutzstaffel (tam\u00e9n co\u00f1ecida como SS), fundada en Alema\u00f1a en 1939, despois de que esta organizaci\u00f3n se dividise entre o brazo pol\u00edtico (\"Allgemeine-SS\") e o militar, a Arma SS.\nO Partido Nazi (NSDAP), creou un corpo de seguridade chamado SA, co\u00f1ecido como \"os camisas pardas\". Este era dirixido por Ernst R\u00f6hm, trala sa\u00edda de Hitler do c\u00e1rcere despois do Pustch de M\u00fanic (1923) Rohm comezou a rivalizar no liderado do NSDAP con Hitler. Este, decidiu crear unha garda pretoriana \u00e1 marxe das SA, ser\u00eda a \"forza de choque\" ou \"Schuztaffel\". Esta forza de choque estar\u00eda dentro da organizaci\u00f3n das SA pero recibir\u00eda ordes s\u00f3 de Hitler directamente.\nDa semente que sup\u00f3n o Schuztaffel nacen en 1925 as SS. Oito anos despois, esta garda de elite con forte adoutrinamento pol\u00edtico conta con 50.000 membros. Nese momento, Adolf Hitler decide fundar unha Garda de Korps, unha elite dentro da propia elite das SS. 120 homes que rodear\u00edan a Adolf Hitler en todo momento para a s\u00faa protecci\u00f3n.\nTam\u00e9n en 1933 \u00e9 cando se crean os Comandos Especiais ou \"Sonderkommando\", unidades de adestramento en Berl\u00edn que pasar\u00edan a se-lo Leibstandarte Adolf Hitler. En 1934 cr\u00e9ase o Servizo Especial das SS ou \"SS Verfugungstruppe\" (SS-VT). Himmler, amigo persoal do Fuhrer (nesta \u00e9poca), e comandante en xefe das SS, forma dous rexementos SS o \"Xermania\" e o \"Deutschland\". Estas unidades est\u00e1n organizadas de xeito militar, pero os seus compo\u00f1entes est\u00e1n adoutrinados no nacionalsocialismo. \u00c9 o primeiro elo do ex\u00e9rcito de fan\u00e1ticos que ser\u00eda a Arma SS. Paul Hassler, xeneral de brigada, \u00e9 o primeiro xefe militar das SS.\nEn agosto de 1938, Hitler autoriza a motorizaci\u00f3n das forzas da SS. Tantos miles de homes actuando como polic\u00eda do NSDAP era un malgasto para o que se \u00eda aveci\u00f1ar. Por fin, a Arma SS participa nunha operaci\u00f3n a grande escala, a\u00ednda que a\u00ednda non comezou a guerra: a ocupaci\u00f3n de Austria e os Sudetes, que tras referendo, aceptaron a volta a Alema\u00f1a.\nEn outubro de 1939 cr\u00e9anse as primeiras divisi\u00f3ns da Arma SS, a\u00ednda que act\u00faan encadradas dentro da Wehrmacht. Cos rexementos \"Deutschland\", \"Xerman\u00eda\" e \"Der Fuehrer\" cr\u00e9ase a \"Divisi\u00f3n SS Verfugugs\", que co reforzamento da \"Leibstandarte Adolf Hitler\" ser\u00edan as d\u00faas primeiras divisi\u00f3ns das recentemente estreadas Waffen SS (Arma SS).\nCoa invasi\u00f3n de Francia (10 de maio de 1940), a Arma SS entra definitivamente a actuar da man da Wehrmacht como as unidades que m\u00e1is baixas sofren e que sempre se sit\u00faan en primeira li\u00f1a. Tam\u00e9n, pese as oposici\u00f3ns do Estado Maior da Wehrmacht, reciben o mellor material recentemente sa\u00eddo das f\u00e1bricas.\nA Arma SS desaparecer\u00eda co suicidio de Heinrich Himmler en 1945."}
{"id": "4810", "revid": "10599", "url": "https://gl.wikipedia.org/wiki?curid=4810", "title": "Nuremberg", "text": ""}
{"id": "4811", "revid": "168", "url": "https://gl.wikipedia.org/wiki?curid=4811", "title": "Waffen SS", "text": ""}
{"id": "4812", "revid": "12452", "url": "https://gl.wikipedia.org/wiki?curid=4812", "title": "Naci\u00f3ns Unidas", "text": ""}
{"id": "4813", "revid": "98629", "url": "https://gl.wikipedia.org/wiki?curid=4813", "title": "Island hopping", "text": "Island hopping, \"saltar entre illas\", foi a t\u00e1ctica usada polo ex\u00e9rcito dos Estados Unidos durante a segunda guerra mundial na fronte do Pac\u00edfico contra o Imperio Xapon\u00e9s.\nDese\u00f1ada polo Xeneral MacArthur e apodada tam\u00e9n \"leap frogging\" (\"Saltos de ra\"), consist\u00eda en centralos recursos e a acci\u00f3n b\u00e9lica na conquista dunhas poucas illas importantes e pouco defendidas do Oc\u00e9ano Pac\u00edfico para as\u00ed poder ir \"saltando\" ata o arquip\u00e9lago xapon\u00e9s. Esta t\u00e1ctica chegaba a sortear posici\u00f3ns xaponesas moi ben defendidas e fortificadas, e ademais, grazas \u00f3 emprego de submarinos para facer un bloqueo naval, imped\u00eda que o Xap\u00f3n utilizase os recursos das illas sorteadas polos Estados Unidos.\nIsto causou que moitas tropas xaponesas que ocupaban illas pequenas (especialmente de Filipinas e Guam) quedasen completamente illadas das novidades da guerra, e d\u00e9cadas despois a\u00ednda pensasen que a guerra continuase, e seguisen defendendo a s\u00faa posici\u00f3n, nalg\u00fans casos ata ben entrados os anos 70."}
{"id": "4814", "revid": "168", "url": "https://gl.wikipedia.org/wiki?curid=4814", "title": "Xeneral MacArthur", "text": ""}
{"id": "4815", "revid": "1131", "url": "https://gl.wikipedia.org/wiki?curid=4815", "title": "Cinabrio", "text": "O cinabrio (tam\u00e9n chamado cinabarita; do lat\u00edn \"cinabar\"), \u00e9 un mineral da clase dos sulfuros cuxa f\u00f3rmula qu\u00edmica \u00e9 HgS (cont\u00e9n un 85% de mercurio e un 15% de xofre). \u00c9 de cor vermella p\u00farpura, trasl\u00facido, de dureza 2,5 e densidade 8,1 g/cm3.\nAparencia.\nNa s\u00faa forma cristalina o cinabrio presenta un parecido notable co cuarzo na s\u00faa simetr\u00eda e caracteres \u00f3pticos. Coma o cuarzo, exhibe unha polarizaci\u00f3n circular, e Alfred Des Cloizeaux demostrou que pos\u00fae quince veces o poder rotativo do cuarzo. Pres\u00e9ntase normalmente nunha masa granular de cristais rombo\u00e9dricos. Raia o xeso e \u00e9 raiado pola calcita.\nObtenci\u00f3n.\nF\u00f3rmase xunto as rochas volc\u00e1nicas e fontes c\u00e1lidas.\nO cinabrio p\u00f3dese encontrar en t\u00f3dolos lugares que producen mercurio especialmente en Almad\u00e9n (Espa\u00f1a), Nuevo Almad\u00e9n (California), Idrija (Eslovenia), Landsberg, preto de Ober-Moschel no Palatinado, Ripa, \u00f3 p\u00e9 dos Alpes, Apuan (Toscana), a monta\u00f1a Avala (Serbia), a rexi\u00f3n de Huancavelica (Per\u00fa) e a provincia de Kweichow na China, de onde foron obtidos moi finos cristais.\nUsos.\nAdemais de ser fonte importante de mercurio, \u00e9 tam\u00e9n empregado en instrumental cient\u00edfico, aparellos el\u00e9ctricos e ortodoncia.\nOutros sulfuros.\nOutros sulfuros de importancia son:\nA galena, a pirita, a calcopirita, a arsenopirita e a pirrotina."}
{"id": "4816", "revid": "98629", "url": "https://gl.wikipedia.org/wiki?curid=4816", "title": "Heinz Guderian", "text": "Heinz Guderian, nado en Klum (na actualidade en Polonia) o 17 de xu\u00f1o de 1888 e finado en Schwangau bei Fussen (RFA) 14 de maio de 1954, foi un xeneral de blindados alem\u00e1n. \u00c9 co\u00f1ecido por ser o ide\u00f3logo do \"Blitzkrieg\" (Guerra L\u00f3strego), no seu libro \"Achtung Panzers!\" (\"\u00a1Coidado, tanques!\").\nTraxectoria.\nAsistiu \u00e1 Academia Militar de Berl\u00edn entre 1901 e 1907. En 1908 exerceu como segundo tenente no batall\u00f3n J\u00e4ger n\u00ba 10, \u00e1s ordes do seu pai.\nCasou en 1913. Froito dese matrimonio tivo dous fillos, que tam\u00e9n acabaron no ex\u00e9rcito alem\u00e1n.\nEn 1915 pasou a ser capit\u00e1n, especializ\u00e1ndose no uso da radio. En 1918, rematada a primeira guerra mundial, pasou a formar parte do Alto Estado Maior do Reichwehr. Entre 1924 e 1935 escribiu numerosos artigos sobre a guerra mecanizada no \"Military Weekly\".\nEn 1930 asume o mando do 3\u00ba Batall\u00f3n prusiano de Transporte Motorizado. Parte dos carros blindados deste batall\u00f3n son maquetas de madeira. Guderian adestra \u00f3s seus oficiais con motocicletas e cami\u00f3ns. Ese mesmo ano ascende a tenente coronel, e en 1931 ascende a coronel.\nEn 1933 Hitler rechaza o Tratado de Versalles e ordena a formaci\u00f3n de tres divisi\u00f3ns blindadas. Guderian pasa a comandar a segunda, como Maior Xeneral. En 1938, xa como Tenente Xeneral, conduce o XVI Corpo do Ex\u00e9rcito da Wehrmacht a Austria e Checoslovaquia.\nEn 1939 \u00e9 nomeado Xeneral de t\u00f3dalas \"Panzertruppen\". Ser\u00e1 o responsable do reclutamento, adestramento e equipamento de t\u00f3dalas unidades motorizadas. Na invasi\u00f3n de Polonia recibe a Cruz de Ferro de Primeira clase e a Cruz de Cabaleiro.\nEn 1940 os carros blindados alem\u00e1ns que entran en Francia por Sedan levan un gran \"G\" pintado na blindaxe na s\u00faa honra. En 1941 comanda o II Ex\u00e9rcito Panzer e recibe as Follas de Carballo para a s\u00faa Cruz de Cabaleiro. \u00c9 relevado do servizo activo tras ter diferenzas de opini\u00f3n co seu superior, Mariscal de Campo von Kluge.\nEn 1943 Hitler ch\u00e1mao para formar un grupo de traballo con Albert Speer, Ministro de Armamento. Comeza a incrementarse a produci\u00f3n de tanques. En decembro de 1944, en tres semanas Alema\u00f1a produce tantos tanques como en todo 1939.\nEn 1945, por desacordos con Hitler, \u00e9 novamente relevado. Trala rendici\u00f3n alem\u00e1, os aliados deciden non xulgalo en Nuremberg como criminal de guerra. Sae da prisi\u00f3n de Allendorf en 1948 e volve coa s\u00faa familia."}
{"id": "4821", "revid": "1410", "url": "https://gl.wikipedia.org/wiki?curid=4821", "title": "Indonesia", "text": "Indonesia, oficialmente Rep\u00fablica de Indonesia (en indonesio: \"Republik Indonesia\"), \u00e9 un extenso pa\u00eds insular localizado entre o sueste asi\u00e1tico e Ocean\u00eda e entre os oc\u00e9anos \u00cdndico e Pac\u00edfico, ocupando boa parte do territorio do maior arquip\u00e9lago do mundo, de 17.508 illas, as illas da Sonda, e m\u00e1is a metade occidental da illa de Nova Guinea, posu\u00edndo un total dun 267 mill\u00f3ns de habitantes, convertendo a Indonesia no cuarto pa\u00eds m\u00e1is poboado do mundo. Con 1\u00a0905\u00a0569 km\u00b2, Indonesia \u00e9 o d\u00e9cimo sexto pa\u00eds do mundo por superficie e a s\u00faa densidade de poboaci\u00f3n de 134 hab/km\u00b2 sit\u00faao no 88 no mundo. Indonesia \u00e9 unha rep\u00fablica, cun poder lexislativo e un presidente escolleitos por sufraxio e o goberno ten a s\u00faa sede central na cidade de Iacarta, a capital.\nPese a ser un arquip\u00e9lago, ten fronteiras terrestres con Malaisia na illa de Borneo, con Timor Leste na illa de Timor, e con Pap\u00faa Nova Guinea, na illa de Nova Guinea. O pa\u00eds est\u00e1 ba\u00f1ado polos oc\u00e9anos Pac\u00edfico e \u00cdndico.\nAlgunhas das illas do arquip\u00e9lago son Xava (a m\u00e1is densamente poboada), Borneo, Sumatra, C\u00e9lebes, Timor ou Nova Guinea.\nO arquip\u00e9lago indonesio \u00e9 unha rexi\u00f3n importante para o comercio xa dende o s\u00e9culo VII, dende que o reino de Srivijaya comezou a comerciar coa China e coa India. Gradualmente, os gobernantes locais adoptaron a cultura, relixi\u00f3n e o modelo pol\u00edtico dos indios, e no s\u00e9culo I\u00a0d.\u00a0C. apareceron varios reinos hind\u00fas e budistas na rexi\u00f3n. A historia indonesia foi influenciada polas potencias for\u00e1neas que buscaron explotar os seus recursos naturais. Despois de que os comerciantes musulm\u00e1ns introduciran o islam, e durante a era dos descubrimentos, as potencias europeas comezaron a disputarse o monopolio do comercio de especias nas Molucas. Tras tres s\u00e9culos e medio de colonialismo neerland\u00e9s, Indonesia obtivo a s\u00faa independencia pouco despois da segunda guerra mundial.\nDende aquela a historia de Indonesia foi turbulenta, enfront\u00e1ndose a desastres naturais, corrupci\u00f3ns, o separatismo, o proceso de democratizaci\u00f3n e per\u00edodos de cambios econ\u00f3micos.\nA trav\u00e9s das s\u00faas numerosas illas, o pobo indonesio est\u00e1 conformado por distintos grupos \u00e9tnicos, ling\u00fc\u00edsticos e relixiosos. Os xavaneses son o maior grupo \u00e9tnico e politicamente o dominante. Indonesia desenvolveu unha identidade compartida definida por un idioma nacional, pola diversidade \u00e9tnica, o pluralismo relixioso dentro dunha poboaci\u00f3n de maior\u00eda musulm\u00e1 e unha historia de colonialismo constante e a s\u00faa loita contra el. O lema nacional de Indonesia, \"Bhinneka Tunggal Ika\" (\"Unidade na diversidade\"), articula a diversidade que conforma \u00e1 naci\u00f3n. Non obstante, as tensi\u00f3ns sectarias e o separatismo conduciron a violentos enfrontamentos que minaron a estabilidade pol\u00edtica e econ\u00f3mica do pa\u00eds. A pesar da s\u00faa gran poboaci\u00f3n e as rexi\u00f3ns densamente poboadas, en Indonesia at\u00f3panse vastas terras inhabitadas que o fan un dos pa\u00edses do mundo con maior biodiversidade, integr\u00e1ndose na lista dos pa\u00edses megadiversos.\nPese a ter moitos recursos naturais, a pobreza \u00e9 unha caracter\u00edstica que define \u00e1 Indonesia contempor\u00e1nea.\nEtimolox\u00eda.\nA verba \"Indonesia\" deriva do lat\u00edn \"Indus\", que significa \"India\" e do grego \u03bd\u1fc6\u03c3\u03bf\u03c2 \"nesos\", que significa \"illa\". O nome data do s\u00e9culo XVIII, precedendo a formaci\u00f3n da Indonesia independente. En 1850, George Earl, un etn\u00f3logo ingl\u00e9s, propuxo os termos \"Indunesians\", ou tam\u00e9n \"Malayunesians\", para referirse aos habitantes do \"arquip\u00e9lago indio\" ou do \"arquip\u00e9lago malaio\". Na mesma publicaci\u00f3n, un estudante de Earls, James Richardson Logan, utiliza a palabra \"Indonesia\" como sin\u00f3nimo para \"arquip\u00e9lago indio\". Mais os acad\u00e9micos neerlandeses que escrib\u00edan publicaci\u00f3ns nas Indias Orientais non utilizaban a verba \"Indonesia\", utilizaron termos como \"Maleische Archipel\" (\"Arquip\u00e9lago Malaio\"); \"Nederlandsch Oost Indi\u00eb\" (Indias Orientais Neerlandesas); \"de Oost\" (o Leste); ou incluso \"Insulinde\".\nDesde 1900, o nome \"Indonesia\" tornouse m\u00e1is com\u00fan nos c\u00edrculos acad\u00e9micos de f\u00f3ra dos Pa\u00edses Baixos, e grupos nacionalistas indonesios adopt\u00e1rono para a s\u00faa expresi\u00f3n pol\u00edtica. Adolf Bastian, da Universidade de Berl\u00edn, popularizou o nome a trav\u00e9s do seu libro \"Indonesien oder die Islas des Malayischen Archipels, 1884\u20131894\". O primeiro erudito indonesio en utilizar o nome foi Suwardi Suryaningrat (Ki Hajar Dewantara), cando en 1913 estableceu unha imprenta nos Pa\u00edses Baixos co nome \"Indonesisch Pers-mesa'.\nHistoria.\nPrehistoria.\nRestos fosilizados de \"homo erectus\", popularmente co\u00f1ecido como o home de Xava, suxiren que o arquip\u00e9lago indonesio foi habitado desde hai dous mill\u00f3ns de anos aproximadamente. O \"Homo sapiens\" chegou \u00e1 rexi\u00f3n ao redor de 43.000 a.C. Os austronesios, quen constit\u00faen a maior\u00eda da poboaci\u00f3n contempor\u00e1nea, emigraron ao sueste asi\u00e1tico desde o actual Taiw\u00e1n. Ao redor do ano 2000\u00a0a.\u00a0C., chegaron a Indonesia e mentres expand\u00edan os seus territorios, confinaron os melanesios nativos a habitar as illas m\u00e1is orientais do arquip\u00e9lago. A principios do s\u00e9culo\u00a0VIII\u00a0a.\u00a0C., as condici\u00f3ns agr\u00edcolas ideais e o perfeccionamento das t\u00e9cnicas para o cultivo de arroz permitiron o xurdimento de pequenas aldeas, vilas e reinos. A posici\u00f3n estrat\u00e9xica de Indonesia fomentou o comercio interinsular e internacional. Por exemplo, os v\u00ednculos comerciais con reinos indios e a China establec\u00e9ronse varios s\u00e9culos a.\u00a0C., co que se demostra que o comercio foi parte fundamental na historia de Indonesia.\nInfluencias indias e musulm\u00e1s.\nDesde o s\u00e9culo\u00a0VII\u00a0d.\u00a0C., floreceu o poderoso reino naval de Srivijaya, como resultado do comercio e as influencias do hindu\u00edsmo e do budismo que se importaron con eles. Entre os s\u00e9culos VIII e X, prosperaron e desapareceron as dinast\u00edas Saliendra e Mataram, deixando grandes monumentos relixiosos na illa de Xava, tales como Borobudur (Sailendra) e Prambanan (Mataram). Durante o s\u00e9culo XIII, fundouse o reino hind\u00fa de Majapahit no oriente da illa de Xava, e baixo o mando de Gajamada, a s\u00faa influencia expandiuse sobre gran parte de Indonesia, dando lugar a un per\u00edodo que a mi\u00fado se co\u00f1ece como a \"idade de ouro\" da historia de Indonesia.\nA\u00ednda que os comerciantes musulm\u00e1ns viaxaron a trav\u00e9s do sueste asi\u00e1tico desde principios da era isl\u00e1mica, os primeiros vestixios de poboaci\u00f3ns musulm\u00e1s en Indonesia rem\u00f3ntanse ao s\u00e9culo XIII no norte de Sumatra. Gradualmente, outras \u00e1reas indonesias adoptaron o islam, e desde finais do s\u00e9culo XVI \u00e9 a relixi\u00f3n dominante en Xava e Sumatra. Na s\u00faa maior parte, as pr\u00e1cticas isl\u00e1micas at\u00f3panse superpostas e combinadas con outras influencias culturais e relixiosas que exist\u00edan previo \u00e1 s\u00faa chegada, que deron forma \u00e1 corrente predominante do islam en Indonesia, especialmente na illa de Xava.\n\u00c9poca colonial.\nOs primeiros europeos chegaron a Indonesia en 1512, cando os comerciantes portugueses, dirixidos por Francisco Serr\u00e3o, tentaron monopolizar as fontes da noz moscada, o cravo e a pementa nas Molucas. Posteriormente, en 1602 os holandeses estableceron a Compa\u00f1\u00eda Holandesa das Indias Orientais (VOC) e converteuse na potencia europea dominante na zona. Tras a quebra, a VOC formalmente disolveuse en 1800, o goberno dos Pa\u00edses Baixos estableceu as Indias Orientais Neerlandesas como unha colonia nacionalizada.\nDurante a maior parte do per\u00edodo colonial, o control neerland\u00e9s sobre o arquip\u00e9lago foi tenue fora dalgunhas illas e zonas costeiras. As tropas neerlandesas constantemente dedic\u00e1banse a sufocar rebeli\u00f3ns dentro e f\u00f3ra da illa de Xava. A influencia dos dirixentes locais, tales como o pr\u00edncipe Diponegoro en Xava central, Imam Bonjol en Sumatra central e Pattimura nas Molucas; ademais dunha guerra sanguenta en Aceh que durou trinta anos, debilitaron os neerlandeses e reduciron as forzas militares coloniais. A pesar das profundas divisi\u00f3ns pol\u00edticas e sociais, durante a guerra de independencia os indonesios un\u00edronse na s\u00faa loita pola liberdade. So a principios do s\u00e9culo XX o dominio neerland\u00e9s ampliouse ao que posteriormente ser\u00edan os l\u00edmites actuais de Indonesia.\nIndependencia.\nFinalmente, a invasi\u00f3n e ocupaci\u00f3n xaponesa durante a segunda guerra mundial terminaron co dominio neerland\u00e9s, e alentou o movemento de independencia indonesio previamente suprimido polos xaponeses. Dous d\u00edas despois da rendici\u00f3n do Xap\u00f3n en agosto de 1945, Sukarno, un influente l\u00edder nacionalista, declarou a independencia e foi nomeado presidente. Os Pa\u00edses Baixos trataron de restablecer o control sobre o pa\u00eds, dando lugar a unha loita armada e diplom\u00e1tica que terminou en decembro de 1949, cando ante a presi\u00f3n internacional, os neerlandeses reco\u00f1eceron formalmente a independencia de Indonesia (con excepci\u00f3n do territorio neerland\u00e9s de Nova Guinea Occidental, que se incorporou tras o acordo de Nova York de 1962 e a acta de libre elecci\u00f3n da ONU). A pesar das extraordinarias divisi\u00f3ns pol\u00edticas, sociais e sectarias, os indonesios, en xeral, atoparon a unidade na s\u00faa loita pola independencia.\nSukarno pasou da democracia cara ao autoritarismo e mantivo o poder ao equilibrar as forzas opostas dos militares , o islam pol\u00edtico e o cada vez m\u00e1is poderoso Partido Comunista de Indonesia (PKI). O 30 de setembro de 1965, un intento de golpe de estado foi contrarrestado polo ex\u00e9rcito liderado polo xeneral Suharto, quen instigou unha violenta campa\u00f1a anticomunista, durante o cal se atribu\u00edu ao PKI o intento de golpe de estado e o partido foi disolto. Entre 500\u00a0000 e un mill\u00f3n de persoas foron asasinadas durante estes enfrontamentos. O xefe do ex\u00e9rcito, o xeneral Suharto, suplantou o xa debilitado Sukarno e en marzo de 1968 foi nomeado formalmente presidente. A administraci\u00f3n da \"nova orde\" ( ou \"Orba\") termo acu\u00f1ado por Suharto foi apoiada polo goberno dos Estados Unidos, e alentou o investimento estranxeiro directo no pa\u00eds, un factor importante para o crecemento econ\u00f3mico nas tres d\u00e9cadas posteriores. Con todo, a \"nova orde\" autoritaria foi amplamente acusado de corrupci\u00f3n e represi\u00f3n violenta da oposici\u00f3n pol\u00edtica.\nEntre 1997 e 1998, Indonesia foi o pa\u00eds m\u00e1is duramente afectado pola crise financeira asi\u00e1tica. Isto aumentou o descontento popular coa \"nova orde\" e as protestas populares increment\u00e1ronse ata que Suharto dimitiu o 21 de maio de 1998. En 1999, Timor Oriental votou a favor de separarse de Indonesia, despois dunha ocupaci\u00f3n militar de vinte e cinco anos, que estivo marcada pola condena internacional e dunha brutal represi\u00f3n dos timorenses. Tras a renuncia de Suharto asume o poder o vicepresidente Jusuf Habibie ata a realizaci\u00f3n das primeiras elecci\u00f3ns presidenciais o 7 de xu\u00f1o de 1999 nas que Abdurrahman Wahid \u00e9 elixido presidente. O 23 de xullo do 2001 \u00e9 obrigado a dimitir, e Megawati Sukarnoputri, filla do primeiro presidente Sukarno e vicepresidente de Wahid, conv\u00e9rtese na nova presidente. Nas seguintes elecci\u00f3ns realizadas o 5 de abril de 2004 resultou electo Susilo Bambang Yudhoyono, que ser\u00e1 presidente ata outubro de 2014 en que \u00e9 elixido Joko Widodo. A inestabilidade pol\u00edtica e econ\u00f3mica, a axitaci\u00f3n social, a corrupci\u00f3n e o terrorismo frearon o progreso. A\u00ednda que as relaci\u00f3ns entre diferentes grupos relixiosos e \u00e9tnicos son en gran medida harmoniosas, o descontento de varias minor\u00edas e a violencia seguen sendo problemas nalgunhas rexi\u00f3ns.\nXeograf\u00eda.\nAs illas de Indonesia at\u00f3panse entre as latitudes 11\u00b0 S e 6\u00b0 N, e as lonxitudes 95\u00b0 L e 141\u00b0 L. \u00c9 o maior pa\u00eds arquip\u00e9l\u00e1go do mundo, cunha extensi\u00f3n de 5.120 quil\u00f3metros de leste a oeste e 1.760 quil\u00f3metros de norte a sur. Segundo o Ministerio de Coordinaci\u00f3n de Asuntos Mar\u00edtimos do pa\u00eds, Indonesia ten 17.504 illas esparexidas a ambos os lados do ecuador, (16.056 das cales est\u00e1n rexistradas na ONU), ao redor de 6,000 das cales est\u00e1n habitadas. As cinco illas maiores son Xava, Sumatra, Kalimantan (a parte indonesia de Borneo), Nova Guinea (compartida con Pap\u00faa Nova Guinea) e C\u00e9lebes. Indonesia comparte fronteiras con Malaisia nas illas de Borneo e Sebatik, con Pap\u00faa Nova Guinea na illa de Nova Guinea e con Timor Oriental na illa de Timor. Ademais, s\u00f3 alg\u00fans estreitos separan a Indonesia de Singapur, Filipinas e Australia. A capital, Iacarta, sit\u00faase na illa de Xava e \u00e9 a maior cidade da naci\u00f3n, seguida de Bandung, Surabaia, Medan e Semarang.\nCon 4884 msnm, o Puncak Jaya en Pap\u00faa \u00e9 o monte m\u00e1is alto e m\u00e1is grande de Indonesia, mentres o lago Toba en Sumatra \u00e9 o maior lago do pa\u00eds, cunha \u00e1rea de 1145\u00a0km\u00b2. Os maiores r\u00edos de Indonesia est\u00e1n nas illas de Kalimantan e Nova Guinea e incl\u00faen o Kapuas, Barito, Mamberamo, Sepik e Mahakam. Serven como ligaz\u00f3ns de comunicaci\u00f3n e transporte entre os asentamentos fluviais da illa.\nXeolox\u00eda.\nA localizaci\u00f3n de Indonesia nos bordos das placas tect\u00f3nicas do Pac\u00edfico, a Eurasi\u00e1tica e a Indoaustraliana, conv\u00e9rtena nun lugar con numerosos volc\u00e1ns e con terremotos frecuentes. Indonesia ten polo menos 150 volc\u00e1ns activos, inclu\u00edndo o Krakatoa e o Tambora, famosos polas s\u00faas erupci\u00f3ns devastadoras no s\u00e9culo XIX. A erupci\u00f3n do supervolc\u00e1n Toba, fai aproximadamente 70\u00a0000 anos, foi unha das maiores erupci\u00f3ns xamais vistas e unha cat\u00e1strofe de alcance mundial. Entre os desastres ocasionados pola actividade s\u00edsmica recente at\u00f3panse o maremoto de 2004 que matou a preto de 167\u00a0736 persoas no norte de Sumatra, e o terremoto de Xava de maio de 2006. Con todo, a cinza volc\u00e1nica \u00e9 un dos principais factores que contrib\u00faen a gran fertilidade do chan, feito que mantivo historicamente as densidades de poboaci\u00f3n de Xava e Bal\u00ed.\nClima.\nIndonesia at\u00f3pase ao longo do ecuador e o seu clima tende a ser relativamente uniforme durante todo o ano, polo que tan so ten d\u00faas estaci\u00f3ns, unha estaci\u00f3n h\u00famida e unha estaci\u00f3n seca, sen grandes variaz\u00f3ns entre o ver\u00e1n e o inverno; a temperatura media de Iacarta \u00e9 de 26 a 30\u00a0\u00b0C. Para a maior parte do territorio de Indonesia, a estaci\u00f3n seca cae entre maio e outubro e a estaci\u00f3n h\u00famida entre novembro e abril. O clima de Indonesia \u00e9 case enteiramente tropical, dominado polo clima de selva tropical que se atopa en todas as grandes illas de Indonesia.\nA precipitaci\u00f3n anual media var\u00eda de 1780\u00a0mm nas terras baixas, ata 6100\u00a0mm nas rexi\u00f3ns monta\u00f1osas. As zonas monta\u00f1osas da costa oeste de Sumatra, Xava Occidental, Kalimantan, C\u00e9lebes e Pap\u00faa reciben a maior parte das precipitaci\u00f3ns. Xeralmente, a humidade \u00e9 elevada, cunha media de aproximadamente o 80\u00a0%.\nBiodiversidade.\nO tama\u00f1o, o clima tropical e a xeograf\u00eda do arquip\u00e9lago indonesio converteno no terceiro pa\u00eds con maior nivel de biodiversidade do mundo (despois do Brasil e o Per\u00fa), sendo a s\u00faa flora e fauna unha mestura de especies provenientes de Asia e Australasia. Unha vez vinculadas co continente asi\u00e1tico, as illas de Sumatra, Xava, Borneo e Bal\u00ed, te\u00f1en unha gran variedade de fauna asi\u00e1tica. Grandes especies como o tigre de Sumatra, os rinocerontes, o orangut\u00e1n, o elefante asi\u00e1tico e o leopardo, algunha vez foron abundantes ata chegar o extremo oriental de Bal\u00ed, pero o n\u00famero de individuos e a s\u00faa distribuci\u00f3n reduc\u00edronse drasticamente. Durante moito tempo, as illas C\u00e9lebes, Nusa Tenggara e Molucas, atop\u00e1banse separadas das terras emerxidas continentais, polo que desenvolveron a s\u00faa propia flora end\u00e9mica e a s\u00faa fauna, \u00fanicas no mundo. Os bosques cobren aproximadamente o 70\u00a0% do pa\u00eds. En Sumatra e Kalimantan, predominan as especies vexetais de Asia. Con todo, os bosques m\u00e1is pequenos e m\u00e1is densamente poboados da illa de Xava, foron arrasados en gran medida debido \u00e1s actividades humanas. Pap\u00faa formaba parte da masa de terra australiana e \u00e9 fogar dunha flora e fauna estreitamente relacionada coa de Australia.\nS\u00f3 Australia supera a Indonesia en canto ao grao de endemismo nas s\u00faas especies, co 26\u00a0% das 1531 especies de aves e o 39\u00a0% das s\u00faas 515 especies de mam\u00edferos end\u00e9micos. Os 54\u00a0716 quil\u00f3metros de litoral est\u00e1n rodeados de mares tropicais que contrib\u00faen ao alto nivel de biodiversidade do pa\u00eds. Indonesia ten unha ampla gama de ecosistemas mari\u00f1os, inclu\u00edndo praias, dunas, estuarios, mangleirais, arrecifes de coral, campos de algas mari\u00f1as, chairas de marea, marismas, e ecosistemas insulares pequenos. O naturalista brit\u00e1nico, Alfred Wallace, describe unha li\u00f1a divisoria entre a distribuci\u00f3n e a convivencia das especies de Asia e Australasia en Indonesia. Unha li\u00f1a imaxinaria co\u00f1ecida como a li\u00f1a de Wallace, corre de norte a sur ao longo do bordo da plataforma da Sonda, entre Kalimantan e C\u00e9lebes, ao longo do profundo estreito de Lombok, entre as illas de Lombok e Bal\u00ed. Ao oeste da li\u00f1a, a flora e fauna \u00e9 m\u00e1is asi\u00e1tica; ao avanzar cara ao oriente de Lombok, cada vez hai m\u00e1is especies australianas. No seu libro de 1869, \"The Malay Archipelago\" (\"O arquip\u00e9lago Malaio\"), Wallace describiu numerosas especies \u00fanicas da zona. A rexi\u00f3n das illas entre a s\u00faa li\u00f1a e Nova Guinea denom\u00ednase agora Wallacea.\nMedio ambiente.\nA grande e crecente poboaci\u00f3n de Indonesia xunto coa r\u00e1pida industrializaci\u00f3n presentan graves problemas ambientais, que a mi\u00fado contan cunha prioridade baixa debido os altos niveis de pobreza. Entre os principais problemas ambientais at\u00f3panse a deforestaci\u00f3n en grande escala (na s\u00faa maior parte ilegal), a produci\u00f3n de smog, a sobreexplotaci\u00f3n dos recursos mari\u00f1os e os problemas ambientais asociados coa r\u00e1pida urbanizaci\u00f3n e o desenvolvemento econ\u00f3mico, en particular a contaminaci\u00f3n do aire, a conxesti\u00f3n vehicular, o manexo de desperdicios, a dispo\u00f1ibilidade de auga potable e o manexo das augas residuais. A destruci\u00f3n dos h\u00e1bitats naturais ameaza a supervivencia dos ind\u00edxenas e de varias especies end\u00e9micas, inclu\u00edndo 140 especies de mam\u00edferos identificadas pola Uni\u00f3n Internacional para a Conservaci\u00f3n da Natureza ( UICN) como especies ameazadas, e quince especies identificadas como en perigo de extinci\u00f3n, entre as que se atopa o orangut\u00e1n de Sumatra.\nOrganizaci\u00f3n pol\u00edtico-administrativa.\nIndonesia est\u00e1 dividida en 33 provincias e distritos: Aceh, Bal\u00ed, Bantam, Bangka-Belitung, Bengkulu, C\u00e9lebes Central, C\u00e9lebes Setentrional, C\u00e9lebes Meridional, C\u00e9lebes Suroriental, Celebes Occidental, Iacarta, Gorontalo, Jambi, Yogyakarta, Xava Central, Xava Oriental, Xava Occidental, Kalimantan Central, Kalimantan Oriental, Kalimantan Meridional, Kalimantan Occidental, Lampung, Maluku (ou Molucas), Maluku Setentrional, Nusatenggara Oriental, Nusatenggara Occidental, Riau, Riau arquip\u00e9lago, Sumatra Setentrional, Sumatra Meridional, Sumatra Occidental, a provincia de Pap\u00faa, Pap\u00faa Occidental e Timor Occidental .\nCinco das provincias te\u00f1en un car\u00e1cter especial e cada provincia ten a s\u00faa propia lexislatura e gobernador. As provincias subdiv\u00eddense en rexencias (\"kabupaten\") e cidades (\"kota\"), que \u00e1 s\u00faa vez se subdividen en subdistritos (\"kecamatan\") e pobos (\"desa\" ou \"kelurahan\"). Trala posta en funcionamento de medidas de autonom\u00eda rexional en 2001, as rexencias e as cidades convert\u00e9ronse nas unidades administrativas claves, responsables de proporcionar a maior\u00eda dos servizos gobernamentais.\nEconom\u00eda.\nIndonesia sufriu de grandes problemas econ\u00f3micos no final dos anos noventa, pero a econom\u00eda reestabilizouse recentemente.\nO pa\u00eds conta con extensos recursos naturais como petr\u00f3leo, gas natural, cobre e ouro. A s\u00faa agricultura produce principalmente arroz, t\u00e9, caf\u00e9, especias e goma. Tam\u00e9n son moi importantes as madeiras tropicais, das que Indonesia \u00e9 un gran produtor e exportador. Desgraciadamente, gran parte da talla non est\u00e1 controlada, coas consecuencias que iso carrexa.\nA industria de bens de consumo \u00e9 tam\u00e9n moi importante, producindo en grande escala bens para exportaci\u00f3n. Destacan o sector t\u00e9xtil e o da electr\u00f3nica.\nOs maiores socios comerciais de Indonesia son Xap\u00f3n, os Estados Unidos e naci\u00f3ns veci\u00f1as como Singapur, Malaisia e Australia.\nDemograf\u00eda.\nNo ano 2007, Indonesia ti\u00f1a unha poboaci\u00f3n de 245\u00a0452\u00a0739 habitantes. A esperanza de vida \u00e9 de 70 anos. O 87,9% da poboaci\u00f3n esta alfabetizada. A media de fillos por muller \u00e9 de 2,38.\nAs d\u00faas maiores cidades de Indonesia est\u00e1n en Xava: Iacarta, cunha poboaci\u00f3n de 8\u00a0222\u00a0515 habitantes (censo de 1990), \u00e9 a capital e o principal centro comercial. Outras cidades importantes de Xava son Surabaia (2\u00a0473\u00a0272 hab.), Bandung (2\u00a0056\u00a0915) e Semarang (1\u00a0249\u00a0230).\nEn Sumatra, at\u00f3pase a cidade de Medan, a capital da provincia de Sumatra setentrional, cunha poboaci\u00f3n (1990) de 1\u00a0730\u00a0052 habitantes, e Palembang, no sur, con 1\u00a0140\u00a0918 habitantes. Ujung Pandang (antiga Makasar), en C\u00e9lebes, conta con 944.372 habitantes e Banjarmasin, en Borneo, con 480.737 habitantes.\nA illa de Xava cunha \u00e1rea de soamente 132.000 km\u00b2, est\u00e1 habitada por 114 mill\u00f3ns de persoas o cal representa unha densidade de poboaci\u00f3n de 864 persoas por quil\u00f3metro cadrado e conv\u00e9rtea nun dos lugares m\u00e1is densamente poboados do mundo. Se Xava fose un pa\u00eds independente, ser\u00eda o segundo pa\u00eds m\u00e1is denso do mundo, logo de Bangladesh.\nCultura.\nA cultura de Indonesia resultou da longa interacci\u00f3n entre as formas culturais ind\u00edxenas e as influencias estranxeiras. Indonesia local\u00edzase no centro do antigas rutas comerciais entre Extremo Oriente, Asia Meridional e o Oriente Medio, o que resultou en que moitas das pr\u00e1cticas culturais foran fortemente influenciadas por m\u00faltiples relixi\u00f3ns, hindu\u00edsmo, budismo, confucianismo, islam e cristianismo. O resultado \u00e9 unha complexa mestura moi diferente das culturas ind\u00edxenas orixinais. As\u00ed danzas xavanesas conte\u00f1en aspectos da cultura e mitolox\u00eda hindu\u00edsta.\nTam\u00e9n son co\u00f1ecidos os espect\u00e1culos de teatro de sombras wayang kulit de Xava, onde se representan diversos eventos mitol\u00f3xicos.\nLingua.\nA\u00ednda que no pa\u00eds son faladas 742 linguas, a lingua indonesia \u00e9 a oficial do estado. \u00c9 ensinada nas escolas e falado por case toda a poboaci\u00f3n, amais de ser o idioma usado nos negocios, a pol\u00edtica, os medios de comunicaci\u00f3n estatais, o ensino e o mundo acad\u00e9mico. Na d\u00e9cada de 1920 o nacionalismo indonesio comezou a promover o idioma, declarado oficial en 1945 tras a proclamaci\u00f3n de independencia do pa\u00eds. O indonesio foi constru\u00eddo a partir dunha \"lingua franca\" usada amplamente en toda a rexi\u00f3n do sueste asi\u00e1tico, polo que se encontra estreitamente relacionado co malaio, oficial en Malaisia, Brunei e Singapur.\nA maior parte da poboaci\u00f3n indonesia fala canto menos un dos idiomas locais (\"bahasa daerah\"), decote como lingua materna. Entre eles, o xavan\u00e9s \u00e9 o m\u00e1is falado, ao corresponder ao grupo \u00e9tnico maior. Por outra parte, en Pap\u00faa f\u00e1lanse m\u00e1is de 500 linguas pap\u00faas e linguas austronesias, nunha rexi\u00f3n de s\u00f3 2,7 mill\u00f3ns de persoas.\nBoa parte da poboaci\u00f3n que asistiu \u00e1 escola antes da declaraci\u00f3n de independencia a\u00ednda sabe falar o neerland\u00e9s, e hai interese entre a xente nova por aprender esta lingua.\nRelixi\u00f3n.\nAproximadamente un 80% da poboaci\u00f3n indonesia profesa a relixi\u00f3n isl\u00e1mica, o que converte a Indonesia na maior naci\u00f3n musulm\u00e1 do mundo. O 20% restante div\u00eddese entre cat\u00f3licos, protestantes, budistas e hindu\u00edstas. En n\u00fameros marxinais, sobre todo en zonas remotas de Borneo e a Pap\u00faa Indonesia, existen crenzas animistas."}
{"id": "4822", "revid": "15490", "url": "https://gl.wikipedia.org/wiki?curid=4822", "title": "Corpo de ex\u00e9rcito", "text": "O corpo de ex\u00e9rcito \u00e9 unha unidade militar formada por entre d\u00faas e catro divisi\u00f3ns, de aproximadamente entre 28.000 e 33.000 homes. Entre dous ou tres corpos de ex\u00e9rcito forman un ex\u00e9rcito. \nNas unidades mecanizadas equivale a tres brigadas."}
{"id": "4823", "revid": "1410", "url": "https://gl.wikipedia.org/wiki?curid=4823", "title": "Divisi\u00f3n (militar)", "text": "A divisi\u00f3n, \u00e9 a unidade militar maior que o rexemento pero menor que o corpo de ex\u00e9rcito, formada por aproximadamente 10.000 membros.\nNas Forzas Armadas de Espa\u00f1a \u00e9 a unidade aut\u00f3noma maior, por exemplo: Divisi\u00f3n Acoirazada Brunete ou Divisi\u00f3n Castillejos."}
{"id": "4824", "revid": "2445", "url": "https://gl.wikipedia.org/wiki?curid=4824", "title": "Mariscal Montgomery", "text": ""}
{"id": "4825", "revid": "22570", "url": "https://gl.wikipedia.org/wiki?curid=4825", "title": "Rexemento", "text": "O rexemento \u00e9 unha unidade militar formada por 1.500 homes ou m\u00e1is. Adoitan formalo varios batall\u00f3ns.\nRexementos salientables.\nO Rexemento de Patricios."}
{"id": "4829", "revid": "98629", "url": "https://gl.wikipedia.org/wiki?curid=4829", "title": "Fronte (guerra)", "text": "Nun contexto b\u00e9lico, unha fronte fai referencia a unha unidade militar que comparte Estado Maior formada por tres ou m\u00e1is ex\u00e9rcitos. A \u00faltima vez en verse unha foi na guerra do Iom Quippur, no deserto do N\u00e9guev (Israel), a pesar do seu nome, era unha fronte moito menor que as da segunda guerra mundial."}
{"id": "4830", "revid": "168", "url": "https://gl.wikipedia.org/wiki?curid=4830", "title": "Desembarco en Normand\u00eda", "text": ""}
{"id": "4836", "revid": "101", "url": "https://gl.wikipedia.org/wiki?curid=4836", "title": "Minerais", "text": ""}
{"id": "4844", "revid": "23204", "url": "https://gl.wikipedia.org/wiki?curid=4844", "title": "Reino dos Pa\u00edses Baixos", "text": "O Reino dos Pa\u00edses Baixos \u00e9 un Estado soberano membro da Uni\u00f3n Europea composto por catro pa\u00edses, os Pa\u00edses Baixos, Aruba, Cura\u00e7ao e Sint Maarten.\nO Estatuto do Reino dos Pa\u00edses Baixos, data de 1954, determina os asuntos xestionados polo Reino. O monarca do Reino \u00e9 tam\u00e9n o monarca de cada un dos pa\u00edses. O monarca encabeza o consello rexente executivo do Reino e de cada un dos pa\u00edses, sendo representado por gobernadores nas illas do Caribe. Os asuntos xestionados polo reino son os relacionados coa defensa, as relaci\u00f3ns internacionais, a cidadan\u00eda e a extradici\u00f3n. Outros asuntos son delegados nos gobernos nacionais.\nO Estatuto do Reino puxo fin \u00e1 relaci\u00f3n colonial entre os Pa\u00edses Baixos por unha banda e as Antillas Neerlandesas e o Suriname pola outra. O 25 de novembro de 1975, o Suriname converteuse en pa\u00eds independente e en 1986 Aruba obtivo un Estatuto separado das restantes illas das Antillas Holandesas, que se disolveron en 2010. \nA monta\u00f1a m\u00e1is alto do Reino \u00e9 o Monte Scenery (862 m) na pequena illa de Saba, nas Antillas Holandesas.\nConstituci\u00f3n.\nO Reino dos Pa\u00edses Baixos est\u00e1 rexido polo Estatuto para o Reino dos Pa\u00edses Baixos, o que se aplica en calquera parte do reino.\nCada un dos catro pa\u00edses membros ten a s\u00faa propia constituci\u00f3n, polo que existen catro constituci\u00f3ns: Constituci\u00f3n dos Pa\u00edses Baixos (\"Grondwet van het Koninkrijk der Nederlanden\"), Constituci\u00f3n de Cura\u00e7ao (\"Staatsregeling van Cura\u00e7ao\"), a Constituci\u00f3n de Sint Maarten (\"Staatsregeling van Sint Maarten\") e a Constituci\u00f3n de Aruba (\"Staatsregeling van Aruba\"). Cada un dos catro territorios ten tam\u00e9n a s\u00faa propia administraci\u00f3n, o seu propio parlamento, e a s\u00faa propia cidadan\u00eda e xuntos forman un arranxo sui generis que ten as caracter\u00edsticas dun Estado federal, dunha confederaci\u00f3n, dunha federaci\u00f3n e dunha uni\u00f3n cun monarca como o xefe de estado, representado separadamente por gobernadores. As instituci\u00f3ns do Reino at\u00f3panse na s\u00faa maior parte nos Pa\u00edses Baixos, cunha representaci\u00f3n (o Gobernador de Aruba, o Gobernador de Cura\u00e7ao, o Gobernador de Sint Maarten e un representante do estado neerland\u00e9s) nos territorios de ultramar.\nGoberno.\nO Estatuto do Reino dos Pa\u00edses Baixos decide que se considera asunto do reino e que \u00f3rgano debe encargarse de devandito asunto.\nAsuntos.\nOs asuntos do reino incl\u00faen:\nAdministraci\u00f3n.\nO monarca, xunto co consello de ministros (\"Rijksministerraad\"), ten a administraci\u00f3n do reino. O consello de ministros est\u00e1 constitu\u00eddo polo consello de miinistros dos Pa\u00edses Baixos e dous ministros representantes das illas caribe\u00f1as.\nAs leis aplicables dentro do reino co\u00f1\u00e9cense como Leis do Reino (\"Rijkswetten\").\nO monarca \u00e9 o xefe de estado do reino. Como reside nos Pa\u00edses Baixos, des\u00edgnanse dous gobernadores como representantes da casa real ante os gobernos das illas.\nHistoria.\nAntes de 1830 (formalmente, 1839) o Reino Unido dos Pa\u00edses Baixos inclu\u00eda tam\u00e9n a B\u00e9lxica.\nAntes de 1954, Suriname, Cura\u00e7ao e as demais dependencias eran colonias dos Pa\u00edses Baixos. A partir dese ano, as relaci\u00f3ns entre os Pa\u00edses Baixos, Suriname e Cura\u00e7ao foron moi tensas. Suriname e as Antillas Neerlandesas obtiveron o status de pa\u00eds, o que lles daba certa autonom\u00eda nos seus asuntos internos con respecto \u00e1 metr\u00f3pole. Foi as\u00ed como polo novo estatuto os Pa\u00edses Baixos entregaban parte da s\u00faa soberan\u00eda ao reino dos Pa\u00edses Baixos, en materia de asuntos estranxeiros e de cidadan\u00eda.\nEn 1975, Suriname converteuse nunha rep\u00fablica independente, segreg\u00e1ndose completamente do Reino. En 1986, Aruba, ata ent\u00f3n parte das Antillas Neerlandesas, conseguiu converterse nun novo estado aut\u00f3nomo, a\u00ednda que continuou a ser parte do reino.\nEn outubro de 2010 disolv\u00e9ronse as Antillas Neerlandesas e Cura\u00e7ao e Sint Maarten accederon \u00e1 autonom\u00eda ese ano."}
{"id": "4845", "revid": "98629", "url": "https://gl.wikipedia.org/wiki?curid=4845", "title": "Holanda (rexi\u00f3n)", "text": "Holanda \u00e9 unha rexi\u00f3n hist\u00f3rica no centro-oeste dos Pa\u00edses Baixos.\nTen unha superficie de 5.488\u00a0km2 e unha poboaci\u00f3n de 6\u00a0065\u00a0459 habitantes (2006), que lle d\u00e1 unha alta densidade de poboaci\u00f3n, 1.105,22 hab/km2.\nO termo \"Holanda\" util\u00edzase a mi\u00fado para o conxunto do reino dos Pa\u00edses Baixos, que \u00e9 xeralmente aceptado en varios contextos, pero molesto para unha parte dos neerlandeses, especialmente nas outras provincias do reino.\nFoi un condado do Sacro Imperio Romano Xerm\u00e1nico que, en 1477, pasou a formar parte das Dezasete Provincias dos Habsburgo (Pa\u00edses Baixos espa\u00f1ois). M\u00e1is tarde ser\u00eda o principal Estado da Rep\u00fablica das Sete Provincias Unidas dos Pa\u00edses Baixos (1581 - 1795).\nNa actualidade a rexi\u00f3n est\u00e1 dividida en d\u00faas provincias: Holanda do Norte (\"Noord-Holland\") e Holanda do Sur (\"Zuid-Holland\"), creadas en 1840.\nHistoria.\nAt\u00e9 o s\u00e9culo IX, os habitantes do territorio eran de procedencia frisoa. A zona era parte de Frisia. A finais do s\u00e9culo IX, Holanda converteuse nun condado do Sacro Imperio Romano Xerm\u00e1nico. O primeiro conde de Holanda que se co\u00f1ece con certeza foi Teodorico I, que reinou desde 896 at\u00e9 931. Foi sucedido por unha longa lista de condes holandeses, que at\u00e9 o ano 1101 co\u00f1ec\u00e9ronse como condes de Frisia.\nCando o conde Xo\u00e1n I morrreu sen descendencia en 1299, o condado foi herdado por Xo\u00e1n II de Avesnes, conde de Hainaut. Na \u00e9poca de Guillerme V (da Casa de Wittelsbach, 1354\u20131388), o conde de Holanda tam\u00e9n foi o conde de Hainaut e de Zelandia.\nM\u00e1is tarde, diversos enfrontamentos armados tiveron lugar at\u00e9 que Jacqueline I, condesa de Hainaut, viuse obrigada a ceder todas as s\u00faas posesi\u00f3ns, inclu\u00edndo Holanda, ao seu primo Filipe III de Borgo\u00f1a, co\u00f1ecido como Filipe \"o Bo\", en 1432. Como consecuencia, Holanda converteuse en parte dos Pa\u00edses Baixos borgo\u00f1\u00f3ns e, m\u00e1is tarde, en 1477, pasou a formar parte das Dezasete Provincias dos Habsburgo (Pa\u00edses Baixos espa\u00f1ois).\nNo s\u00e9culo XVI, o condado converteuse na rexi\u00f3n europea m\u00e1is densamente urbanizada, coa maior\u00eda da poboaci\u00f3n vivindo nas grandes urbes. Nos Pa\u00edses Baixos espa\u00f1ois, Holanda era a rexi\u00f3n dominante do norte; a influencia pol\u00edtica de Holanda determinou en gran medida o dominio borgo\u00f1\u00f3n sobre a zona.\nO \u00faltimo conde de Holanda foi Filipe III, m\u00e1is co\u00f1ecido como Filipe II, rei de Espa\u00f1a. Foi deposto oficialmente en 1581 mediante a Acta de abxuraci\u00f3n, pola que xurdiu a rep\u00fablica das sete Provincias Unidas dos Pa\u00edses Baixos, a\u00ednda que os monarcas hisp\u00e1nicos conservaron a intitulaci\u00f3n de \"condes de Holanda\" at\u00e9 a paz de M\u00fcnster, asinada en 1648.\nNo s\u00e9culo XVII, Holanda converteuse nunha potencia mar\u00edtima e de gran desenvolvemento econ\u00f3mico, que puxo baixo o seu control todas as Provincias Unidas e enfrontou con \u00e9xito \u00e1 potente monarqu\u00eda hispana, que a\u00ednda controlaba parte dos Pa\u00edses Baixos (as actuais B\u00e9lxica e Luxemburgo, ademais dalgunhas cidades que foron, pouco a pouco, pasando ao reino de Francia). A provincia de Holanda era o centro cultural, pol\u00edtico e econ\u00f3mico das Provincias Unidas. As maiores cidades da Rep\u00fablica localiz\u00e1banse en Holanda, tales como \u00c1msterdam (a capital), Rotterdam, Leiden, A Haia (a sede do goberno, os Estados Xerais), Utrecht, Delft, Middelburg e Haarlem.\nDas grandes cidades portuarias de Holanda, mercadores neerlandeses viaxaban de e para destinos en toda Europa, e os comerciantes europeos reun\u00edanse para facer negocios nos almac\u00e9ns de \u00c1msterdan e outras cidades holandesas. En consecuencia, moitos europeos o\u00edan falar m\u00e1is de \"Holanda\" que da \"Rep\u00fablica das Sete Provincias Unidas dos Pa\u00edses Baixos\" (\"Republiek der Zeven Verenigde Nederlanden\"). Esta tradici\u00f3n contin\u00faa at\u00e9 hoxe.\nDesta forma, a\u00ednda que isto sexa oficialmente incorrecto, a palabra \"Holanda\" (\"Holland\") \u00e9 frecuentemente usada tanto por falantes do neerland\u00e9s como por estranxeiros para denotar o conxunto dos Pa\u00edses Baixos, probabelmente porque \"Os Pa\u00edses Baixos\" (\"Nederland\") \u00e9 unha expresi\u00f3n m\u00e1is longa.\nDespois da Revoluci\u00f3n francesa Holanda formou parte da Rep\u00fablica B\u00e1tava (1795-1806) e, desde 1806 a 1810) do napole\u00f3nico reino de Holanda, que abrangu\u00eda o conxunto dos Pa\u00edses Baixos, coa excepci\u00f3n da provincia de Limburgo e partes da de Zelandia, que eran territorios franceses, e m\u00e1is a Frisia oriental (actualmente en Alema\u00f1a).\nTras o Congreso de Viena, Holanda formou parte, desde 1815 a 1830 e por un breve tempo en 1839, do Reino Unido dos Pa\u00edses Baixos. Desde 1840, coa separaci\u00f3n de B\u00e9lxica e a formaci\u00f3n do Gran Ducado de Luxemburgo, forma parte do reino dos Pa\u00edses Baixos.\nDivisi\u00f3n actual.\nA \u00e1rea est\u00e1 hoxe dividida en d\u00faas provincias: Holanda do Norte (\"Noord-Holland\") e Holanda do Sur (\"Zuid-Holland\"), creadas en 1840.\nPrincipais cidades.\nCidades de Holanda con m\u00e1is de 100.000 habitantes (o 30 de novembro de 2011)."}
{"id": "4846", "revid": "98629", "url": "https://gl.wikipedia.org/wiki?curid=4846", "title": "Densidade de poboaci\u00f3n", "text": "A densidade de poboaci\u00f3n \u00e9 a intensidade da poboaci\u00f3n, expresada coa relaci\u00f3n entre o n\u00famero de individuos e a superficie do territorio. Xeralmente expr\u00e9sase en habitantes/km\u00b2 ou habitantes/m\u00b2.\nDensidade de poboaci\u00f3n biol\u00f3xica.\nA densidade de poboaci\u00f3n \u00e9 unha medida biol\u00f3xica com\u00fan e empr\u00e9gase a mi\u00fado coma unha medida biol\u00f3xica m\u00e1is apropiada que o tama\u00f1o total da poboaci\u00f3n. Especies diferentes ter\u00e1n densidades de poboaci\u00f3n esperadas diferentes, dependendo de como se clasifiquen estas. As especies con densidades de poboaci\u00f3n moi baixas poden chegar a converterse en especies ameazadas.\nDensidade de poboaci\u00f3n humana.\nPara as persoas, a densidade de poboaci\u00f3n \u00e9 o n\u00famero de persoas por unidade de \u00e1rea. Adoita calcularse para pa\u00edses, cidades, rexi\u00f3ns ou o planeta enteiro.\nA poboaci\u00f3n mundial \u00e9 de 6.500 mill\u00f3ns de persoas, e a \u00e1rea da Terra \u00e9 de 510 mill\u00f3ns de km\u00b2. Polo tanto, a densidade de poboaci\u00f3n humana da Terra \u00e9 de 6.500 mill\u00f3ns / 510 mill\u00f3ns = 13 persoas por km\u00b2, ou 43 por km\u00b2 considerando s\u00f3 os 150 mill\u00f3ns de km\u00b2 de terra firme presentes na Terra.\nVarios dos territorios con maior densidade de poboaci\u00f3n son cidades-estado e micronaci\u00f3ns. Estes territorios combinan unha \u00e1rea moi pequena cun nivel de urbanizaci\u00f3n excepcionalmente alto, o que fai que te\u00f1an unha densidade m\u00e1is alta que moitos dos pa\u00edses m\u00e1is grandes.\nAs cidades con densidades de poboaci\u00f3n moi altas consid\u00e9ranse normalmente coma superpoboadas, a\u00ednda que isto depende das infraestruturas e recursos de cada cidade. A maior\u00eda das cidades con maior densidade de poboaci\u00f3n at\u00f3panse no sur e leste de Asia.\nOutros m\u00e9todos para medir a densidade de poboaci\u00f3n.\nA\u00ednda que a densidade aritm\u00e9tica \u00e9 o m\u00e9todo m\u00e1is empregado na medida da densidade de poboaci\u00f3n, existen varios m\u00e9todos m\u00e1is que poden dar unha medida de densidade m\u00e1is acertada nunha area espec\u00edfica:"}
{"id": "4847", "revid": "23204", "url": "https://gl.wikipedia.org/wiki?curid=4847", "title": "Independencia", "text": "A independencia \u00e9 a condici\u00f3n dunha persoa, naci\u00f3n, pa\u00eds ou estado no cal os seus residentes e poboaci\u00f3n, ou unha parte deles, exercen o autogoberno, e xeralmente a soberan\u00eda, sobre o territorio. O oposto \u00e1 independencia \u00e9 o status dun territorio dependente.\nConcepto.\nComo concepto pol\u00edtico apareceu coa Declaraci\u00f3n de Independencia dos Estados Unidos en 1776 como resposta \u00f3 colonialismo europeo e estendeuse coas declaraci\u00f3ns de independencia dos pa\u00edses latinoamericanos dependentes do Imperio espa\u00f1ol na Guerra de Independencia Hispanoamericana (1809-1824).\nOutros conceptos.\nDist\u00ednguese de"}
{"id": "4849", "revid": "23204", "url": "https://gl.wikipedia.org/wiki?curid=4849", "title": "Altos do Sena", "text": "Os Altos do Sena (92) (en franc\u00e9s: \"Hauts-de-Seine\") \u00e9 un departamento franc\u00e9s da rexi\u00f3n da Illa de Francia. Dunha extensi\u00f3n de 176\u00a0km\u00b2, en 2016 ti\u00f1a 1\u00a0603\u00a0268 habitantes"}
{"id": "4852", "revid": "1987", "url": "https://gl.wikipedia.org/wiki?curid=4852", "title": "Baco", "text": "Baco \u00e9 o deus do vi\u00f1o na mitolox\u00eda romana. Equivale a Dioniso na mitolox\u00eda grega."}
{"id": "4853", "revid": "23204", "url": "https://gl.wikipedia.org/wiki?curid=4853", "title": "X\u00fapiter (deus)", "text": "X\u00fapiter, equivalente a Zeus na mitolox\u00eda grega, \u00e9 o deus principal da Mitolox\u00eda romana. Rei dos deuses, fillo de Saturno; irm\u00e1n de Neptuno, Plut\u00f3n, Ceres, Dem\u00e9ter e Hera, a s\u00faa muller. Era retratado coma un deus sabio e xusto pero ti\u00f1a un gran temperamento, reinaba sobre a terra e o ceo e os seus atributos eran a aguia, o raio, e o cetro. Un dos defectos de X\u00fapiter era a s\u00faa promiscuidade para realiza-las s\u00faas conquistas amorosas, transform\u00e1base en animais como cisnes, vacas ou paxaros, pois el non pod\u00eda ser visto en toda a s\u00faa gloria."}
{"id": "4855", "revid": "25871", "url": "https://gl.wikipedia.org/wiki?curid=4855", "title": "Sonoboia", "text": "Unha sonoboia \u00e9 unha boia electr\u00f3nica que, podendo ser lanzada dende un avi\u00f3n ou helic\u00f3ptero, cae na auga e desprega un micr\u00f3fono ultrasensible que recolle sinais ac\u00fasticos submarinos. Estes sinais amplif\u00edcaos e transm\u00edteos por ondas de ultrabaixa frecuencia."}
{"id": "4856", "revid": "98629", "url": "https://gl.wikipedia.org/wiki?curid=4856", "title": "Guerra electr\u00f3nica", "text": "A guerra electr\u00f3nica \u00e9 unha \u00e1rea da defensa dedicada \u00f3 uso de sinais para detecci\u00f3n de elementos host\u00eds e a evitaci\u00f3n do uso dos sinais por parte deses elementos.\nHistoria.\nOs comezos da guerra electr\u00f3nica poden datarse co uso da telegraf\u00eda sen f\u00edos ou do radiogoni\u00f3metro, cuxo uso estender\u00edase durante a primeira guerra mundial. Pero non \u00e9 ata a invenci\u00f3n do radar cando se fai algo imprescindible na loita aeronaval. Os ex\u00e9rcitos non deben dominar s\u00f3 o campo de batalla, sen\u00f3n tam\u00e9n o campo electromagn\u00e9tico.\nNos \u00faltimos tempos a Guerra Electr\u00f3nica cumpre unha funci\u00f3n ofensiva tralo desenvolvemento da tecnolox\u00eda AEGIS. Os radares SPY montados en buques con tecnolox\u00eda AEGIS poden enviar sinais no campo electromagn\u00e9tico de mill\u00f3ns de vatios capaces de anula-los instrumentos electr\u00f3nicos de elementos inimigos (ver Pulso electromagn\u00e9tico)."}
{"id": "4861", "revid": "23204", "url": "https://gl.wikipedia.org/wiki?curid=4861", "title": "Illas Caim\u00e1n", "text": "As Illas Caim\u00e1n () \u00e9 un Territorio Brit\u00e1nico de Ultramar aut\u00f3nomo, o maior por poboaci\u00f3n, no oeste do Mar Caribe. O territorio comprende as tres illas de Gran Caim\u00e1n, Caim\u00e1n Brac e Caim\u00e1n Menor ao sur de Cuba e ao nord\u00e9s de Honduras, entre Xamaica e a Pen\u00ednsula de Iucat\u00e1n de M\u00e9xico. A capital \u00e9 George Town en Gran Caim\u00e1n, que \u00e9 a m\u00e1is poboada das tres illas.\nConsid\u00e9rase que as Illas Caim\u00e1n forman parte da Zona do Caribe Occidental xeograficamente as\u00ed como das Grandes Antillas. O territorio \u00e9 un importante centro financeiro offshore mundial para empresas internacionais e individuos ricos, en gran parte como resultado de que o estado non cobra impostos sobre ningunha renda obtida ou almacenada.\nCun PIB per c\u00e1pita de 91.392 d\u00f3lares, as Illas Caim\u00e1n te\u00f1en o nivel de vida m\u00e1is alto do Caribe. O \u00e9xito econ\u00f3mico do territorio atrae a moitos traballadores de todo o mundo. Nas Illas Caim\u00e1n residen inmigrantes de m\u00e1is de 130 pa\u00edses e territorios.\nHistoria.\nO primeiro avistamento rexistrado da Caim\u00e1n menor, xunto con Caim\u00e1n Brac, foi por Cristovo Col\u00f3n o 10 de maio de 1503, na s\u00faa cuarta e \u00faltima viaxe a Am\u00e9rica, cando os fortes ventos forzaron o seu barco a desviarse do rumbo. Col\u00f3n atopar\u00e1 as d\u00faas illas irm\u00e1s m\u00e1is novas (Caim\u00e1n Brac e Pequeno Caim\u00e1n) e foron estas d\u00faas illas \u00e1s que chamou \"Las Tortugas\".\nEspa\u00f1a cedeunas, xunto coa veci\u00f1a Xamaica, a Gran Breta\u00f1a en 1670 baixo o Tratado de Madrid. As illas e m\u00e1is a Xamaica gobern\u00e1ronse como unha \u00fanica colonia ata 1963 cando se separaron administrativamente.\nO primeiro asentamento na Illa foi no s\u00e9culo XVII cando os pescadores de tartarugas instalaron campamentos que abastec\u00edan aos convois de barcos piratas e militares con carne fresca (tartarugas, porcos, cabras, aves) e auga doce. Hai fontes de auga doce que corren baixo terra en veas cavernosas. Despois dunha incursi\u00f3n dun corsario espa\u00f1ol, estes asentamentos abandon\u00e1ronse en 1671. A illa non foi repoboada ata 1833, cando estableceuse o segundo asentamento rexistrado de \"Blossom Village\" por algunhas familias, na s\u00faa maior\u00eda cos apelidos Bawden ou Bodden, Scotts, Ryan e Ritch, dos que se di que formaban parte do ex\u00e9rcito de Cromwell en Xamaica. A principios do s\u00e9culo XX, uns centos de persoas (400 adultos e nenos) viv\u00edan en Caim\u00e1n menor e viv\u00edan e exportaban fosfato mineral, cocos e corda mari\u00f1a feita a partir da \u00e1rbore nacional das Illas Caim\u00e1n, o palla prateada. Tam\u00e9n houbo algunhas goletas constru\u00eddas pola familia Bodden. Mentres o primeiro asentamento e o porto estaban na costa norte, na zona fronte ao \"Bloody Bay Wall\", Blossom Village foi o segundo asentamento a principios do s\u00e9culo XIX no lado sur, no \"South Hole Sound\", e \u00e9 onde a escola, as tendas, a oficina de correos, o parque e a estrada de \u00e1rea traseira at\u00f3panse hoxe. Despois do furac\u00e1n de 1932 que se cobrou decenas de vidas no Brac e Little Cayman, moitas familias decidiron mudarse a Cayman Brac. As augas do South Hole Sound tam\u00e9n eran moito m\u00e1is profundas daquela.\nXeograf\u00eda.\nAs Illas Caim\u00e1n local\u00edzanse na parte occidental do mar Caribe, a uns 240 quil\u00f3metros ao sur de Cuba e a uns 290 quil\u00f3metros ao noroeste de Xamaica. O arquip\u00e9lago componse principalmente de tres illas: Gran Caim\u00e1n, Caim\u00e1n Brac, e Caim\u00e1n Menor, sendo Gran Caim\u00e1n a m\u00e1is extensa cun \u00e1rea de 197\u00a0km\u00b2. As d\u00faas outras illas, Caim\u00e1n Brac e Caim\u00e1n Menor, situadas 145 quil\u00f3metros ao leste de Gran Caim\u00e1n, te\u00f1en unha extensi\u00f3n de 36\u00a0km\u00b2 e 26\u00a0km\u00b2 respectivamente.\nNon salientan accidentes xeogr\u00e1ficos nas illas, a excepci\u00f3n do cantil \"The Bluff\" en Cayman Brac, que se eleva a m\u00e1is de 40 metros sobre o nivel do mar, sendo o punto m\u00e1is alto da illa.\nDemograf\u00eda.\nEn xullo de 2000 contabil\u00edzanse nas Illas Caim\u00e1n 34.763 habitantes, dos cales algo m\u00e1is da metade son nacidos nas illas. O 60% da poboaci\u00f3n \u00e9 de raza mixta, e o 40% restante div\u00eddese a partes iguais entre os cauc\u00e1sicos e os descendentes de africanos. A poboaci\u00f3n consid\u00e9rase case exclusivamente cristi\u00e1, cunha gran porcentaxe de anglicanos e de prebisterianos.\nA maior parte dos habitantes das illas reside na illa Gran Caim\u00e1n, mentres que en Caim\u00e1n Brac s\u00f3 viven uns 2.000 e en Caim\u00e1n Menor uns 200. Aproximadamente un cuarto da poboaci\u00f3n caimana abandonou o pa\u00eds debido \u00e1 chegada do furac\u00e1n Iv\u00e1n.\nA capital e cidade m\u00e1is poboada das illas \u00e9 George Town, localizada na costa leste de Gran Caim\u00e1n.\nEconom\u00eda.\nAs Illas Caim\u00e1n son un para\u00edso fiscal. As\u00ed, moitas empresas te\u00f1en a s\u00faa sede nas illas, aproveitando a non existencia de impostos directos. A outra actividade econ\u00f3mica de importancia \u00e9 o turismo debido \u00e1s paisaxes das s\u00faas praias. O nivel de vida dos seus habitantes \u00e9 un dos m\u00e1is altos do Caribe."}
{"id": "4871", "revid": "98629", "url": "https://gl.wikipedia.org/wiki?curid=4871", "title": "God Save the King", "text": "\"God Save the King\" (\"Deus Salve ao Rei\") ou \"God Save the Queen\" (\"Deus Salve a Ra\u00ed\u00f1a\"), dependendo do x\u00e9nero do monarca reinante, \u00e9 unha canci\u00f3n patri\u00f3tica do Reino Unido cuxo autor \u00e9 desco\u00f1ecido (algunhas fontes din que \u00e9 posible que sexa a adaptaci\u00f3n dunha peza do compositor franc\u00e9s Jean-Baptiste Lully) tradicionalmente usada como himno nacional polo Reino Unido e as s\u00faas colonias.\n\"God Save the King\" (Deus Salve o Rei) naceu durante o reinado de Xurxo II. P\u00e9nsase que a primeira interpretaci\u00f3n p\u00fablica da canci\u00f3n ocorreu durante a rebeli\u00f3n dos \"Corenta e Cinco\". En referencia \u00e1 rebeli\u00f3n xacobita, engadiuse un verso que incl\u00fae \"Rebellious Scots to crush\" (Os rebeldes escoceses, at\u00e9 os esmagar), a\u00ednda que se canta raramente na actualidade. \"Deus Salve a Ra\u00ed\u00f1a\" (por mor de que na actualidade a coroa brit\u00e1nica a ostenta a ra\u00ed\u00f1a Sabela II) \u00e9 un dos dous himnos nacionais de Nova Zelandia (xunto con \"Deus Defenda Nova Zelandia\"), e o himno real de Australia e o Canad\u00e1.\nHai que aclarar que non existe unha versi\u00f3n autorizada no Reino Unido. O himno non foi xamais adoptado oficialmente por Proclamaci\u00f3n Real nin Lei do Parlamento. En xeral, c\u00e1ntase s\u00f3 unha (ou de cando en cando, d\u00faas) das estrofas.\nEra polo pasado o himno nacional da maior parte dos pa\u00edses do Commonwealth; a\u00ednda que a maior\u00eda deles te\u00f1an agora o seu propio himno nacional, varios (dos cales Australia, Nova Zelandia e o Canad\u00e1) o reco\u00f1ecen en tanto que himno real.\nInterpretaci\u00f3n no Reino Unido.\nA versi\u00f3n m\u00e1is interpretada nos actos oficiais foi proposta polo rei Xurxo V, quen se consideraba como un experto nela (por mor do n\u00famero de veces que o escoitara). Unha orde do ex\u00e9rcito foi emitida en 1933, establecendo as normas para o tempo, a din\u00e1mica e a orquestraci\u00f3n. Estas instruci\u00f3ns incl\u00faense como que o Ex\u00e9rcito establece o tempo, a din\u00e1mica a orquestraci\u00f3n.\nAta a \u00faltima parte do s\u00e9culo XX, os asistentes ao teatro e os concertos esperaban de p\u00e9, mentres se interpretaba o himno trala celebraci\u00f3n do espect\u00e1culo. Nos cines, a tendencia do p\u00fablico de sa\u00edr durante os cr\u00e9ditos fixo que se suprimira esta formalidade.\nO himno continua sendo interpretado en eventos tradicionais como o Campionato de Wimbledon e The Proms, entre outros.\nNos medios audiovisuais.\nTradicionalmente interpret\u00e1base antes do fin das emisi\u00f3ns da BBC (ag\u00e1s BBC Two que nunca chegou a ter esta tradici\u00f3n), e tras a introduci\u00f3n das cadeas privadas de televisi\u00f3n esta pr\u00e1ctica foi adoptada por algunhas filiais de ITV ata a d\u00e9cada dos 1980, pero continuou no final das emisi\u00f3ns da BBC One ata o 8 de novembro de 1997 cando a cadea comezou a conectar con BBC News pola noite. Hoxe en d\u00eda esta tradici\u00f3n mantense en BBC Radio Four, que acostuma emitir o himno antes de conectar con BBC World Service.\nO himno tam\u00e9n se emite antes da Mensaxe de Nadal da Ra\u00ed\u00f1a de Inglaterra, ag\u00e1s en 2007 que foi emitido ao final da mensaxe. Tam\u00e9n \u00e9 utilizado para dar avisos sobre a Casa Real, coma a morte dalg\u00fan membro, neste caso \u00e9 interpretado dun xeito m\u00e1is solemne.\nAdaptaci\u00f3ns musicais.\nCompositores cl\u00e1sicos.\nAo redor de 140 compositores inclu\u00edndo Beethoven, Haydn, Clementi, J.C.Bach, Liszt, Brahms, Carl Maria von Weber, Niccol\u00f2 Paganini, Johann Strauss (pai), e Edward Elgar utilizaron o himno nalgunha das s\u00faas composici\u00f3ns.\nRock.\nAlg\u00fans grupos de rock coma Sex Pistols ou Queen, tam\u00e9n fixeron adaptaci\u00f3ns do God Save the Queen para alg\u00fans acontecementos importantes en Inglaterra."}
{"id": "4875", "revid": "23204", "url": "https://gl.wikipedia.org/wiki?curid=4875", "title": "Groenlandia", "text": "Groenlandia ou Grenlandia (en , \"Terra dos Groenlandeses\"; en ) \u00e9 un territorio de Dinamarca, situado xunto ao Oc\u00e9ano \u00c1rtico e ao norte do Oc\u00e9ano Atl\u00e1ntico. \u00c9 a illa m\u00e1is grande do mundo, estando case o 84% da s\u00faa superficie cuberta por xeo, ademais de ser o pa\u00eds cunha menor densidade de poboaci\u00f3n.\nA\u00ednda que fisicamente \u00e9 parte do continente norteamericano, Groenlandia at\u00f3pase politicamente ligado a Europa dende hai m\u00e1is dun milenio, pertencendo ata 1814 a Noruega pasando, ese mesmo ano, ao dominio de Dinamarca. En 1979, foille concedido autogoberno \u00e1 illa, cunha relaci\u00f3n co\u00f1ecida en dinamarqu\u00e9s como Rigsf\u00e6llesskabet, e en novembro de 2008 celebrou un referendo para ampliar a autonom\u00eda con vistas a unha futura independencia.\nEtimolox\u00eda.\nNo ano 982 o mari\u00f1o e explorador viquingo de orixe norueguesa Erik Thorvaldsson (950-1001), chamado \"Erik o Vermello\" debido a que fora proscrito de Islandia polo asasinato de varias persoas, navegou cara ao oeste de Noruega descubrindo unha enorme illa, a cal chamou en lingua dinamarquesa \"Gr\u00f8nland\", que evolucionou en galego a \"Groenlandia\" ou en ingl\u00e9s a \"Greenland\", cuxo significado \u00e9 \"terra verde\", tentando deste xeito dar unha falsa imaxe de fertilidade para atraer aos futuros colonos. Con todo, ao chegar os colonizadores atop\u00e1ronse cun clima x\u00e9lido e hostil, a\u00ednda que as condici\u00f3ns clim\u00e1ticas eran m\u00e1is benignas naquela \u00e9poca que na actualidade.\nHistoria.\nGroenlandia foi a terra que viu nacer varias culturas Paleo-Esquim\u00f3s na prehistoria, a derradeira das cales desapareceu arredor do ano 200. Tras isto, semella que a illa estivo deshabitada durante oito s\u00e9culos. Os colonizadores islandeses dirixidos por Erik o Roxo (exiliado noruegu\u00e9s asentado en Islandia) atoparon a terra deshabitada cando chegaron no 982. Arredor de 984 estableceron os asentamentos oriental e occidental en profundos fiordes preto da punta orientada cara \u00f3 suroeste da illa, onde prosperaron nos s\u00e9culos seguintes, e ent\u00f3n desapareceron tras m\u00e1is de 450 anos al\u00ed.\nOs fiordes da parte sur da illa eran exuberantes e ti\u00f1an un clima m\u00e1is temperado naquel tempo, posibelmente debido \u00f3 que foi chamado o Per\u00edodo Morno Medieval. Estas comunidades remotas prosperaron e viviron da gandar\u00eda, agricultura, caza e comercio coa metr\u00f3pole, e cando os reis noruegueses converteron os seus dominios \u00f3 cristianismo, foi nomeado tam\u00e9n un bispo en Groenlandia, subordinado \u00e1 arquidiocese de Nidaros. Semella que os asentamentos coexistiron de xeito bastante pac\u00edfico cos Inuit, que emigraran cara \u00f3 sur dende as illas do \u00c1rtico de Am\u00e9rica do Norte arredor do 1200. En 1261, Groenlandia pasou a formar parte do Reino de Noruega.\nTras case cincocentos anos, os asentamentos escandinavos practicamente desapareceron, posibelmente debido \u00e1 fame do s\u00e9culo XV na Pequena Idade de Xeo, cando se deterioraron as condici\u00f3ns clim\u00e1ticas e o contacto con Europa perdeuse. Os \u00f3sos deste per\u00edodo foron atopados cunha condici\u00f3n coherente coa malnutrici\u00f3n. Alg\u00fans pensan que os colonos foron exterminados pola peste bub\u00f3nica ou polos Inuit. Outros historiadores te\u00f1en especulado que outros causantes como piratas espa\u00f1ois ou ingleses ou tratantes de escravos da Costa Otom\u00e1 contribu\u00edron \u00e1 extinci\u00f3n das comunidades groenlandesas.\nArruinada a colonizaci\u00f3n, foi redescuberta por Frobisher e Davis (s.XVI). Os primeiros estabelecementos daneses instal\u00e1ronse en 1721. O conflito latente entre Dinamarca e Noruega sobre a colonia remite a este ano. As illas vencelladas a Noruega foron separadas dela polo Tratado de Kiel de 1814, a trav\u00e9s do cal Noruega foi cedida \u00f3 Rei de Suecia, mentres que Dinamarca retivo t\u00f3dalas s\u00faas posesi\u00f3ns com\u00fans, que, naquel momento, inclu\u00edan pequenos territorios na India, \u00c1frica Occidental e as Indias Occidentais, as\u00ed como as Illas Feroe, Islandia e Groenlandia.\nS\u00e9culo XX.\nNoruega ocupou e reclamou partes da ent\u00f3n inhabitada Groenlandia Oriental, e trocoulle o nome polo de Terra de Erik o Vermello en xullo de 1931, reclamando que constitu\u00edan \"Terra nullius\". Noruega e Dinamarca acordaron levar o caso \u00e1 Corte Permanente de Xustiza Internacional en 1933, onde Noruega perdeu.\nDurante a segunda guerra mundial, foi crebado o vencello de Groenlandia con Dinamarca o 9 de abril de 1940, cando Dinamarca foi ocupada por Alema\u00f1a. Pola criolita da mina de Ivigtut, Groenlandia puido pagar por bens mercados nos Estados Unidos e o Canad\u00e1. Durante a guerra trocouse o sistema de goberno. Eske Brun era o gobernador e dirix\u00eda a illa por unha lei de 1925 onde o goberno da illa poder\u00eda, en condici\u00f3ns extremas, ser tomado polos gobernadores. O outro gobernador, Aksel Svane, moveuse \u00f3s EEUU como l\u00edder da comisi\u00f3n para darlle subministraci\u00f3ns a Groenlandia. A Patrulla Sirius, gardando as costas norte orientais de Groenlandia con zorras de cans, detectou e destru\u00edu varias estaci\u00f3ns climatol\u00f3xicas alem\u00e1s, d\u00e1ndolle a Dinamarca unha mellor posici\u00f3n na posguerra.\nGroenlandia fora unha sociedade protexida e polo tanto illada at\u00e9 1940. O goberno dan\u00e9s, que gobernaba as colonias de Groenlandia, estaba convencido de que a sociedade sufrir\u00eda a explotaci\u00f3n do mundo exterior ou incluso a s\u00faa extinci\u00f3n se o pa\u00eds se abr\u00eda. Durante a guerra, por\u00e9n, Groenlandia desenvolveu un sentido de independencia durante o seu per\u00edodo de autogoberno e independencia nas comunicaci\u00f3ns co mundo exterior.\nPor\u00e9n, unha comisi\u00f3n en 1946 (co m\u00e1is grande consello groenland\u00e9s Landsr\u00e5det como participante) recomendou paciencia e unha reforma non radical do sistema. Dous anos m\u00e1is tarde foi dado o primeiro paso cara a alteraci\u00f3n da gobernaci\u00f3n de Groenlandia: o novo sistema foi iniciado tras fundarse unha gran comisi\u00f3n que, en 1950 presentou un estudo, o \"G-50\". Groenlandia era unha sociedade do benestar moderna con Dinamarca como exemplo e protectora. En 1953, Groenlandia converteuse nunha parte normal de Dinamarca e o autogoberno foille outorgado o 21 de xu\u00f1o de 1979.\nO 25 de novembro de 2008 realizouse un votaci\u00f3n consultiva para ampliar o estatuto, exercer o dereito de autodeterminaci\u00f3n e ter o groenland\u00e9s (inuktitut) como \u00fanica lingua oficial, cuxo resultado acordaron implicitamente respectar os gobernos de Nuuk e Copenhague, e que levar\u00eda a convocar outro referendo entre 2016 e 2020 sobre a independencia total do territorio en 2021. Coa aprobaci\u00f3n do \"si\" por un 75%, o goberno groenland\u00e9s (socialdem\u00f3cratas e liberais, presidido por Hans Enoksen) conseguiu a competencia sobre os recursos naturais (petr\u00f3leo, gas, ouro, uranio, chumbo e zinc) e a certos aspectos pol\u00edticos (polic\u00eda, xustiza, penitenciar\u00eda e fronteiras), mentres Copenhague conservar\u00eda o control sobre a Constituci\u00f3n, nacionalidade, Tribunal Supremo, defensa, seguridade, pol\u00edtica monetaria, divisas e pol\u00edtica exterior. O proceso seguinte ser\u00e1 a aprobaci\u00f3n no \"Inutsisartut\" (parlamento groenland\u00e9s) e a posterior proposta de lei no parlamento dan\u00e9s por parte do primeiro ministro (Anders Fogh Rasmussen), coa intenci\u00f3n de que se promulgue o 21 de xu\u00f1o de 2009 (coincidindo cos 30 anos da autonom\u00eda da illa).\nXeograf\u00eda.\nCon 2\u00a0166\u00a0086 km\u00b2, Groenlandia \u00e9 a illa m\u00e1is grande do mundo despois da illa continente de Australia. Preto do 80% do territorio (1\u00a0755\u00a0637\u00a0km\u00b2) est\u00e1 cuberto de xeo, polo que constit\u00fae a segunda reserva deste no planeta, por detr\u00e1s da existente na Ant\u00e1rtida. Por outra banda, a superficie libre de xeo (410.449\u00a0km\u00b2) \u00e9 maior que a do Xap\u00f3n, cunha baixa densidade de poboaci\u00f3n. O extremo setentrional da illa est\u00e1 libre da capa de xeo, debido a que o aire \u00e9 demasiado seco para producir a neve esencial para a creaci\u00f3n da capa de xeo. Se a capa do centro da illa se fundise, poder\u00eda observarse como o peso do xeo afundiu a terra por baixo mesmo do nivel do mar, d\u00e1ndolle unha forma similar ao dunha cunca.\nAs costas occidentais de Groenlandia est\u00e1n asucadas por unha corrente fr\u00eda, a corrente do Labrador, con augas do oc\u00e9ano Glacial \u00c1rtico e do ascenso de augas profundas na costa occidental e icebergs procedentes dos glaciares da propia Groenlandia. O mecanismo hidrol\u00f3xico ou oceanogr\u00e1fico desta corrente \u00e9 distinto ao das outras correntes fr\u00edas que est\u00e1n situadas a unhas latitudes moito menores, pr\u00f3ximas aos tr\u00f3picos: como sucede nas costas occidentais dos continentes nas latitudes medias, as augas dir\u00edxense, na superficie, de leste a oeste por d\u00faas raz\u00f3ns: os ventos predominantes do leste (debidos \u00e1 rotaci\u00f3n terrestre) e a menor forza centr\u00edpeta das augas superficiais (menor que a das augas de maior profundidade) por estar m\u00e1is afastadas do centro da Terra.\nCon todo, no caso da corrente do Labrador, a auga na superficie queda canalizada e procedente do oc\u00e9ano Glacial \u00c1rtico en direcci\u00f3n sueste at\u00e9 a illa de Terra Nova onde queda cortada abruptamente pola corrente c\u00e1lida do Golfo que se dirixe cara ao nord\u00e9s. \u00c9 dita corrente do Labrador, a que explica a presenza de icebergs a unhas latitudes moito menores que noutras partes do Hemisferio Norte: o naufraxio do \"Titanic\" \u00e9 un bo exemplo desta loita entre as d\u00faas correntes.\nCun clima polar, pos\u00fae apenas unhas pequenas zonas costeiras onde a temperatura durante o ver\u00e1n supera os 10\u00a0\u00b0C, polo que a s\u00faa vexetaci\u00f3n \u00e9 de tundra e a agricultura inexistente. Entre 1989 e 1993, investigadores norteamericanos e europeos cavaron dentro do cumio da l\u00e1mina de xeo de Groenlandia, obtendo un par de n\u00facleos xigantes de xeo (3,2\u00a0km). A an\u00e1lise da composici\u00f3n qu\u00edmica das capas destes n\u00facleos provocou un novo e sorprendente rexistro acerca do cambio de clima no hemisferio norte producido ao redor de hai 100.000 anos, e puido demostrar que o clima e a temperatura do planeta, con frecuencia, cambiaron rapidamente desde un estado aparentemente estable a outro, con consecuencias mundiais.\nPol\u00edtica e goberno.\nO Xefe de Estado de Groenlandia \u00e9 actualmente Margarida II e o goberno da Ra\u00ed\u00f1a en Dinamarca nomea un \"Rigsombudsmand\" (Alto comisionado) que representa ao goberno e a monarqu\u00eda danesa. Como parte integrante de Dinamarca elixe dous representantes no parlamento dan\u00e9s. O poder lexislativo corresponde a un Parlamento de trinta e un membros. O parlamento elixido nas elecci\u00f3ns de 2005 est\u00e1 composto por cinco partidos. O principal, con dez escanos, era o socialdem\u00f3crata Siumut. O xefe de goberno \u00e9 o Primeiro Ministro, que normalmente \u00e9 o l\u00edder do partido maioritario no Parlamento. Dende 2002 ocupaba ese cargo Hans Enoksen, mais tras as elecci\u00f3ns de xu\u00f1o de 2009, o partido socialista Inuit Ataqatigiit, o cal aposta pola independencia total da illa, converteuse no partido m\u00e1is votado, sendo o primeiro ministro Kuupik Kleist.\nEn 1985 Groenlandia deixou a Comunidade Europea (actual Uni\u00f3n Europea), a diferenza de Dinamarca que segue sendo un membro, a\u00ednda que mant\u00e9n alg\u00fans lazos coa organizaci\u00f3n a trav\u00e9s de Dinamarca. No entanto, a lei da Uni\u00f3n Europea en gran parte non se aplica a Groenlandia excepto na \u00e1rea do comercio.\nOrganizaci\u00f3n administrativa.\nDende 2018, Groenlandia atop\u00e1se dividida administrativamente en cinco concellos: Avannaata, Kujalleq, Qeqertalik, Qeqqata e Sermersooq, as\u00ed como o Parque Nacional do Nordeste de Groenlandia, que \u00e9 unha \u00e1rea non incorporada. A base a\u00e9rea de Thule est\u00e1 baixo a administraci\u00f3n da Forza A\u00e9rea dos Estados Unidos de Am\u00e9rica como un enclave rodeado polo territorio de Avannaata.\nConcellos.\n\u00c1reas non incorporadas.\nO Parque Nacional do Nordeste de Groenlandia \u00e9 unha \u00e1rea non incorporada e non forma parte de ning\u00fan concello, sendo ademais o parque nacional m\u00e1is grande do mundo, cunha \u00e1rea de 972.000 quil\u00f3metros cadrados. A base a\u00e9rea de Thule \u00e9 unha \u00e1rea non incorporada como enclave dentro do municipio de Avannaata.\nDemograf\u00eda.\nGroenlandia ten unha poboaci\u00f3n estimada no ano 2009 de 57.600 habitantes, dos cales 88% son inuit ou mestizos de dinamarqueses e inuit, sendo o 12% restante de orixe europea, principalmente procedentes de Dinamarca.\nA maior\u00eda da poboaci\u00f3n \u00e9 luterana e viven principalmente ao longo dos fiordes do suroeste da illa principal, onde se atopa a capital Nuuk, xa que pos\u00faen al\u00ed un clima relativamente suave. O interior da illa at\u00f3pase deshabitado.\nLingua.\nTanto o groenland\u00e9s como o dinamarqu\u00e9s foron utilizados en asuntos p\u00fablicos dende o establecemento do goberno aut\u00f3nomo en 1979, e a maior\u00eda da poboaci\u00f3n fala ambas as linguas. O groenland\u00e9s, falado por preto de 50.000 persoas, algunhas das cales son monoling\u00fces, tornouse a \u00fanica lingua oficial en xu\u00f1o de 2009. Unha minor\u00eda danesa de inmigrantes sen devanceiros inuit falan o dinamarqu\u00e9s como a s\u00faa primeira ou \u00fanica lingua. O ingl\u00e9s \u00e9 amplamente co\u00f1ecido e falado como un terceiro idioma. Groenlandia ten un 100% de taxa de alfabetizaci\u00f3n.\nO groenland\u00e9s \u00e9 a lingua m\u00e1is popular das linguas esquimo-aleutianas e pos\u00fae m\u00e1is falantes que todas as outras linguas da familia xuntas. Dentro de Groenlandia, tres principais dialectos son reco\u00f1ecidos: o dialecto do norte \"Inuktun\" ou \"Avanersuarmiutut\" falado por preto de 1.000 persoas na rexi\u00f3n de Qaanaaq, o groenland\u00e9s occidental ou \"Kalaallisut\" que serve de padr\u00f3n da lingua oficial, e o dialecto do leste \"Tunumiit oraasiat\" ou \"Tunumiutut\".\nEconom\u00eda.\nGroenlandia pos\u00fae abondosos recursos minerais, entre os que destacan o zinc, chumbo, mineral de ferro, carb\u00f3n, molibdeno, ouro, platino e uranio. En 1994, o descubrimento de petr\u00f3leo, zinc e ouro, promete mudar a econom\u00eda, a\u00ednda bastante dependente de Dinamarca, as\u00ed pois hoxe a econom\u00eda bas\u00e9ase na extracci\u00f3n de bens minerais ademais da pesca e caza de focas e baleas. A caza da foca marca a vida dos habitantes do norte, dependendo hoxe criticamente da pesca e das exportaci\u00f3ns de pescado, sendo a industria da pesca de camar\u00f3ns a m\u00e1is rendible do pa\u00eds, xunto coa emisi\u00f3n e venda de selos postais.\nEn canto \u00e1s actividades de explotaci\u00f3n de hidrocarburos, a\u00ednda ser\u00e1n necesarios varios anos antes que a s\u00faa produci\u00f3n de sexa iniciada, sendo creada unha compa\u00f1\u00eda petrol\u00edfera estatal chamada NUNAOIL, a fin de estimular esta industria. Ademais foron lanzadas acci\u00f3ns da empresa estatal Nunamineral na bolsa de valores de Copenhaguen, a fin de reunir os capitais necesarios para o aumento da produci\u00f3n de ouro iniciada en 2007. A explotaci\u00f3n de dep\u00f3sitos de rub\u00ed tam\u00e9n comezou en 2007. Rex\u00edstrase tam\u00e9n a prospecci\u00f3n doutros minerais (uranio, aluminio, n\u00edquel, platino, tungsteno, titanio e cobre).\nO turismo \u00e9 o \u00fanico sector con alg\u00fan potencial a curto prazo, mais \u00e9 limitado debido \u00e1 curta temporada e aos custos elevados. O sector p\u00fablico, inclu\u00edndo empresas p\u00fablicas e municipios, desempe\u00f1a un papel predominante na econom\u00eda de Groenlandia. Cerca de metade das receitas gobernamentais ve\u00f1en de subsidios do goberno dan\u00e9s, un importante complemento ao produto interior bruto (PIB), sendo o PIB per c\u00e1pita equivalente ao das econom\u00edas m\u00e1is pobres da Europa.\nO pa\u00eds sufriu unha recesi\u00f3n econ\u00f3mica no inicio da d\u00e9cada de 1990 mais, a partir de 1993, a econom\u00eda medrou. O goberno ten adoptado unha pol\u00edtica de aperto fiscal dende o final dos anos 1980, o que contribu\u00edu para crear superavit orzamentario e manter a inflaci\u00f3n baixa. Dende 1990, cando foi pechada a \u00faltima mina de chumbo e zinc, Groenlandia rexistra d\u00e9ficit na balanza comercial.\nCultura.\nA cultura de Groenlandia comeza co poboamento por parte dos inuit da cultura Dorset, desde o segundo milenio a.C. tras a fusi\u00f3n do xeo \u00e1rtico das zonas habitables. No s\u00e9culo X os viquingos de orixe norueguesa poboaron a zona meridional da illa, mentres que unha nova onda inuit, a cultura Thule, introd\u00facese na illa dende o norte e exp\u00e1ndese cara ao sur. O choque cultural entre ambos os pobos est\u00e1 testemu\u00f1ado polo achado dun fragmento de cota de malla viquinga nunha latitude alta da illa, mentres que unha figura tallada en marfil de morsa de clara adscrici\u00f3n inuit foi achada en Bergen, Noruega. \u00c1mbolos obxectos han de entenderse como un claro testemu\u00f1o das transacci\u00f3ns comerciais entre os dous pobos.\nTras un per\u00edodo de arrefriamento cara ao final da Idade Media, os viquingos abandonan a illa, refuxi\u00e1ndose os seus \u00faltimos poboadores posiblemente en Islandia. Desta forma, a illa engl\u00f3base dende ent\u00f3n na s\u00faa totalidade na cultura Inuit, at\u00e9 a chegada dos dinamarqueses a comezos do s\u00e9culo XVIII. Hoxe en d\u00eda, o 80% da poboaci\u00f3n \u00e9 de orixe inuit, mentres que o 20% restante \u00e9 de orixe danesa ou europea. As distancias en Groenlandia m\u00eddense en \"sinik\", \"so\u00f1os\", no n\u00famero de \"sonecas\" que dura unha viaxe. Non pode dicirse que realmente sexa unha distancia porque, segundo o tempo e a estaci\u00f3n do ano, o n\u00famero de sinik pode variar. Tampouco se trata dun concepto temporal.\nDeporte.\nGroenlandia non \u00e9 especialmente famosa polos deportes mais ten alg\u00fans equipos nacionais, como no caso do f\u00fatbol, administrado pola Uni\u00f3n de F\u00fatbol de Groenlandia, que conta cun estadio con capacidade para 2.000 persoas na capital Nuuk. Tam\u00e9n cabe destacar a selecci\u00f3n de balonm\u00e1n, que logrou participar xa en m\u00e1is dunha ocasi\u00f3n no Mundial de Balonm\u00e1n (Francia 2001, Portugal 2003 e Alema\u00f1a 2007), a\u00ednda que s\u00f3 lograron ga\u00f1ar un partido nas tres edici\u00f3ns, concretamente fronte \u00e1 selecci\u00f3n dos Estados Unidos por 26 a 18 no ano 2001. Ademais, Groenlandia compite cada dous anos nos Xogos das Illas, unhas competici\u00f3ns celebradas cada dous anos que enfrontan a equipos de diversas illas do mundo."}
{"id": "4879", "revid": "83328", "url": "https://gl.wikipedia.org/wiki?curid=4879", "title": "Os verbos galegos", "text": "Un verbo \u00e9 unha palabra que nunha oraci\u00f3n expresa unha acci\u00f3n ou a existencia ou o estado dos seres. En xeral, o verbo \u00e9 a palabra m\u00e1is importante dunha oraci\u00f3n, de tal xeito que se di que non hai oraci\u00f3n sen verbo. As\u00ed, os seguintes enunciados son moi claros pero non son oraci\u00f3ns, porque non te\u00f1en verbo:\nEn troques, as seguintes son oraci\u00f3ns porque est\u00e1n formadas, como m\u00ednimo, por un verbo:\nDe que est\u00e1 formado un verbo?\nToda forma verbal est\u00e1 formada por diversas partes: algunha fixa, chamada ra\u00edz ou lexema, e outras variables, chamadas terminaci\u00f3ns ou morfemas: \"cant-abamos, cant-ar\u00eda, cant-edes, cant-o\"...\nO lexema ou ra\u00edz expresa o contido significativo ou sem\u00e1ntico do verbo. Os elementos auxiliares expresan o n\u00famero, a persoa, o tempo e o modo.\nO n\u00famero.\nO n\u00famero pode ser singular ou plural. M\u00e1rcase trocando a terminaci\u00f3n do verbo: cant\"o\"/cant\"amos\", cant\"as\"/cant\"ades\", cant\"a\"/cant\"an\".\nA persoa.\nA persoa m\u00e1rcase cambiando alg\u00fans elementos da terminaci\u00f3n verbal. Pode ser primeira persoa (canto/cantamos), segunda (cantas/cantades) ou terceira (canta/cantan).\nO tempo.\nBasicamente pode ser presente, pasado (ou pret\u00e9rito) e futuro; pero pode haber moitos matices, sobre todo no pasado: m\u00e1is pr\u00f3ximo, m\u00e1is distante...\nO modo.\nExpresa a actitude subxectiva de quen di a frase. Pode ser indicativo (modo da realidade), subxuntivo (modo da irrealidade, do desexo, da hip\u00f3tese ou da d\u00fabida) ou imperativo (unha orde, un mandamento, unha instruci\u00f3n).\nC\u00f3mpre ter en conta tam\u00e9n algunhas formas non persoais (que non indican persoa ningunha) do verbo: o infinitivo, o xerundio e o participio."}
{"id": "4880", "revid": "22570", "url": "https://gl.wikipedia.org/wiki?curid=4880", "title": "Os verbos regulares galegos", "text": "Os m\u00e1is dos verbos galegos son regulares xa que seguen rixidamente uns patr\u00f3ns determinados de conxugaci\u00f3n. Fronte a estes, un n\u00famero pequeno de verbos, case todos de uso frecuente, presentan unha variedade de formas dificilmente reducibles a un sistema: son os irregulares.\nVexamos a continuaci\u00f3n como son conxugados estes verbos regulares, tomando coma exemplo os verbos cantar, comer e partir.\nA ra\u00edz nos verbos regulares.\nOs verbos regulares te\u00f1en, normalmente, unha \u00fanica ra\u00edz para todo o paradigma, mentres que os irregulares xeralmente presentan, cando menos, d\u00faas ra\u00edces: unha delas coincide coa do infinitivo e aparece nos tempos do tema de presente e a outra enc\u00f3ntrase nos tempos do tema de perfecto. Te\u00f1en tema de perfecto os seguintes tempos: pret\u00e9rito perfecto, pret\u00e9rito pluscuamperfecto, pret\u00e9rito imperfecto de subxuntivo, e futuro de subxuntivo; os restantes tempos constr\u00faense co tema de presente.\nVariaci\u00f3ns na ra\u00edz dos verbos regulares.\nComo xa dixemos, a maior\u00eda dos verbos galegos son regulares e conx\u00faganse segundo uns paradigmas fixos (econom\u00eda da linguaxe). A maior parte destes verbos ten unha ra\u00edz constante en t\u00f3dalas s\u00faas formas. Isto non incl\u00fae a posici\u00f3n do acento, que var\u00eda dunhas formas a outras, nin nun n\u00famero importante de verbos o timbre medio-aberto ou medio-pechado da vogal radical (a \u00faltima ou \u00fanica vogal da ra\u00edz).\nEn canto \u00f3 acento, a primeira. segunda e terceira persoas do singular e mais a terceira do plural do presente de indicativo e do presente de subxuntivo, xunto coa segunda persoa de singular do imperativo, son formas rizot\u00f3nicas, pois levan o acento t\u00f3nico sobre a vogal radical \"(and-o, and-as, and-a, and-an, and-e, and-es, and-e, and-a).\" T\u00f3dalas outras formas te\u00f1en o acento na vogal tem\u00e1tica ou nas desinencias, e son chamadas arrizot\u00f3nicas.\nAlternancia de timbre nos verbos da primeira conxugaci\u00f3n.\nOs verbos da primeira conxugaci\u00f3n poden presentar unha alternancia de timbre na vogal radical entre un timbre medio-aberto [\u025b, \u0254] nas formas rizot\u00f3nicas e un timbre medio pechado [e, o] nas formas arrizot\u00f3nicas:\nEsta alternancia foi interpretada nalg\u00fans estudos de fonolox\u00eda do galego como unha neutralizaci\u00f3n da oposici\u00f3n existente entre as vogais medias-abertas e as medias-pechadas en posici\u00f3n \u00e1tona (Amable Veiga), a\u00ednda que no comportamento actual da lingua non faltan exemplos que nos levan a interpretar que no galego moderno esa neutralizaci\u00f3n xa non opera, co que se mant\u00e9n o sistema de sete vogais en posici\u00f3n \u00e1tona pret\u00f3nica (Ant\u00f3n Santamarina, El verbo gallego).\nEste comportamento \u00e9 o que seguen a maior\u00eda dos verbos desta clase: \"xogar, pegar, amolar, espertar, acordar, colgar, berrar, chocar, medrar, pecar...\" As\u00ed e todo, nalg\u00fans casos, mantense a vogal sempre medio-aberta: \"votar, berrar, apezar, aboiar, quentar...\", ou sempre pechada: \"botar, merendar, mendar,\" posiblemente debido a unha tendencia regularizadora m\u00e1is moderna c\u00f3 sistema antigo en que operaba a neutralizaci\u00f3n. Neste sistema moderno, a diferenza de timbre pode discernir parellas co tipo de v[\u0254]tar / b[o]tar, v[\u0254]tamos / b[o]tamos. A adscrici\u00f3n dun verbo a un modelo ou a outro (con alternancia voc\u00e1lica ou sempre coa mesma vogal) non \u00e9 predicible na maior\u00eda dos casos. As\u00ed a todo, os verbos formados sobre substantivos que te\u00f1en vogal t\u00f3nica aberta (sobre todo se son derivados formados recentemente) tenden a mante-la vogal radical con timbre medio-aberto en todo o paradigma, como tam\u00e9n o fan certos verbos cultos, a\u00ednda que non sempre sucede as\u00ed: gu[\u02c8\u025b]rra &gt; gu[\u025b]rrear, p[\u02c8\u0254]rco &gt; emp[\u0254]rcar, [\u02c8\u0254]vo &gt; des[\u0254]var, pero f[\u02c8\u025b]rro &gt; enf[\u02c8\u025b]rro, enf[\u02c8\u025b]rras, enf[\u02c8\u025b]rra, enf[e]rramos...\nDado que non hai un criterio claro de repartici\u00f3n dos diferentes verbos desta clase entre un grupo e outro, non \u00e9 raro atopar verbos que presentan comportamentos diferentes en distintas variedades xeogr\u00e1ficas. As\u00ed verbos como voar ou petar poden ter vogal radical pechada invariable en certas falas, mentres que noutras presentan alternancia entre as formas rizot\u00f3nicas e arrizot\u00f3nicas.\nAs vogais radicais de timbre aberto ou pechado non presentan ningunha alternancia: a (amar), i (mirar), u (suar).\nAlternancia de timbre nos verbos da segunda conxugaci\u00f3n.\nNa segunda conxugaci\u00f3n a ra\u00edz \u00e9 constante cando a vogal \u00e9 de timbre aberto: \"arder, bater, varrer\". T\u00e9\u00f1ase en conta que non hai verbos da segunda conxugaci\u00f3n con vogais de timbre pechado (/i, u/); os poucos verbos que ti\u00f1an esta vogal no galego medieval pasaron \u00e1 CIII (dizer &gt; dicir, escriver &gt; escribir, viver &gt; vivir) ou cambiaron a vogal do radical (dizer &gt; dial. decer). S\u00f3 se mant\u00e9n a vogal esperable no adxectivo procedente do participio de presente: \"afluente, contradicente, vivente, escribente, lucente.\"\nOs verbos con vogal radical de timbre medio-aberto poden seguir dous comportamentos:\nAlg\u00fans verbos incoativos, como aparecer, adormecer, agradecer, podrecer..., presentan diferenzas xeogr\u00e1ficas, xa que nunhas falas presentan alternancia e noutras te\u00f1en vogal radical medio-pechada en todo o paradigma.\nAlternancia de timbre nos verbos da terceira conxugaci\u00f3n.\nNa CIII dist\u00ednguense tres grupos:"}
{"id": "4882", "revid": "1131", "url": "https://gl.wikipedia.org/wiki?curid=4882", "title": "Batalla de Inglaterra", "text": "A batalla de Inglaterra foi unha das batallas m\u00e1is importantes da segunda guerra mundial, librada entre as forzas a\u00e9reas do Reino Unido (RAF) e da Alema\u00f1a nazi (\"Luftwaffe\") nos ceos de Gran Breta\u00f1a durante 1940 e 1941. Segundo os historiadores brit\u00e1nicos, comeza o 10 de xullo de 1940 e remata o 31 de outubro de 1940, mentres que os alem\u00e1ns din que durou dende agosto de 1940 ata maio de 1941; dependendo do que se considera batalla. Non obstante, os combates a\u00e9reos alcanzaron o seu cumio dende agosto ata outubro de 1940, onde sucederon as loitas decisivas. Tr\u00e1tase da primeira gran campa\u00f1a militar loitada completamente por forzas a\u00e9reas.\nO principal obxectivo das forzas alem\u00e1s era o de obrigar a Reino Unido a chegar a un acordo de paz negociado. En xullo de 1940 comezou o bloqueo naval e a\u00e9reo, centr\u00e1ndose a \"Luftwaffe\" principalmente en convais costeiros, as\u00ed como portos e centros mar\u00edtimos como Portsmouth. O 1 de agosto a \"Luftwaffe\" foi dirixida para acadar a superioridade a\u00e9rea sobre a RAF, co obxectivo de incapacitar o seu Mando de Caza; 12 d\u00edas despois, trasladou os ataques aos aer\u00f3dromos e infraestruturas da RAF. A medida que a batalla progresaba, a Luftwaffe tam\u00e9n comezou a atacar f\u00e1bricas relacionadas coa produci\u00f3n de avi\u00f3ns e infraestruturas estrat\u00e9xicas. Finalmente empregou bombardeos para aterrorizar \u00e1 poboaci\u00f3n sobre \u00e1reas de importancia pol\u00edtica e sobre civ\u00eds.\nOs alem\u00e1ns superaran rapidamente Francia e os Pa\u00edses Baixos, deixando ao Reino Unido enfront\u00e1ndose \u00e1 ameaza dunha invasi\u00f3n por mar. O alto mando alem\u00e1n reco\u00f1eceu as dificultades dun ataque mar\u00edtimo mentres a Royal Navy controlase o canal da Mancha e o mar do Norte. O 16 de xullo Hitler ordenou a preparaci\u00f3n da Operaci\u00f3n Le\u00f3n Mari\u00f1o como un potencial asalto anfibio e aerotransportado ao Reino Unido, que se levar\u00eda a cabo unha vez que a \"Luftwaffe\" tivese a superioridade a\u00e9rea sobre o canal. En setembro, as incursi\u00f3ns nocturnas do Mando de Bombardeo da RAF que perturbaron a preparaci\u00f3n alem\u00e1 de barcazas reconvertidas, e o fracaso da \"Luftwaffe\" ao intentar esmagar a RAF forzaron a Hitler a pospo\u00f1er e finalmente cancelar a Operaci\u00f3n Le\u00f3n Mari\u00f1o. A \"Luftwaffe\" foi incapaz de manter as incursi\u00f3ns \u00e1 luz do d\u00eda, pero as s\u00faas continuas operaci\u00f3ns nocturnas no Reino Unido co\u00f1ec\u00e9ronse como o Blitz.\nO fracaso alem\u00e1n ao intentar destru\u00edr as defensas a\u00e9reas brit\u00e1nicas para forzar un armisticio (ou incluso unha rendici\u00f3n absoluta) foi a primeira gran derrota alem\u00e1 na segunda guerra mundial \u00e9 un punto de inflexi\u00f3n crucial no conflito.\nSituaci\u00f3n.\nTrala rendici\u00f3n de Francia e a evacuaci\u00f3n de Dunquerque de forzas anglofrancesas, a guerra na Europa continental rematara, e s\u00f3 quedaba o Reino Unido para facer fronte \u00f3 Eixe. A Alema\u00f1a nazi quer\u00eda chegar a un armisticio cos brit\u00e1nicos, e hab\u00eda nas illas unha certa tendencia a non arrisca-la soberan\u00eda nunha longa guerra contra o aparentemente invencible r\u00e9xime nazi, sobre todo polo recordo da primeira guerra mundial. Mais Winston Churchill, primeiro ministro brit\u00e1nico, negouse de maneira tallante a chegar a unha paz que permitise a Alema\u00f1a asoballar a Inglaterra en calquera momento, e as preparaci\u00f3ns da invasi\u00f3n de Gran Breta\u00f1a comenzaron no estado maior alem\u00e1n.\nPara invadir Gran Breta\u00f1a, Alema\u00f1a ti\u00f1a que asegura-los mares destru\u00edndo a inmensa frota do Imperio Brit\u00e1nico, e para destru\u00edla frota primeiro ti\u00f1a que asegurarse a superioridade a\u00e9rea, e polo tanto aniquilar \u00e1s forzas a\u00e9reas e as industrias que as nutr\u00edan de avi\u00f3ns. Alema\u00f1a tam\u00e9n quer\u00eda bombardear obxectivos estrat\u00e9xicos para as\u00ed mina-la moral do pobo brit\u00e1nico, seguindo as teor\u00edas de \"bombardeo estrat\u00e9xico\" que puxera en pr\u00e1ctica durante a guerra civil espa\u00f1ola e a invasi\u00f3n de Polonia.\nO mariscal do aire da \"Luftwaffe\", Hermann G\u00f6ring, chamou \u00f3 plan de ataque \"Adlerangriff\" (\"Ataque de aguia\"), que comezar\u00eda o 11 de agosto de 1940. Antes, dende o 10 de xullo que citan as fontes brit\u00e1nicas, os alem\u00e1ns por\u00edan a proba a capacidade da RAF no Canal da Mancha.\nOrganizaci\u00f3n dos ex\u00e9rcitos.\nLuftwaffe.\nAs forzas a\u00e9reas alem\u00e1s, que estaban baixo o mando de Hermann G\u00f6ring, organizouse en tres frotas:\nCada \"Luftflotte\" organiz\u00e1base en \"Geschwader\" (\u00e1s) de 100 avi\u00f3ns e est\u00e1s divid\u00edanse nun \"Stab\" (plana maior) e tres \"Gruppen\" (grupos) con 30 avi\u00f3ns cada un. \u00c1 s\u00faa vez cada \"Gruppen\" ti\u00f1a un \"Stabschwarm\" (plana maior de voo) e tres \"Staffen\" (escuadr\u00f3ns).\nA finais de xu\u00f1o de 1940 as tres frotas dispo\u00f1\u00edan de 1\u00a0215 bombardeiros (na s\u00faa maior parte He 111, Do 17 e Ju 88), 280 bombardeiros en picado Ju 87 \"Stuka\", 755 cazas Bf 109, 225 cazas de longo alcance Bf 110 e 70 avi\u00f3ns de reco\u00f1ecemento, baseados en 53 aer\u00f3dromos.\nRAF.\nO Mando de Caza da RAF, baixo o mando do Mariscal en xefe do Aire sir Hugh Downing, estaba organizada en tres Grupos, pero debido a que a area de 11\u00ba Grupo era demasiado ampla e estaba situada moi preto das forzas alem\u00e1s do norte de Francia, Downing decidiu crear un cuarto Grupo, o 10\u00ba.\nO Mando de Caza estaba composta por 36 escuadr\u00f3ns equipados con 450 Hurricane, 250 Spitfire, uns poucos Blenheim e dous escuadr\u00f3ns de Defiant.\nOs Grupos divid\u00edanse en sectores e cada un deles ti\u00f1a a s\u00faa propia sala de operaci\u00f3ns e un aer\u00f3dromo de sector como base principal. Dispo\u00f1\u00edan tam\u00e9n doutros aer\u00f3dromos usados para dispersar os avi\u00f3ns e como pistas alternativas no caso de que o principal fose danado seriamente.\nFases da batalla.\nA batalla cubriu unha zona xeogr\u00e1fica cambiante, e houbo distintas opini\u00f3ns sobre datas significativas: cando o Ministerio do Aire propuxo o 8 de agosto como inicio, Dowding respostou que as operaci\u00f3ns \"fund\u00edronse case insensiblemente entre si\", e propuxo o 10 de xullo como o inicio do aumento de ataques. Coa precauci\u00f3n de que as fases derivan entre si e as datas non son firmes, o Royal Air Force Museum afirma que se poden identificar cinco fases principais:"}
{"id": "4888", "revid": "5863", "url": "https://gl.wikipedia.org/wiki?curid=4888", "title": "Verbos galegos facer dicir e haber", "text": "Estes tres verbos presentan algunhas irregularidades na s\u00faa conxugaci\u00f3n:\nVexamos alg\u00fans exemplos con estes verbos:\nOs verbos facer, dicir e haber presentan irregularidades na s\u00faa conxugaci\u00f3n en tempo pasado:\nLembrade que as formas do Pluscuamperfecto fixeramos, houberamos, dixerades, ... etc. son de acentuaci\u00f3n grave, non esdr\u00faxula coma en castel\u00e1n."}
{"id": "4889", "revid": "4948874", "url": "https://gl.wikipedia.org/wiki?curid=4889", "title": "Verbos galegos p\u00f3r, dar e saber", "text": "Vexamos alg\u00fans exemplos con estes verbos:"}
{"id": "4892", "revid": "55340", "url": "https://gl.wikipedia.org/wiki?curid=4892", "title": "Verbos galegos ser, estar e ir", "text": "Os verbos ser, estar e ir son irregulares, \u00e9 dicir, te\u00f1en temas diferentes para o presente e para o perfecto: somos/fomos, esta-mos/estive-mos, imos/fomos ... ademais doutras irregularidades. A seguinte t\u00e1boa amosa o presente de indicativo e de subxuntivo para estes verbos.\nVexamos alg\u00fans exemplos que utilizan estes verbos:\nOs verbos ser, estar e ir presentan irregularidades na s\u00faa conxugaci\u00f3n en tempo pasado:\nNon debemos esquecer que as formas eramos, erades, iamos, iades, foramos, forades e fosemos, fosedes te\u00f1en en galego acentuaci\u00f3n grave (a propia e caracter\u00edstica da nosa lingua) e non esdr\u00faxula coma o espa\u00f1ol. As\u00ed pois, non debemos pronunciar *f\u00f3ramos, *f\u00f3rades, *f\u00f3semos, ... pois constit\u00fae un castelanismo.\nAs formas verbais do pasado de ser e ir coinciden en ambos verbos no pret\u00e9rito perfecto, no pluscuamperfecto e no imperfecto de subxuntivo. Distingu\u00edmolas polo contexto.\nVexamos alg\u00fans exemplos que utilizan estes verbos:"}
{"id": "4893", "revid": "23204", "url": "https://gl.wikipedia.org/wiki?curid=4893", "title": "Verbos galegos valer, poder e querer", "text": "Os verbos valer, poder e querer presentan irregularidades no presente:\nVexamos alg\u00fans exemplos que utilizan estes verbos:"}
{"id": "4894", "revid": "5863", "url": "https://gl.wikipedia.org/wiki?curid=4894", "title": "Verbos galegos ver, vir e ter", "text": "Estes tres verbos presentan algunhas irregularidades na s\u00faa conxugaci\u00f3n:\nVexamos alg\u00fans exemplos con estes verbos:"}
{"id": "4895", "revid": "15490", "url": "https://gl.wikipedia.org/wiki?curid=4895", "title": "Batalla dos Campos Catal\u00e1unicos", "text": "A batalla dos Campos Catal\u00e1unicos tivo lugar o 20 de setembro de 451, e nela enfront\u00e1ronse dunha banda o Imperio Romano de Occidente en alianza cos visigodos, fronte ao ex\u00e9rcito de Atila formado por hunos, x\u00e9pidos, ostrogodos, h\u00e9rulos, turinxios, alanos e burgundios. Aconteceu nos campos Catal\u00e1unicos, na Galia."}
{"id": "4897", "revid": "23204", "url": "https://gl.wikipedia.org/wiki?curid=4897", "title": "1453", "text": "Outros.\nHistoria ano a ano"}
{"id": "4898", "revid": "98629", "url": "https://gl.wikipedia.org/wiki?curid=4898", "title": "Ca\u00edda de Constantinopla", "text": "A ca\u00edda de Constantinopla (en , \"Hal\u014dsis t\u0113s K\u014dnstantinoupole\u014ds\"; en ) ou a conquista de Bizancio, polos turcos otom\u00e1ns o 29 de maio de 1453 foi un acontecemento hist\u00f3rico que, segundo a periodizaci\u00f3n cl\u00e1sica, marca a fin da Idade Media en Europa e a fin do derradeiro vestixio do Imperio Bizantino e da cultura cl\u00e1sica.\nXusto antes da conquista turca, Constantinopla era unha capital sen pa\u00eds: o Imperio Bizantino (Imperio Romano de Oriente), que outrora se estend\u00eda dende Persia at\u00e9 os Alpes, e tam\u00e9n polos desertos de Asia, quedara reducido \u00f3 interior das murallas da cidade, arrodeada pola forza da nova naci\u00f3n turca. Constantino XI, derradeiro emperador de Bizancio, intu\u00edu o perigo de que Constantinopla, cidade de cultura europea milenaria, caese por mor da supremac\u00eda militar dos otom\u00e1ns. Mehmed II, sult\u00e1n dos turcos, conquistou a cidade, o cal supuxo a fin do antigo imperio bizantino e o comezo da preseza turca en Europa oriental."}
{"id": "4899", "revid": "15490", "url": "https://gl.wikipedia.org/wiki?curid=4899", "title": "Batalla de Pavia", "text": "A batalla de Pavia, que tivo lugar durante a xornada do 24 de febreiro de 1525, foi a batalla decisiva na guerra entre Francisco I de Francia e o emperador Carlos V e significou a derrota dos franceses no seu intento de dominar o norte de Italia.\nContexto.\nNo primeiro terzo do s\u00e9culo XVI, Francia v\u00edase rodeada polas posesi\u00f3ns de Carlos V. Isto, unido \u00e1 obtenci\u00f3n do t\u00edtulo de Emperador do Sacro Imperio por parte do borgo\u00f1\u00f3n (1519), puxo o goberno franc\u00e9s contra as cordas. Francisco I de Francia, que tam\u00e9n optara \u00f3 t\u00edtulo, v\u00eda a posibilidade dunha compensaci\u00f3n anexionando un territorio en litixio: o ducado de Mil\u00e1n, m\u00e1is co\u00f1ecido por Milanesado. A partir de a\u00ed, desenvolver\u00edase unha serie de contendas do 1521 \u00f3 1524 entre a coroa imperial hispano-xermana do Borgo\u00f1\u00f3n-Austria e maila coroa francesa de Valois-Angulema, cuxas rivalidades se perden na noite dos tempos.\nInicio dos enfrontamentos.\nA primeira batalla tivo lugar en Bicoca (preto de Monza). A vitoria esmagadora dos terzos espa\u00f1ois fixo que no castel\u00e1n a palabra \"bicoca\" pasase a ser sin\u00f3nimo de \"cousa f\u00e1cil ou barata\".\nNa segunda batalla, un ex\u00e9rcito franc\u00e9s de 40\u00a0000 homes penetrou no Milanesado, pero foi igualmente rexeitado.\nO 25 de outubro do 1524, o propio rei Francisco cruzou os Alpes e a comezos de novembro entraba na cidade de Mil\u00e1n. As tropas espa\u00f1olas refuxi\u00e1ronse na s\u00faa maior\u00eda en Lodi, quedando guarnici\u00f3ns espalladas en prazas fortes. Nunha desas prazas fortes, chamada Pavia o xeneral Antonio de Leiva f\u00edxose forte con dous mil espa\u00f1ois e cinco mil lansquenetes alem\u00e1ns. Axi\u00f1a comezou o asedio franc\u00e9s.\nO asedio de Pavia.\nSorprendentemente a cada arremetida a guarnici\u00f3n fac\u00edase m\u00e1is forte. Os franceses decidiron p\u00f3r asedio \u00e1 cidade. Pero Antonio de Leiva, veterano da guerra das Alpuxarras, soubo como organizar os escasos recursos para que os muros da cidade permanecesen en p\u00e9. Mentres tanto, outras guarnici\u00f3ns espa\u00f1olas v\u00edan que o inimigo reduc\u00eda o seu n\u00famero para mandalo a Pavia.\nMentres os franceses agardaban a capitulaci\u00f3n de Leiva, recibiron noticias dun ex\u00e9rcito que baixaba dende Alema\u00f1a para apoiar a praza sitiada: m\u00e1is de quince mil lansquenetes alem\u00e1ns e austr\u00edacos ti\u00f1an ordes do Emperador de po\u00f1er fin \u00f3 asedio e expulsar os franceses do Milanesado.\nFrancisco I decidiu dividir as s\u00faas tropas. As\u00ed ordenou que parte delas se dirixisen a X\u00e9nova e N\u00e1poles e tentaran de se facer fortes naquelas cidades.\nMentres, en Pavia, os mercenarios alem\u00e1ns e su\u00edzos comezaban a sentirse molestos porque xa escaseaban as pagas. Os xenerais espa\u00f1ois empe\u00f1aron as s\u00faas fortunas persoais para pagarlles. Para axudar a causa e vendo a situaci\u00f3n apurada dos seus oficiais, os dous mil arcabuceiros espa\u00f1ois decidiron que seguir\u00edan defendendo Pavia sen cobrar.\nA mediados de xaneiro, chegaron os reforzos baixo o mando do marqu\u00e9s de Pescara, Lannoy e o condestable de Borb\u00f3n. Os can\u00f3ns comezaron a cuspir lume o solpor do 24 de febreiro do 1525. Os franceses decidiron resgardarse e agardar, sab\u00edan que a situaci\u00f3n econ\u00f3mica dos imperiais non era moi puxante, e que pronto os sitiados comezar\u00edan a pasar fame. E as\u00ed foi, pero no canto de marchar de al\u00ed, as tropas decidiron que a comida m\u00e1is preta ser\u00eda a do campamento franc\u00e9s.\nAs\u00ed, comezaron os chamados encamisados abrindo fendas nas posici\u00f3ns francesas. Detr\u00e1s, formaci\u00f3ns de piqueiros franqueados pola cabaler\u00eda. Os terzos formaban de xeito compacto, con longas picas protexendo os arcabuceiros. A cabaler\u00eda francesa ca\u00eda \u00f3 chan antes de chegar a tomar contacto coa infanter\u00eda.\nOs franceses conseguiron incautar a artiller\u00eda espa\u00f1ola, pero a costa da s\u00faa retagarda. Nunha arriscada decisi\u00f3n, Francisco ordenou un ataque total da s\u00faa cabaler\u00eda. Segundo avanzaba a propia artiller\u00eda francesa (superior \u00e1 espa\u00f1ola), ti\u00f1a que cesar o fogo para non lles disparar \u00f3s seus homes. Os arcabuceiros do marqu\u00e9s de Pescara deron boa conta dos cabaleiros franceses.\nA vitoria de Carlos V.\nE nese momento, Leiva sacou os seus homes da cidade para apoiar os seus. Comezaron por arrodear a retagarda francesa e cortarlles a retirada. A\u00ednda que esgotados e famentos, constitu\u00edan unha moi respectable forza de combate. Bonnivet, principal conselleiro militar de Francisco, suicidouse. Os cad\u00e1veres franceses comezaban a amontoarse uns por riba doutros. Os m\u00e1is, vendo a derrota, tentaban escapar.\nO rei de Francia e a s\u00faa escolta combat\u00eda xa de p\u00e9, intentando abrirse paso. De s\u00fapeto, Francisco cae, e \u00f3 erguerse, at\u00f3pase cun estoque espa\u00f1ol no seu pescozo. Un soldado de infanter\u00eda, o vasco Juan de Urbieta, fac\u00edao preso. Diego D\u00e1vila, granadino, e Afonso Pita, galego, xunt\u00e1ronse co seu compa\u00f1eiro de armas. Non sab\u00edan a quen acababan de facer preso, pero polas vestimentas supuxeron que se tratar\u00eda dun gran se\u00f1or. Informaron \u00f3s seus superiores. Aquel preso era o rei de Francia.\nA situaci\u00f3n tras a batalla.\nFrancisco I foi levado a Castela (era o cu\u00f1ado de Carlos I), e no 1526, asina o Tratado de Madrid. Francia reco\u00f1ec\u00eda as aspiraci\u00f3ns imperiais nos territorios milaneses e borgo\u00f1\u00f3ns.\nConta a lenda que nas negociaci\u00f3ns de paz e de liberaci\u00f3n de Francisco I, o emperador estaba tan anoxado que renunciou a usar a s\u00faa lingua nai (franc\u00e9s borgo\u00f1\u00f3n) e a lingua habitual da diplomacia (italiano) para falar por primeira vez de xeito oficial en castel\u00e1n."}
{"id": "4902", "revid": "23204", "url": "https://gl.wikipedia.org/wiki?curid=4902", "title": "Ucron\u00eda", "text": "A ucron\u00eda \u00e9 un subx\u00e9nero literario da ficci\u00f3n especulativa (ou da ciencia ficci\u00f3n) referido a un tempo inexistente, non por ocorrer no futuro sen\u00f3n por ser unha visi\u00f3n alternativa deste debido a que a historia da humanidade transcorrera de xeito diferente a como de feito transcorreu. A trama transcorre nun mundo no cal a historia pos\u00fae un punto de diverxencia da historia tal e como a co\u00f1ecemos. A literatura de historia alternativa fai a seguinte pergunta: \"que acontecer\u00eda se a historia tivese transcorrido de maneira diferente?\" A maior\u00eda das obras do x\u00e9nero est\u00e1n baseadas en eventos hist\u00f3ricos reais, a\u00ednda que aspectos sociais, xeopol\u00edticos e tecnol\u00f3xicos se te\u00f1an desenvolvido diferentemente. Malia que en certo grao toda a ficci\u00f3n pode ser descrita como \"historia alternativa\", un representante axeitado do subx\u00e9nero cont\u00e9n ficci\u00f3n na cal un punto de diverxencia ocorre no pasado, facendo que a sociedade humana se desenvolva de maneira distinta.\nDende os anos 1950, este tipo de ficci\u00f3n fundiuse en gran parte cos tropos da ficci\u00f3n cient\u00edfica arredor do entrecruzamento de per\u00edodos hist\u00f3ricos, tempo paralelo, viaxes entre historias/universos alternativos (ou co\u00f1ecemento ps\u00edquico da existencia do \"noso\" universo por persoas noutro, como nas obras de Dick e Nabokov), ou ben en viaxes \"cara a adiante\" e \"cara a atr\u00e1s\" no tempo resultando na partici\u00f3n da historia en d\u00faas ou m\u00e1is li\u00f1as temporais. Cruzamento de \u00e9pocas, partici\u00f3n do tempo e temas da historia alternativa estiveron tan entrelazados que \u00e9 impos\u00edbel distinguilos individualmente. O libro de 1962 \"The Man in the High Castle\" de Philip K. Dick, no cal os nazis ga\u00f1aron na segunda guerra mundial, \u00e9 un dos exemplos mais famosos de historia alternativa, tendo marcado profundamente este x\u00e9nero.\nEtimolox\u00eda.\nUcron\u00eda \u00e9 un neoloxismo que est\u00e1 baseado na palabra \"utop\u00eda\" (un lugar que non existe) e na palabra grega para \"tempo\", \"chronos\". Unha \"uchronie\", polo tanto, \u00e9 definida como un tempo que non existe. Outro termo ocasionalmente utilizado (principalmente en castel\u00e1n) \u00e9 \"alohistoria\" (lit. \"outra historia\")."}
{"id": "4903", "revid": "22795", "url": "https://gl.wikipedia.org/wiki?curid=4903", "title": "Angazo", "text": "O angazo \u00e9 unha ferramenta agr\u00edcola, tam\u00e9n denominada anci\u00f1o, ancazo, enci\u00f1o, engazo, rastrelo e rastra.\nEtimolox\u00eda.\nNon existen datos que testemu\u00f1en con exactitude a orixe das formas galegas m\u00e1is estendidas para este instrumento. Os voc\u00e1bulos galegos \"angazo\" e \"engazo\", e mais as variantes correspondentes \u00e1s zonas de gheada e seseo, poden ter orixe nunha suposta forma latina non rexistrada \"hamicaceus\", e que derivar\u00eda de \"hamus\" (co significado cl\u00e1sico de anzol ou gancho). \"Anci\u00f1o\" e \"enci\u00f1o\", e mais as s\u00faas variantes con seseo, puideron derivarse dunha suposta forma latina non rexistrada \"uncinus\", que ser\u00eda derivada de \"uncus\" (co significado cl\u00e1sico de gancho). Finalmente, os termos \"rastra\" e \"rastrelo\" deberon ter orixe na forma do lat\u00edn cl\u00e1sico \"rastrum\", que se aplicaba a diversas ferramentas do traballo agr\u00edcola. Tam\u00e9n pode vir de xerm\u00e1nico *angon = 'espi\u00f1a, pincho', a\u00ednda que a etimolox\u00eda m\u00e1is posible \u00e9 a que se basea nun pre-romano \"*ankatio\" e \"*ankino\" en relaci\u00f3n ao asturiano \"angazu\" ou \"ang\u00fcezu\" &lt; *\"ankotio\", irland\u00e9s antigo \"\u00e9cath\" 'anzol' &lt; \"*ankoto\", medio gal\u00e9s \"anghad\" &lt; \"*ankoto\".\nDescrici\u00f3n.\nOrixinariamente elaborado integramente en madeira e que consiste nunha travesa mangada sobre a que se insertan varios dentes (8 ou 10) algo aguzados e que serve para rastrelar e amoreirar follas, herba, palla etc.\nOs angazos e anci\u00f1os modernos poden estar fabricados con outros materiais, como metais nos m\u00e1is resistentes e para labores m\u00e1is pesados, e con pl\u00e1sticos, cana, bamb\u00fa etc, para traballos m\u00e1is lixeiros, como os de xardinar\u00eda.\nHistoria.\nPode figurar tam\u00e9n como motivo her\u00e1ldico en escudos familiares."}
{"id": "4904", "revid": "98629", "url": "https://gl.wikipedia.org/wiki?curid=4904", "title": "Perl", "text": "Perl \u00e9 unha linguaxe de programaci\u00f3n dese\u00f1ada por Larry Wall e creada en 1987. Perl toma caracter\u00edsticas da linguaxe C, da linguaxe interpretada shell (sh), AWK, sede, Lisp e, nun grao inferior, moitas outras linguaxes de programaci\u00f3n.\nEstruturalmente, Perl bas\u00e9ase nun estilo de bloques como os do C ou AWK, e foi amplamente adoptado pola s\u00faa destreza no procesado de texto e por non ter ningunha das limitaci\u00f3ns das outras linguaxes de script.\nHistoria.\nLarry Wall comezou a traballar en Perl en 1987 mentres traballaba como programador en Unisys e anunciou a versi\u00f3n 1.0 no grupo de novas comp.sources.misc o 18 de decembro de 1987. A linguaxe expandiuse rapidamente nos seguintes anos. Perl 2, liberado en 1988, achegou un mellor motor de expresi\u00f3ns regulares. Perl 3, liberado en 1989, engadiu soporte para datos binarios.\nAta 1991 a \u00fanica documentaci\u00f3n de Perl era unha simple (e cada vez m\u00e1is longa) p\u00e1xina de manual Unix. En 1991 publicouse \"Programming Perl\", e converteuse na referencia \"de facto\" da linguaxe. Ao mesmo tempo, o n\u00famero de versi\u00f3n de Perl saltou a 4, non por marcar un gran cambio na linguaxe, sen\u00f3n por identificar a versi\u00f3n que estaba documentada no libro.\nPerl 4 trouxo consigo unha serie de lanzamentos de mantemento, culminando en Perl 4.036 en 1993. Neste punto, Larry Wall abandonou Perl 4 para comezar a traballar en Perl 5. Perl 4 quedar\u00eda nesa versi\u00f3n ata hoxe.\nO desenvolvemento de Perl 5 continuou en 1994. A lista de correo \"perl5-porters\" estableceuse en maio de 1994 para coordinar o traballo de adaptaci\u00f3n de Perl 5 a diferentes plataformas. \u00c9 o primeiro foro para desenvolvemento, mantemento e adaptaci\u00f3n de Perl 5.\nPerl 5 foi liberado o 17 de outubro de 1994. Foi case unha completa reescritura do int\u00e9rprete e engadiu moitas novas caracter\u00edsticas \u00e1 linguaxe, inclu\u00edndo obxectos, referencias, paquetes e m\u00f3dulos. A destacar, os m\u00f3dulos prov\u00e9n dun mecanismo para estender a linguaxe sen modificar o int\u00e9rprete. Isto permitiu estabilizar o seu n\u00facleo principal, ademais de permitir aos programadores de Perl engadirlle novas caracter\u00edsticas.\nO 26 de outubro de 1995, creouse o \"Comprehensive Perl Arquive Network\" (CPAN). CPAN \u00e9 unha colecci\u00f3n de sitios web que almacenan e distrib\u00faen fontes en Perl, binarios, documentaci\u00f3n, scripts e m\u00f3dulos. Orixinalmente, cada sitio CPAN deb\u00eda ser accedido a trav\u00e9s do seu propio URL; hoxe en d\u00eda, www.cpan.org redirecciona automaticamente a un dos centos de repositorios espello de CPAN.\nEn 2007, Perl 5 continua sendo mantido. Caracter\u00edsticas importantes e algunhas construci\u00f3ns esenciais foron engadidas, inclu\u00edndo soporte Unicode, F\u00edos (\"threads\"), un soporte importante para a programaci\u00f3n orientada a obxectos e outras melloras. A \u00faltima versi\u00f3n estable liberada \u00e9 Perl 5.24.0.\nLinguaxe interpretada.\nUnha das s\u00faas caracter\u00edsticas fundamentais \u00e9 ser unha linguaxe interpretada (igual ca TCL, Python etc), que pode ser executada en calquera sistema operativo, con tal de que este te\u00f1a un int\u00e9rprete desta linguaxe. Polo tanto, non se compila, sen\u00f3n que \u00e9 un script interpretado pola m\u00e1quina.\nUtilizaci\u00f3n.\nPerl \u00e9 unha linguaxe usada sobre todo nas aplicaci\u00f3ns servidor-cliente.\nPerl \u00e9 especialmente potente para o manexo de expresi\u00f3ns regulares, e ten moitas similitudes con C, a\u00ednda que simplificando a xesti\u00f3n da memoria e presentando unha variable universal que pode almacenar tanto n\u00fameros como cadeas sen necesidade de implementar unha conversi\u00f3n de tipo.\nEstrutura da linguaxe.\nExemplo.\nEn Perl, o programa tipo \"Ola mundo\" \u00e9:\nuse strict;\nprint \"\u00a1Ola mundo!\\n\"; # \"\\n\" \u00e9 unha 'nova li\u00f1a'"}
{"id": "4905", "revid": "23204", "url": "https://gl.wikipedia.org/wiki?curid=4905", "title": "Obxectividade", "text": "A obxectividade ou o punto de vista neutral tr\u00e1tase dun xeito de participar na xeraci\u00f3n de co\u00f1ecemento dende unha perspectiva gnoseol\u00f3xica cient\u00edfica, e relativamente desideoloxizada. Nada que o sentido com\u00fan non poida acadar."}
{"id": "4909", "revid": "85894", "url": "https://gl.wikipedia.org/wiki?curid=4909", "title": "Armenia", "text": "Armenia (en armenio: \u0540\u0561\u0575\u0561\u057d\u057f\u0561\u0576, \"Hayastan\"), oficialmente Rep\u00fablica de Armenia (en armenio: \u0540\u0561\u0575\u0561\u057d\u057f\u0561\u0576\u056b \u0540\u0561\u0576\u0580\u0561\u057a\u0565\u057f\u0578\u0582\u0569\u0575\u0578\u0582\u0576, \"Hayastani Hanrapetut\u2019yun\"), \u00e9 un estado monta\u00f1oso sen litoral localizado na rexi\u00f3n eurasi\u00e1tica de Transcaucasia. Localizado no cruzamento de cami\u00f1os entre Europa oriental e Asia occidental, est\u00e1 rodeado por Turqu\u00eda ao leste, Xeorxia ao norte, Acerbaix\u00e1n e a rep\u00fablica independente de facto de Nagorno-Karabakh ao leste, e Ir\u00e1n e o enclave acerbaixan\u00ed de Nakhichevan ao sur. A s\u00faa capital e cidade m\u00e1is poboada \u00e9 Ierev\u00e1n.\nArmenia \u00e9 unha naci\u00f3n-estado unitaria, pluripartidista e democr\u00e1tica cunha rica e antiga herdanza cultural. Urartu foi estabelecido o -860 e no s\u00e9culo -VI foi substitu\u00eddo pola Satrap\u00eda de Armenia. O Reino de Armenia alcanzou \u00f3 seu m\u00e1ximo apoxeo baixo Tigranes II o Grande no s\u00e9culo -I e converteuse no primeiro estado do mundo en adoptar o cristianismo como relixi\u00f3n oficial a finais do s\u00e9culo III e comezos do IV. A data oficial da adopci\u00f3n \u00e9 o ano 301. O antigo reino de Armenia foi dividido entre os bizantinos e o Imperio Sas\u00e1nida arredor do s\u00e9culo V. Baixo a dinast\u00eda Bagratuni, a Armenia bagr\u00e1tida foi restaurada no s\u00e9culo IX. Por mor das loitas contra os bizantinos, o reino caeu no ano 1045 e Armenia foi invandida polo Imperio Selx\u00facida. Un principado armenio e posteriormente o reino armenio de Cilicia asent\u00e1ronse na costa do mar Mediterr\u00e1neo entre os s\u00e9culos XI e XIV.\nEntre os s\u00e9culo XVI e XIX, as patrias armenias tradicionais composta por Armenia Oriental e Armenia Occidental caeron baixo o goberno dos imperios Otom\u00e1n e Iraniano. No s\u00e9culo XIX, Armenia Oriental foi conquistada polo Imperio Ruso, mentres que a maior\u00eda das terras tradicionais armenias occidentais permaneceron baixo control otom\u00e1n. Durante a primeira guerra mundial, os armenios que viv\u00edan no Imperio Otom\u00e1n foron sistematicamente exterminados durante o xenocidio armenio. En 1918, despois da Revoluci\u00f3n Rusa, t\u00f3dolos pa\u00edses non rusos declararon a s\u00faa independencia despois de que o Imperio Ruso deixase de existir, o que levou ao estabelecemento da Primeira Rep\u00fablica de Armenia. En 1920, o estado foi incorporado \u00e1 Rep\u00fablica Socialista Sovi\u00e9tica Federativa Transcauc\u00e1sica, e en 1922 converteuse en membro fundador da Uni\u00f3n Sovi\u00e9tica. En 1936, o estado Transcauc\u00e1sico foi disolto, transformando os seus estado constitu\u00edntes, inclu\u00edndo a Rep\u00fablica Socialista Sovi\u00e9tica de Armenia, en rep\u00fablicas da Uni\u00f3n. A moderna Rep\u00fablica de Armenia converteuse en estado independente en 1991 durante a disoluci\u00f3n da Uni\u00f3n Sovi\u00e9tica.\nA moderna Rep\u00fablica de Armenia reco\u00f1ece \u00e1 Igrexa Apost\u00f3lica Armenia, a Igrexa nacional m\u00e1is antiga do mundo, como a principal relixi\u00f3n do pa\u00eds. Os armenios pos\u00faen ademais o seu propio alfabeto, inventado por Mesrop Mashtots no ano 405 d.C.\n\u00c9 ademais membro da Uni\u00f3n Econ\u00f3mica Euroasi\u00e1tica, as Naci\u00f3ns Unidas, o Consello de Europa e a Organizaci\u00f3n do Tratado da Seguridad Colectiva. Armenia apoia a independente de facto Rep\u00fablica de Artsakh, que foi proclamada en 1991.\nEtimolox\u00eda.\nO nome nativo en lingua armenia para o pa\u00eds \u00e9 \"Hayk\u2019\". O nome evolucionou durante a Idade Media a \"Hayastan\", unha combinaci\u00f3n das palabras \"Hayasa\" (\u0540\u0561\u0575\u0561\u057d\u0561) ou \"Hayk\" (\u0540\u0561\u0575\u056f) co sufixo persa \"-st\u00e1n\" que significa \"lar ou lugar de\". O nome foi tradicionalmente derivado de Hayk (\u0540\u0561\u0575\u056f), lendario patriarca dos armenios e segundo a tradici\u00f3n o tataraneto de No\u00e9. Hayk, supostamente, baixou do monte Ararat onde alg\u00fans cren que se pousou a Arca de No\u00e9 trala fin do diluvio universal, e viaxou para axudar na construci\u00f3n da torre de Babel. Al\u00ed, derrotou ao Rei babilonio Bel no ano 2492 a.C., estabelecendo a s\u00faa naci\u00f3n na rexi\u00f3n de Ararat, preto das monta\u00f1as do lago Van.\nOutras fontes literarias como as gregas, romanas, xud\u00edas, asirias, babil\u00f3nicas, persas e outras, traducen e transliteran o nome \"Togarma\" (en lingua acadia: \"Ti-garimmu\") como pai de varias tribos semin\u00f3madas que habitaron Armenia. Este nome componse de tres ra\u00edces: \"Bet\" (casa), \"To\" (tell e tur en lingua \u00e1rabe equivalen a monte e en linguas irm\u00e1s til, te, to, ta equivalen a outeiro, e figuradamente a reino) e \"Garma\" (que significa os fillos de Gomer que viven nos montes) quedando traducido na Biblia como \"Bet Togarma\". Relatos anteriores ao cristianismo suxiren que Nairi, que significa \"a terra dos r\u00edos\", era o nome usado antigamente para chamar \u00e1 rexi\u00f3n monta\u00f1osa do pa\u00eds. O primeiro uso que se ten constancia deste nome \u00e9 polos asirios darredor de 1200\u00a0a.C.\nO ex\u00f3nimo \"Armenia\" at\u00f3pase por vez primeira nun texto en persa antigo co\u00f1ecido como a Inscrici\u00f3n de Behist\u00fan. Neste texto do 515\u00a0a.C. o nome aparece como \"Armina\" ( ). A voz \"Armenoi\" aparece en grego antigo nun texto do historiador Her\u00f3doto: . Nel rel\u00e1tase que os armenios eran colonos da rexi\u00f3n de Asia Menor de Frixia. A etiolox\u00eda tradicional para o et\u00f3nimo \u00e9 de Armenak ou de Aram, o bisneto do bisneto de Hayk, e doutro l\u00edder que foi, segundo a tradici\u00f3n armenia, o antepasado de t\u00f3dolos armenios. Tam\u00e9n alg\u00fans historiadores antigos de Armenia, como Mois\u00e9s de Khorene, din que os armenios eran urartos e que a palabra \"Armenia\" deriva dun rei urarto chamado \"Aramu\", teor\u00eda que alg\u00fans historiadores modernos descartan afirmando que non existe ningunha relaci\u00f3n entre ambas civilizaci\u00f3ns.\nSegundo alg\u00fans historiadores, a primeira menci\u00f3n da voz \"Armina\" faise nas escrituras cuneiformes da \u00e9poca do rei Dar\u00edo I de Persia (s\u00e9culos VI-V a.C.). Mais o nome dado aos armenios \"Gai\" (ou \"Jai\"), prov\u00e9n do pa\u00eds Gaiasa ou Jaiasa, mencionado nas escrituras cer\u00e1micas hititas do s\u00e9culo XII\u00a0a.\u00a0C. Algunhas d\u00e9cadas m\u00e1is tarde, Xenofonte, un xeneral grego que guerreou contra os persas, describe moitos aspectos da vida do pobo armenio e a s\u00faa hospitalidade. Relata que a xente fala un idioma que soaba aos seus o\u00eddos como a lingua dos persas. Outro historiador, Arnold Toynbee, menciona que \"Armenia\" pode provir de \"Erimena\", pai do \u00faltimo rexente de Urartro, Russas III. Agrega ademais, que outra alternativa \u00e9 que prove\u00f1a de \"Aruma-ni\", que significa pa\u00eds dos arameos, pobo que arribou do norte das estepas \u00e1rabes a finais do s\u00e9culo\u00a0XI ou comezos do X\u00a0a.C. e conquistou Nairi.\nHistoria.\nPrehistoria.\nO planalto armenio amosa pegadas de asentamentos da \u00e9poca neol\u00edtica. Recentes estudos arqueol\u00f3xicos afirman que na zona da actual cidade de Areni atop\u00e1ronse os m\u00e1is antigos zapatos de coiro, saias e instalaci\u00f3ns vin\u00edcolas. Os arque\u00f3logos falan da cultura Shulaveri-Shomu da rexi\u00f3n de Transcaucasia central como a primeira cultura co\u00f1ecida na zona, datada aproximadamente entre o 6000 e o 4000 a.C.\nOutra cultura primitiva, a comezos da Idade de Bronce, foi chamada a cultura Kura-Araxes, asignada ao per\u00edodo que vai dende 4000 a.C. ao 2200 a.C., e m\u00e1is tarde desenvolvida na cultura Trialeti (2200 - 1500 a.C.). Entre os anos 1500 e 1200 a.C., exist\u00eda na metade occidental do planalto armenio a cultura Hayasa-Azzi, con frecuentes enfrontamentos co Imperio hitita. Entre o 1200 a.C. e o ano 800 a.C., a maior parte de Armenia foi unida baixo unha confederaci\u00f3n de reinos, que as fontes asirias chamaron Nairi (do asirio: \"terra dos r\u00edos\").\nNa Idade de Ferro florece no C\u00e1ucaso e na parte oriental de Asia menor o Reino de Urartu fundado por Aramu, que uniu t\u00f3dolos principados do planalto armenio e otorgouse a si mesmo o t\u00edtulo de \"Rei de Reis\", t\u00edtulo tradicional dos reis urartios. Os urartios estableceron a s\u00faa soberan\u00eda sobre a totalidade de Taron e Vaspurakan. O principal rival de Urartu foi o Imperio neo-asirio.\nDurante o reinado de Sarduri I (834-828\u00a0a.C.) Urartu converteuse nun estado forte e organizado, impo\u00f1endo impostos \u00e1s tribos veci\u00f1as. Sarduri fundou ademais a cidade de Tushpa (a moderna Van) capital de Urartu. O seu fillo, Ishpuini, estendeu as fronteiras do estado polo que logo ser\u00eda co\u00f1ecida como a zona de Tigranocerta e Urmia. O rei Menua (810-785\u00a0a.C.) estendeu o territorio urartiano cara ao norte, cara aos campos de Araratian. Deixou m\u00e1is de noventa inscrici\u00f3ns utilizando a escritura cuneiforme mesopot\u00e1mica escritas na lingua urartiana. Outro rei, Argishti I conquistou Latakia aos hititas, e chegou at\u00e9 Biblos e Fenicia, constru\u00edndo Erebuni (actual Ierev\u00e1n) no ano 782\u00a0a.C. usando aos prisioneiros de guerra. O Imperio asirio invadiu posteriormente Urartu, no ano 612\u00a0a.C., e f\u00edxose cargo da capital, Van, cara a o 585\u00a0a.C. Este feito terminou de maneira efectiva coa soberan\u00eda de Urartu.\nAntig\u00fcidade.\nDespois da ca\u00edda de Urartu, o Satrapado de Armenia foi gobernado pola dinast\u00eda Or\u00f3ntida, que goberna o estado entre os anos 585 e 190\u00a0a.C.. Baixo esta dinast\u00eda, Armenia foi \u00e1s veces un reino independente, e outras unha satrap\u00eda do Imperio Persa. Dar\u00edo III foi un s\u00e1trapa armenio antes de converterse en emperador de Persia. Despois da destruci\u00f3n do Imperio Sel\u00e9ucida, un estado grego helen\u00edstico de curta duraci\u00f3n sucesor do Imperio de Alexandre o Grande, foi fundado un estado armenio de corte helen\u00edstico en 190 a.C. Os primeiros reis foron os art\u00e1xidas, dinast\u00eda fundada por Artaxias I. Ao mesmo tempo, creouse un reino divido e independente en Occidente, co\u00f1ecido como Armenia Menor, mentres que o principal reino adquiriu o nome de Grande Armenia.\nOs novos reis comezaron un programa de expansi\u00f3n que \u00eda chegar ao seu apoxeo un s\u00e9culo m\u00e1is tarde. As s\u00faas conquistas son relatadas polo historiador grego Estrab\u00f3n: Zariadris conquistou Acilisene e todo o \"territorio ao redor de Antitauros\", refer\u00edndose probablemente ao distrito de Muzur ao oeste do \u00c9ufrates. Artaxias tomou terras dos medos, dos iberos, e dos sirios. Posteriormente, tivo enfrontamentos cos habitantes do Ponto, a Siria Sel\u00e9ucida e a Capadocia; e foi inclu\u00eddo no tratado que seguiu \u00e1 vitoria dun grupo de reis anatolios sobre Farnaces no 181 a.C., o cal perdeu t\u00f3dolos seus territorios no oeste. Artaxias foi un monarca ambicioso con grande influencia na pol\u00edtica internacional da \u00e9poca. No seu c\u00e9nit, entre o 95 e o 66\u00a0a.C., a Grande Armenia estendeu o seu imperio sobre partes da rexi\u00f3n do C\u00e1ucaso e a zona que agora \u00e9 Turqu\u00eda oriental e central, ademais do noroeste de Ir\u00e1n, Palestina, Siria e o L\u00edbano, formando o chamado Segundo Imperio armenio.\nPor un tempo, Armenia foi un dos estados m\u00e1is poderosos no Oriente romano, polo que o enfrontamento coa Rep\u00fablica Romana era inevitable, perdendo os armenios a guerra no 66\u00a0a.C., a\u00ednda que conservando a s\u00faa soberan\u00eda. O rei Tigranes o Grande seguiu gobernando Armenia como aliado de Roma, at\u00e9 a s\u00faa morte no 55\u00a0a.C. De feito, a derrota do Rei do Ponto na Terceira Guerra Mitrid\u00e1tica ante o romano Pompeio deu lugar a que o Reino de Armenia se convertese nun Estado cliente aliado de Roma. M\u00e1is tarde, no ano 1 d.C., Armenia pasa a estar baixo completo control romano at\u00e9 o establecemento da dinast\u00eda ars\u00e1cida. Durante a alianza con Roma, o pobo armenio adoptou ideas pol\u00edticas, filos\u00f3ficas e relixiosas occidentais. Segundo Estrab\u00f3n, todo o mundo en Armenia fala \"o mesmo idioma\".\nIndependencia.\nNo 1813 e 1828, a Armenia actual (que consta dos Khanatos de Erev\u00e1n e de Karabakh) foi temporariamente incorporada ao Imperio Ruso. O mesmo volveu a suceder coa incorporaci\u00f3n da Armenia na URSS no 1920, na condici\u00f3n de RSS da Armenia, despois de existir brevemente como estado independente.\nXenocidio armenio.\nDurante os anos finais do Imperio Otom\u00e1n (1915-1923), unha gran proporci\u00f3n dos armenios que viv\u00edan na Anatolia oriental (chamada polos armenios \"Armenia Occidental\") morreron no co\u00f1ecido como xenocidio armenio, un esforzo de deportaci\u00f3n e erradicaci\u00f3n foi levado a cabo polos otom\u00e1ns co patrocinio do estado turco. As estimaci\u00f3ns do n\u00famero de armenios que foron asasinados durante eses acontecementos var\u00edan entre 200.000 e 1\u00a0800\u00a0000. A morte desas persoas l\u00e9mbrana os armenios en todo o mundo o 24 de abril.\nGuerra por Nagorno-Karabakh.\nArmenia contin\u00faa envolvida nun longo conflito con Acerbaix\u00e1n a prop\u00f3sito do Nagorno-Karabakh, un enclave poboado por armenios que inclu\u00edu Stalin no Acerbaix\u00e1n sovi\u00e9tico. Armenia e o Acerbaix\u00e1n comezaron a loitar polo enclave en 1988 e a guerra estalou despois de obteren os dous pa\u00edses a independencia da Uni\u00f3n Sovi\u00e9tica en 1991. En maio de 1994, cando se acordou un alto o fogo, as forzas armenias controlaban non s\u00f3 o Nagorno-Karabakh sen\u00f3n tam\u00e9n un anaco do propio Acerbaix\u00e1n. As econom\u00edas de ambos os dous lados v\u00edronse afectadas pola s\u00faa incapacidade en facer calquera tipo de progreso substancial cara \u00e1 resoluci\u00f3n pac\u00edfica do conflito, e mais por bloqueos econ\u00f3micos mutuos.\nXeograf\u00eda.\nArmenia \u00e9 un estado sen litoral na rexi\u00f3n xeopol\u00edtica de Transcaucasia, que se atopa no sur das monta\u00f1as do C\u00e1ucaso e as terras baixas entre o mar Negro e o mar Caspio, e nordeste do altiplano armenio. Armenia limita polo norte con Xeorxia, polo leste con Acerbaix\u00e1n; polo sur con Ir\u00e1n; e polo suroeste e oeste con Turqu\u00eda. Armenia at\u00f3pase entre as latitudes 38\u00b0 e 42\u00b0 N, e os meridianos 43\u00b0 e 47\u00b0 L.\nTopograf\u00eda.\nA Rep\u00fablica de Armenia ten unha \u00e1rea de 2\u00a09743 km\u00b2. O terreo \u00e9 principalmente monta\u00f1oso, con r\u00edos de fortes correntes e poucos bosques. O seu punto m\u00e1is elevado \u00e9 o monte Aragats, que se atopa a 4\u00a0090m sobre o nivel do mar, e ning\u00fan terreo do pa\u00eds est\u00e1 por debaixo dos 390m. A altura media do pa\u00eds at\u00f3pase no posto 10 dos m\u00e1is altos do mundo.\nO monte Ararat, que historicamente era parte de Armenia, \u00e9 a monta\u00f1a m\u00e1is alta da rexi\u00f3n. No presente est\u00e1 en territorio de Turqu\u00eda, a\u00ednda que \u00e9 claramente visible dende Armenia, e est\u00e1 considerado polos armenios como un s\u00edmbolo do seu pa\u00eds. Por mor disto, a monta\u00f1a aparece no emblema nacional de Armenia no presente.\nClima.\nO clima de Armenia \u00e9 continental de alta monta\u00f1a. Os ver\u00e1ns son secos e soleados, durando dende xu\u00f1o at\u00e9 mediados de setembro. As temperaturas flut\u00faan entre os 22 e os 36\u00a0\u00b0C. Por\u00e9n, o baixo nivel de humidade mingua o efecto das altas temperaturas. As brisas nocturnas que sopran das monta\u00f1as achegan un efecto refrescante. As primaveras son curtas, mentres que os outonos son longos. Os outono son co\u00f1ecidos pola s\u00faa follaxe vibrante e colorida.\nOs invernos son bastante fr\u00edos con moita neve, e temperaturas entre os -10 e os -5\u00a0\u00b0C. Os afeccionados \u00f3s deportes de inverno desfrutan do esqu\u00ed polos outeiros de Tsakhkadzor, a trinta minutos de Ierev\u00e1n. O lago Sevan, situado entre as monta\u00f1as armenias, \u00e9 o segundo meirande lago a esa altura, a 1900m sobre o nivel do mar.\nProtecci\u00f3n medioambiental.\nArmenia est\u00e1 clasificada no posto 63 entre 180 pa\u00edses no \u00cdndice de Desempe\u00f1o Ambiental (EPI) de 2018. O seu rango no sub\u00edndice Health Environmental (que se ponderou nun 40% en EPI) \u00e9 de 109, mentres que o rango de Armenia no sub\u00edndice de Vitalidade do Ecosistema (ponderado nun 60% en EPI) \u00e9 o 27 mellor de todo o mundo. Isto suxire que as principais cuesti\u00f3ns ambientais en Armenia son a sa\u00fade da poboaci\u00f3n, mentres que a vitalidade do medio ambiente \u00e9 de menor preocupaci\u00f3n. Os sub-sub\u00edndices de Sa\u00fade Ambiental na calidade do aire \u00e1 que se exp\u00f3n a poboaci\u00f3n son particularmente insatisfactorios.\nA xesti\u00f3n de residuos en Armenia est\u00e1 infradesenvolvida, xa que non hai eliminaci\u00f3n de residuos nin reciclaxe nos 60 vertedoiros de Armenia. Unha planta de procesamento de residuos est\u00e1 prevista para a construci\u00f3n preto da cidade de Hrazdan, que permitir\u00e1 o peche de 10 vertedoiros.\nMalia a dispo\u00f1ibilidade de abundantes fontes de enerx\u00eda renovables en Armenia (especialmente hidroel\u00e9ctrica e e\u00f3lica) e as petici\u00f3ns da Uni\u00f3n Europea para apagar a central nuclear de Metsamor, o goberno armenio est\u00e1 considerando a posibilidade de instalar novos pequenos reactores nucleares modulares. En 2018, a planta nuclear existente est\u00e1 prevista para a modernizaci\u00f3n para mellorar a s\u00faa seguridade e aumentar a produci\u00f3n de enerx\u00eda nun 10%.\nGoberno e pol\u00edtica.\nA pol\u00edtica de Armenia ten lugar no marco dunha rep\u00fablica semipresidencialista de democracia representativa. Segundo a Constituci\u00f3n de Armenia, o presidente \u00e9 o xefe de estado e o primeiro ministro \u00e9 o xefe de goberno dun sistema pluripartidista. O poder executivo \u00e9 exercido polo presidente e o Goberno. O poder lexislativo est\u00e1 investido tanto no Goberno coma no Parlamento.\nO parlamento unicameral (tam\u00e9n chamado Azgayin Zhoghov ou \"Asemblea Nacional\") \u00e9 controlado por unha coalici\u00f3n de catro partidos pol\u00edticos: o Partido Republicano conservador, o partido da Armenia Pr\u00f3spera, o Goberno da Lei e a Federaci\u00f3n Revolucionaria Armenia. O principal partido da oposici\u00f3n \u00e9 Herdanza de Raffi Hovannisian, que est\u00e1 a prol da eventual entrada de Armenia na Uni\u00f3n Europea e na OTAN.\nO obxectivo declarado polo goberno armenio \u00e9 constru\u00edr unha democracia parlamentaria de estilo occidental como a base da s\u00faa forma de goberno. Ten sufraxio universal por riba da idade de dezaoito anos.\nObservadores internacionais do Consello de Europa e do Departamento de Estado dos Estados Unidos de Am\u00e9rica cuestionaron a imparcialidade parlamentaria de Armenia e as elecci\u00f3ns presidenciais e o referendo constitucional dende 1995, citando deficiencias nas votaci\u00f3ns, falta de cooperaci\u00f3n pola comisi\u00f3n electoral e un pobre mantemento das listas electorais e dos lugares de votaci\u00f3n. Freedom House considerou a Armenia no seu informe de 2008 como un \"R\u00e9xime Autoritario Semi-Consolidado\" (xunto a Moldavia, Kosovo, Kirguizist\u00e1n e Rusia) e clasificouna no posto 20 de 29 naci\u00f3ns en transici\u00f3n, cunha puntuaci\u00f3n democr\u00e1tica de 5,21 de 7 (7 representa o nivel m\u00e1is baixo de progreso democr\u00e1tico). Freedom House clasificou a Armenia como \"parcialmente libre\" no seu informe de 2007, a\u00ednda que non clasificou a Armenia como unha \"democracia electoral\", indicando a ausencia de elecci\u00f3ns relativamente libres e competitivas. Por\u00e9n, parece que se fixo un progreso salientable e as Elecci\u00f3ns presidenciais de Armenia de 2008 foron aclamadas como democr\u00e1ticas pola OSCE e os observadores occidentais.\nSubdivisi\u00f3n administrativa.\nArmenia subdiv\u00eddese en 11 provincias (\"marzer\", singular - \"marz\"):"}
{"id": "4916", "revid": "98629", "url": "https://gl.wikipedia.org/wiki?curid=4916", "title": "Om\u00e1n", "text": "Om\u00e1n \u00e9 un pa\u00eds situado no extremo oriental da Pen\u00ednsula da Arabia. Est\u00e1 constitu\u00eddo por dous territorios descontinuos: o m\u00e1is pequeno \u00e9 a Pen\u00ednsula de Musandam e mailos territorios veci\u00f1os, no Estreito de Ormuz, separados do resto de Om\u00e1n polos Emiratos \u00c1rabes Unidos. O resto e meirande parte do pa\u00eds est\u00e1 \u00e1 sueste da Arabia Saudita. A cidade de Madha forma un enclave no territorio dos Emiratos \u00c1rabes Unidos.\nXeograf\u00eda.\nLimita ao norte co golfo de Om\u00e1n (ao outro lado do cal se estenden as costas do Ir\u00e1n); ao leste e sur co mar de Arabia; ao oeste co Iemen, Arabia Saudita e cos Emiratos \u00c1rabes Unidos. A capital do Om\u00e1n \u00e9 Mascate.\nUnha vasta chaira des\u00e9rtica de grava cobre a maior parte do centro de Om\u00e1n, con cadeas monta\u00f1osas ao longo do norte (monta\u00f1as Al Hajar) e a costa sueste, onde tam\u00e9n se atopan as principais cidades do pa\u00eds: a capital Muscat, Sohar e Sur no norte, e Salalah no sur. O clima de Om\u00e1n \u00e9 c\u00e1lido e seco no interior e h\u00famido ao longo da costa. Durante \u00e9pocas pasadas Om\u00e1n estaba cuberto polo oc\u00e9ano, demostrado polo gran n\u00famero de conchas fosilizadas que existen en zonas do deserto lonxe da li\u00f1a de costa actual.\nA pen\u00ednsula de Musandam (enclave de Musandem), ten unha situaci\u00f3n estrat\u00e9xica no Estreito de Ormuz, est\u00e1 separada do resto de Om\u00e1n polos Emiratos \u00c1rabes Unidos. A serie de pequenos pobos co\u00f1ecidos como Dibba son a porta de entrada \u00e1 pen\u00ednsula de Musandam por terra e os pobos pesqueiros de Musandam por mar, te\u00f1en barcos dispo\u00f1ibles para alugueiro en Khasab para viaxes \u00e1 pen\u00ednsula de Musandam por mar.\nOutro enclave de Om\u00e1n, en territorio dos Emiratos \u00c1rabes Unidos, co\u00f1ecido como Madha, se atopa a medio cami\u00f1o entre a pen\u00ednsula de Musandam e o corpo principal de Om\u00e1n, forma parte da gobernaci\u00f3n de Musandam, cubrindo aproximadamente 75 km\u00b2. O l\u00edmite de Madha estableceuse en 1969, coa esquina nordeste de Madha a apenas 10 m. da estrada de Fujairah. Dentro do enclave de Madha at\u00f3pase outro enclave dos UAE chamado Nahwa, que pertence ao emirato de Sharjah, situado a uns 8\u00a0km. ao longo dun cami\u00f1o de terra ao oeste da cidade de Nova Madha, que consta dunhas corenta casas cunha cl\u00ednica e central telef\u00f3nica.\nO deserto central de Om\u00e1n \u00e9 unha fonte importante de meteoritos para a an\u00e1lise cient\u00edfica.\nPol\u00edtica.\nOm\u00e1n \u00e9 considerado unha monarqu\u00eda absoluta. O sult\u00e1n Qaboos bin Said Al Said gobernou o pa\u00eds durante medio s\u00e9culo dende 1970 at\u00e9 a s\u00faa morte en 2020. Foi sucedido polo seu curm\u00e1n Haitham bin Tariq Al Said.\nDemograf\u00eda.\nA maior\u00eda dos 3.001.583 omanies (datos de 2005) son \u00e1rabes, pero existe unha minor\u00eda baluchi. Hai tam\u00e9n no pa\u00eds un n\u00famero importante de traballadores estranxeiros, arredor de 600.000, provenientes da India, de Ir\u00e1n e de Paquist\u00e1n, principalmente.\nO 50% da poboaci\u00f3n vive en Mascate e mais en Batina.\nEstrutura de idade.\n0-14 anos: 42.7% (homes 744,265 / mulleres 714,116)\n15-64 anos: 54.5% (homes 1,079,511 / mulleres 783,243)\n65 anos e m\u00e1is: 2.8% (homes 55,180 / mulleres 41,770) (2010 est.)"}
{"id": "4917", "revid": "23204", "url": "https://gl.wikipedia.org/wiki?curid=4917", "title": "Fuso horario", "text": "As zonas horarias ou fusos horarios son cada unha das vinte e catro \u00e1reas en que se divide a Terra e que seguen a mesma definici\u00f3n de tempo. Anteriormente, us\u00e1base o tempo solar aparente, de forma que a hora do d\u00eda diferenci\u00e1base lixeiramente dunha cidade a outra. Os fusos horarios corrixiron en parte o problema ao colocar os reloxos de cada rexi\u00f3n no mesmo tempo solar medio. Os fusos horarios xeralmente est\u00e1n centrados nos meridianos das lonxitudes que son m\u00faltiplos de 15\u00b0; por\u00e9n, como se ve no mapa anexo, as formas dos fusos horarios reais son \u00e1s veces bastante irregulares para se axustar mais \u00e1s fronteiras dos pa\u00edses.\nTodos os fusos horarios def\u00ednense en relaci\u00f3n ao Tempo Universal Coordinado (UTC), o fuso horario que cont\u00e9n Londres.\nLista de fusos horarios e \u00e1reas cubertas.\nOs pa\u00edses marcados con *seguen horario de ver\u00e1n: adiantan os reloxos nunha hora durante o ver\u00e1n.\nUTC+8 (AWST - Australian Western Standard Time).\nNota: a China mant\u00e9n o mesmo horario en todo o seu territorio, o que fai esa zona horaria ser excepcionalmente larga. No extremo oesta da China o Sol est\u00e1 no seu \u00e1pice \u00e1s 15 h e no extremo leste \u00e1s 11 h."}
{"id": "4920", "revid": "23204", "url": "https://gl.wikipedia.org/wiki?curid=4920", "title": "Irlanda do Norte", "text": "Irlanda do Norte (oficialmente en , en ) \u00e9 o nome oficial dun dos pa\u00edses constitu\u00edntes do Reino Unido, que se atopa ao nordeste da illa de Irlanda conformado por 6 condados. A s\u00faa capital \u00e9 Belfast. Limita ao norte co oc\u00e9ano Atl\u00e1ntico, ao leste coa canle do Norte, ao sueste co mar de Irlanda, e ao sur, suroeste e oeste (360\u00a0km de fronteira) coa Rep\u00fablica de Irlanda.\nActualmente o xefe do Estado \u00e9 o rei Carlos III, mentres que o seu xefe de Goberno \u00e9 Peter Robinson, un membro do Partido Unionista Democr\u00e1tico. Robinson e o seu partido comparten goberno, desde o 8 de maio de 2007, co n\u00famero dous do Sinn F\u00e9in, Martin McGuinness.\nA maior\u00eda dos cat\u00f3licos son nacionalistas partidarios de pertencer \u00e1 Rep\u00fablica de Irlanda, de igual xeito que a maior\u00eda dos protestantes est\u00e1n a favor de permanecer no Reino Unido. Segundo o punto de vista ideol\u00f3xico, a preferencia polo nome, tipo de entidade e a bandeira de Irlanda do Norte, \u00e9 diferente. Os nacionalistas ch\u00e1mana \"The North of Ireland\" (O Norte de Irlanda ou \"os seis condados\", e ondean a bandeira de Irlanda verde, branca e laranxa porque non reco\u00f1ecen Irlanda do Norte como o seu propio pa\u00eds e para eles \u00e9 parte de Irlanda. Os unionistas ch\u00e1mana o \"Ulster\", \"Northern Ireland\" (Irlanda do Norte) ou \"a provincia\", e utilizan unha bandeira parecida \u00e1 do Ulster, coas cores da bandeira inglesa, chamada \"Ulster Banner\".\nOrganizaci\u00f3n administrativa.\nExisten nove condados na provincia hist\u00f3rica do Ulster, pero seis dos seus condados, cunha poboaci\u00f3n (2001) de 1.685.267 habitantes, forman Irlanda do Norte, baixo control administrativo do Reino Unido. Estes 6 condados a s\u00faa vez div\u00eddense en 26 distritos e cinco cidades.\nOs tres restantes forman parte da Rep\u00fablica de Irlanda e son Cavan, Donegal e Monaghan, con 246.571 habitantes (2002).\nIdiomas.\nO ingl\u00e9s \u00e9 falado por case todos os norteirlandeses. Tam\u00e9n se fala a lingua irlandesa (tam\u00e9n chamada ga\u00e9lico irland\u00e9s) e o scots falado no leste do Ulster e as Terras Baixas Escocesas. A lingua irlandesa perdeu falantes no s\u00e9culo XX, pero un renacemento levou a un maior uso, especialmente en Belfast, Antrim e os condados de Tyrone e Fermanagh. Este rexurdir foi impulsado en gran parte pola creaci\u00f3n de escolas en irland\u00e9s e en decembro de 2022 reco\u00f1eceuse o car\u00e1cter oficial do irland\u00e9s en Irlanda do Norte. O scots do Ulster \u00e9 case exclusivo das \u00e1reas do norte de Antrim e da pen\u00ednsula de Ards.\nAlgunhas linguas como chin\u00e9s, urd\u00fa ou polaco son \u200b\u200bcada vez m\u00e1is com\u00fans en Irlanda do Norte a medida que a xente doutros pa\u00edses se traslada ao pa\u00eds.\nRelixi\u00f3n.\nM\u00e1is do 80% da poboaci\u00f3n identific\u00e1se co cristianismo no censo de 2011, sendo case o 42% protestantes, o 41% como cat\u00f3lico romano e algo m\u00e1is do 17% como outras opci\u00f3ns (ate\u00edsmo, agnosticismo ou outra relixi\u00f3n. As maiores igrexas protestantes son a Igrexa Presbiteriana de Irlanda, a Igrexa de Irlanda e a Igrexa Metodista en Irlanda.\nAcordo de Belfast.\nDesde o Acordo de Belfast (\u00e1s veces chamado Acordo do Venres Santo) do venres 10 de abril de 1998, houbo principalmente paz entre as d\u00faas comunidades de Irlanda do Norte, os protestantes e os cat\u00f3licos. Este acordo foi respectado pola maior\u00eda da xente de Irlanda do Norte e da Rep\u00fablica de Irlanda, as\u00ed como os gobernos irland\u00e9s e brit\u00e1nico. Permite o autogoberno de Irlanda do Norte e unha maior cooperaci\u00f3n norte-sur e cooperaci\u00f3n entre Gran Breta\u00f1a e a Rep\u00fablica de Irlanda. Ademais, deixa claro o dereito do pobo de Irlanda do Norte a decidir o seu futuro constitucional e seleccionar se son cidad\u00e1ns brit\u00e1nicos, cidad\u00e1ns irlandeses ou ambos.\nBrexit.\nA cuesti\u00f3n de Irlanda do Norte foi un dos temas m\u00e1is complexos nas negociaci\u00f3ns do Brexit, por temas diversos, desde o aborto ao control de fronteiras dentro da illa de Irlanda.\nDeporte.\nOs deportes m\u00e1is populares en Irlanda do Norte son o f\u00fatbol, o f\u00fatbol ga\u00e9lico e o rugby. O atletismo, boxeo, cr\u00edcket, golf, h\u00f3ckey, hurling e snooker tam\u00e9n son habituais. A maior\u00eda dos deportes organ\u00edzanse en toda Irlanda, e nas competici\u00f3ns internacionais, Irlanda do Norte e a Rep\u00fablica de Irlanda compiten xuntos como Irlanda (por exemplo, a selecci\u00f3n nacional de rugby de Irlanda ou a selecci\u00f3n de cr\u00edcket de Irlanda). A principal excepci\u00f3n \u00e9 o f\u00fatbol. Nas competici\u00f3ns internacionais, Irlanda do Norte ten o seu propio equipo. A selecci\u00f3n de Irlanda do Norte clasificouse para tres para o Mundial da FIFA. Quizais o xogador m\u00e1is famoso de Irlanda do Norte fose George Best.\nOs atletas de atletismo de Irlanda do Norte poden optar por competir como atletas de Gran Breta\u00f1a (como o equipo \"Gran Breta\u00f1a e Irlanda do Norte\") ou con atletas do resto de Irlanda (como \"Irlanda\").\nBelfast \u00e9 o fogar do equipo Ulster Rugby (que compite na Heineken Cup), e do equipo de h\u00f3ckey sobre xeo dos Belfast Giants.\nFerrocarr\u00eds.\nOs trens corren por NI Railways que van desde Belfast at\u00e9 Portrush, Derry, Bangor, Larne, Portadown e Newry. O Enterprise est\u00e1 dirixido tanto por NI Railways como por Irish Rail e une Belfast con Dubl\u00edn."}
{"id": "4924", "revid": "23204", "url": "https://gl.wikipedia.org/wiki?curid=4924", "title": "Xeorxia", "text": "Xeorxia \u00e9 un pa\u00eds situado no l\u00edmite entre Asia e Europa localizado na costa do mar Negro, ao sur do C\u00e1ucaso, que se independizou da Uni\u00f3n Sovi\u00e9tica, tras ser a Rep\u00fablica Socialista Sovi\u00e9tica de Xeorxia. Limita ao norte e ao leste con Rusia, ao leste e sur con Acerbaix\u00e1n, ao sur con Armenia e Turqu\u00eda, e ao oeste co Mar Negro. A s\u00faa capital \u00e9 Tbilisi.\nHistoria.\nA Xeorxia antiga e medieval.\nDous reinos xeorxianos na antig\u00fcidade, Iberia no leste do pa\u00eds e C\u00f3lquida no oeste foron as primeiras naci\u00f3ns da rexi\u00f3n en adoptar o Cristianismo (317 e 523, respectivamente). Egrisi presenciou con frecuentemente batallas entre os rivais Persia e Imperio Bizantino, os cales pretend\u00edan conquistar Xeorxia cada certo tempo.\nComo resultado disto, estes reinos foron desintegrados en varias rexi\u00f3ns feudais nos primeiros anos da Idade Media. Isto fixo doado aos \u00e1rabes conquistaren Xeorxia no s\u00e9culo VII. As rexi\u00f3ns rebeldes foron liberadas e unidas ao Reino de Xeorxia nos comezos do s\u00e9culo XI. Comezando o s\u00e9culo XII, o dominio de Xeorxia estendeuse sobre gran parte do C\u00e1ucaso meridional, inclu\u00edndo zonas nororientais e case toda a costa norte da actual Turqu\u00eda.\nEste Reino de Xeorxia, que era tolerante cos seus s\u00fabditos musulm\u00e1ns e xudeus, foi subordinado polos mongois no s\u00e9culo XIII. Consecuencia diso foi que os diferentes gobernadores locais pelexaron pola s\u00faa independencia do goberno xeorxiano central ata a total desintegraci\u00f3n do Reino no s\u00e9culo XV. Os reinos lindeiros aproveitaron a situaci\u00f3n, e dende o s\u00e9culo XVI o Imperio Persa e o Otom\u00e1n subxugaron o leste e o oeste de Xeorxia, respectivamente. Os gobernadores destas rexi\u00f3ns, que conservaran en parte a s\u00faa autonom\u00eda, organizaron rebeli\u00f3ns en varias ocasi\u00f3ns. Sucesivas rebeli\u00f3ns locais e invasi\u00f3ns persas e otom\u00e1s acabaron por debilitar aos reinos. Como resultado das guerras contra os estados isl\u00e1micos a poboaci\u00f3n de Xeorxia viuse reducida a 250.000 habitantes.\nProtectorado e anexi\u00f3n ao Imperio Ruso.\nEn 1783 Rusia e o reino occidental xeorxiano de Kartl-Kakheti asinaron o Tratado de Georgievsk, de acordo co cal Kartl-Kakheti recib\u00eda a protecci\u00f3n de Rusia. Isto, con todo, non evitou que Tbilisi fose saqueada polos persas en 1795.\nO 22 de decembro de 1800 o tsar Paulo I de Rusia, para beneficio da petici\u00f3n do rei xeorxiano Xurxo XII, asinou a proclamaci\u00f3n correspondente \u00e1 incorporaci\u00f3n de Xeorxia (Kartl-Kakheti) ao Imperio Ruso. A proclamaci\u00f3n foi anunciada o 18 de xaneiro de 1801.\nS\u00f3 unha pequena parte da nobreza xeorxiana se someteu, mentres outros organizaron rebeli\u00f3ns antirrusas en varias ocasi\u00f3ns. No ver\u00e1n de 1805 pequenos destacamentos rusos no r\u00edo Askerani e preto de Zagam derrotaron ao ex\u00e9rcito persa e protexeron Tbilisi. En 1810, logo dunha curta guerra, o reino xeorxiano occidental de Imereti foi anexado polo tsar Alexandre I de Rusia. O derradeiro rei imeretio e Bagratid xeorxiano Salom\u00f3n II morreu no exilio en 1815. Dende 1803 a 1878, como resultado das numerosas guerras rusas contra Turqu\u00eda e Ir\u00e1n, alg\u00fans territorios foron anexados a Xeorxia. Estas zonas (Batumi, Artvin, Akhaltsikhe, Poti e Abkhazia) agora representan a maior\u00eda do territorio xeorxiano.\nO principado de Guria foi abolido en 1828 e o de Samegrelo (Mingrelia) en 1857. A rexi\u00f3n de Svaneti foi gradualmente anexada entre 1857 e 1859.\nA Rep\u00fablica Democr\u00e1tica e a era sovi\u00e9tica.\nLogo da Revoluci\u00f3n Rusa de 1917 Xeorxia declarou a s\u00faa independencia o 26 de maio de 1918 no medio da guerra civil rusa. As elecci\u00f3ns parlamentarias foron ga\u00f1adas polo Partido Xeorxiano Socialdem\u00f3crata e o seu l\u00edder, Noe Zhordania, converteuse no primeiro Ministro. Con todo, a independencia non perdurou: en febreiro de 1921 Xeorxia foi atacada polo Ex\u00e9rcito Vermello. As tropas locais perderon a batalla e o goberno fuxiu do pa\u00eds. O 25 de febreiro de 1921, o Ex\u00e9rcito Vermello entrou na capital Tbilisi e instaurou un goberno monicreque de corte comunista liderado polo bolxevique xeorxiano Filipp Majardze. Xeorxia foi incorporada \u00e1 Rep\u00fablica Socialista Sovi\u00e9tica de Transcaucasia, un\u00edndose Armenia e Acerbaix\u00e1n. A RSST foi disolta nos seus compo\u00f1entes orixinais e en 1936 pasou a ser a RSS de Xeorxia.\nO radical xeorxiano I\u00f3sif Dzhugashvili, prominente entre os bolxeviques rusos, chegou ao poder no Imperio Ruso logo da Revoluci\u00f3n de Outubro de 1917. Yugashvili foi m\u00e1is co\u00f1ecido polo seu alcume \"Stalin\" (do ruso \u0441\u0442\u0430\u043b\u044c: aceiro). Stalin alcanzou a m\u00e1is alta posici\u00f3n no estado sovi\u00e9tico.\nDende 1941 ata 1945, durante a segunda guerra mundial, preto de 700.000 xeorxianos pelexaron como soldados do Ex\u00e9rcito Vermello contra a Alema\u00f1a nazi e case 350.000 deles morreron nos campos de batalla da fronte oriental. As\u00ed mesmo, durante este per\u00edodo os pobos da Rep\u00fablica dos Inguxos, Karachay, ademais dos chechenos e os balkarios do C\u00e1ucaso setentrional foron deportados a Siberia por suposta colaboraci\u00f3n cos nazis. Coas s\u00faas respectivas rep\u00fablicas aut\u00f3nomas abolidas, a RSS de Xeorxia obtivo brevemente os seus territorios ata 1957.\nEduard Shevardnadze, o ministro xeorxiano de Relaci\u00f3ns Exteriores da URSS, foi un dos art\u00edfices da Perestroika durante a d\u00e9cada de 1980. Durante este per\u00edodo, Xeorxia desenvolveu un vigoroso sistema multipartidista que alentou fortemente a independencia. O pa\u00eds tivo as primeiras elecci\u00f3ns pluripartidistas da Uni\u00f3n Sovi\u00e9tica o 28 de outubro de 1990. Dende novembro dese ano a marzo de 1991 un dos l\u00edderes do movemento de Liberaci\u00f3n Nacional, Zviad Gamsajurdia, foi o presidente do Consello Supremo da Rep\u00fablica de Xeorxia (o Parlamento).\nIndependencia e goberno de Shevardnadze.\nO 9 de abril de 1991, pouco despois do colapso da URSS, Xeorxia declarou a s\u00faa independencia. O 26 de maio dese ano Zviad Gamsajurdia foi electo como o primeiro Presidente da Xeorxia independente. Por\u00e9n, Gamsajurdia foi deposto mediante un sanguento golpe de estado entre o 22 de decembro de 1991 e o 6 de xaneiro de 1992. O golpe foi instigado por parte da Garda Nacional e unha organizaci\u00f3n paramilitar chamada \"Mjedrioni\", da que se dic\u00eda que era apoiada por unidades militares rusas con base en Tbilisi. O pa\u00eds viuse envolto nunha guerra civil que durou case ata 1995. Shevardnadze retornou a Xeorxia en 1992 e uniuse aos l\u00edderes do golpe \u2013Kitovani e Ioselani\u2013 para encabezar un triunvirato chamado \"Consello de Estado\".\nEn 1995, Shevardnadze foi oficialmente electo como presidente, ao mesmo tempo en que d\u00faas rexi\u00f3ns do pa\u00eds, Abkhazia e Osetia do Sur, axi\u00f1a se viron en disputa con outros separatistas locais, feito que desembocou en guerras e violencia inter\u00e9tnica. Apoiadas por Rusia, Abkhazia e Osetia do Sur mante\u00f1en unha independencia \"de facto\" de Xeorxia. M\u00e1is de 250.000 xeorxianos foron \"limpados etnicamente\" de Abkhazia por separatistas abkhazos e voluntarios nor-cauc\u00e1sicos, na s\u00faa maior\u00eda chechenos, entre 1992 e 1993. M\u00e1is de 25.000 xeorxianos foron expulsados de Tsjinvali tam\u00e9n, e moitas familias osetas foron forzadas a abandonar os fogares na rexi\u00f3n de Borjomi e foron desprazados para Rusia. Calc\u00falase que morreron ao redor de 10.000 persoas, a maior parte deles civ\u00eds asasinados en operaci\u00f3ns de limpeza \u00e9tnica.\nA Revoluci\u00f3n Rosa.\nEn 2003 o propio Shevardnadze foi deposto por un golpe pac\u00edfico e sen derramamento de sangue, co\u00f1ecido como a \u00abRevoluci\u00f3n Rosa\u00bb, liderada por Mije\u00edl Saakashvili, Zurab Zhvania e Nino Burdzhanadze, os membros fundadores e l\u00edderes do partido maioritario. Nino Burdzhanadze asumiu interinamente o poder ata a elecci\u00f3n de Saakashvili, quen tomou posesi\u00f3n como presidente de Xeorxia o 25 de xaneiro do 2004. Restaurar a integridade territorial nacional, reverter os efectos da limpeza \u00e9tnica e o retorno dos refuxiados para os seus fogares foron as promesas preelectorais do goberno de Saakashvili.\nLogo da Revoluci\u00f3n Rosa, comezou unha serie de reformas para reforzar as milicias e a capacidade econ\u00f3mica do pa\u00eds. Os esforzos do goberno de restablecer a autoridade de Xeorxia na rep\u00fablica aut\u00f3noma suroccidental de Adzaria desembocaron nunha crise maior a comezos do 2004. O \u00e9xito en Adzaria animou a Saakashvili a intensificar os seus esforzos, mais non tivo \u00e9xito rotundo na separatista Osetia do Sur. A pesar disto, Saakashvili segue gozando dunha gran popularidade no pa\u00eds.\nDend o 2004, o Presidente Mije\u00edl Saakashvili iniciou unha pol\u00edtica de achegamento con occidente e en particular coa Uni\u00f3n Europea.\nXeograf\u00eda.\nRelevo.\nXeorxia sit\u00faase na costa oriental do mar Negro. O C\u00e1ucaso, fronteira natural entre Europa e Asia, marca o car\u00e1cter monta\u00f1oso do relevo. O Gran C\u00e1ucaso, polo norte, separa Xeorxia de Rusia e alberga o Shkhara (5.204 m), cumio de Xeorxia e a segunda cima de Europa. O C\u00e1ucaso Menor (3.301 m), ao sur, illa o pa\u00eds de Turqu\u00eda e Armenia. Entre \u00e1mbalas d\u00faas cadeas \u00e1brense dous vales fluviais: o do Kura, que desemboca no Caspio, e o do Rioni, que fl\u00fae ata o Negro, creando unha rexi\u00f3n de terras baixas. \u00c9 un pequeno pa\u00eds de aproximadamente 69.875 quil\u00f3metros cadrados. A pesar da s\u00faa \u00e1rea de escaso tama\u00f1o, Xeorxia ostenta unha das topograf\u00edas m\u00e1is varias das antigas rep\u00fablicas sovi\u00e9ticas. As monta\u00f1as do C\u00e1ucaso Menor, que corren paralelas \u00e1s fronteiras turca e armenia, e as monta\u00f1as de Surami e Imereti -que conectan o C\u00e1ucaso Menor co Gran C\u00e1ucaso- crean unha barreira natural, en parte responsable das diferenzas culturais e ling\u00fc\u00edsticas entre as rexi\u00f3ns. \nDebido \u00e1 s\u00faa altura e a s\u00faa pobre infraestrutura de transportes, moitas vilas monta\u00f1esas quedan virtualmente illadas durante o duro inverno. Os tremores de terra e os desprendementos de monta\u00f1a nestas zonas chegan a ser caracter\u00edsticos e condicionan o estilo de vida. Entre os desastres naturais m\u00e1is recentes estivo o deslizamento de rochas en Adzaria, en 1989, que desprazou centos de persoas no suroeste de Xeorxia, e dous tremores en 1991, que destru\u00edron varias aldeas na zona central e norte do pa\u00eds, ademais de Osetia do Sur.\nO r\u00edo m\u00e1is grande \u00e9 o Mtkvari (ou tam\u00e9n co\u00f1ecido como \"Kura\", o nome que se lle d\u00e1 na beira azer\u00ed), que despois de atravesar Acerbaix\u00e1n remata no Mar Caspio, ap\u00f3s percorrer 1 364 quil\u00f3metros dende o nord\u00e9s de Turqu\u00eda a trav\u00e9s das chairas de Xeorxia e atravesar a capital Tbilisi. O r\u00edo Rioni, o m\u00e1is longo do oeste do pa\u00eds, baixa do C\u00e1ucaso Maior e remata no Mar Negro no porto de Poti.\nClima.\nO clima de Xeorxia \u00e9 en extremo diverso, considerando que o pa\u00eds \u00e9 dun tama\u00f1o pouco significativo. Existen d\u00faas zonas clim\u00e1ticas principais, como o son a zona Leste e a Oeste do pa\u00eds. Os montes C\u00e1ucasos xogan un importante rol, moderando o clima xeorxiano e protexendo o pa\u00eds da penetraci\u00f3n de correntes de aire x\u00e9lidas provenientes do extremo setentrional. Os pequenos montes cauc\u00e1sicos protexen parcialmente as\u00ed mesmo \u00e1 rexi\u00f3n da influencia de masas de aire c\u00e1lidas e secas do sur.\nGran parte do sector oeste de Xeorxia pres\u00e9ntase como unha zona h\u00famida subtropical con precipitaci\u00f3ns cunha media entre 1 000 e 4 000\u00a0mm. As precipitaci\u00f3ns tenden a estar uniformemente distribu\u00eddas ao longo do ano, a pesar de que a choiva pode ser particularmente forte no outono. O clima da rexi\u00f3n var\u00eda de modo significativo coa altura e, mentres a maior\u00eda das terras baixas kartvelianas do leste de Xeorxia son relativamente c\u00e1lidas ao longo do ano, a precordilleira e as \u00e1reas monta\u00f1osas (inclu\u00edndo os grandes e pequenos montes do C\u00e1ucaso) experimentan ver\u00e1ns h\u00famidos e frescos e invernos con nevadas: a neve acumulada con frecuencia supera os dous metros en moitas rexi\u00f3ns. Adzaria \u00e9 a rexi\u00f3n m\u00e1is h\u00famida das rexi\u00f3ns do C\u00e1ucaso. \nO leste de Xeorxia ten un clima de transici\u00f3n entre o h\u00famido subtropical e o continental. \u00c1mbolos dous est\u00e1n influenciados polas masas de aire secas provenientes de Asia Central e o Caspio polo leste e as masas de aire h\u00famidas do Mar Negro polo oeste. A penetraci\u00f3n das masas de aire h\u00famidas dende o Mar Negro \u00e9 frecuentemente impedida por algunhas monta\u00f1as (Likhi e Meskheti) que dividen o pa\u00eds en metades occidentais e orientais. A precipitaci\u00f3n anual \u00e9 considerablemente menor en comparaci\u00f3n coa do oeste de Xeorxia, e nese sentido o leste do pa\u00eds presenta ver\u00e1ns calorosos e invernos relativamente fr\u00edos. As\u00ed como nas zonas occidentais da naci\u00f3n, a altura xoga un papel importante na zona oriental, e as condici\u00f3ns clim\u00e1ticas por riba dos 1 500 msnm son considerablemente m\u00e1is frescas (ata m\u00e1is fr\u00edas) que as presentes en terras m\u00e1is baixas. As rexi\u00f3ns que est\u00e1n situadas por riba dos 2.000 msnm acostuman experimentar xeadas ata no ver\u00e1n.\nEstado.\nPol\u00edtica.\nLogo dunha crise que implicou alegaci\u00f3ns de fraude electoral nas elecci\u00f3ns parlamentarias do 2003, Eduard Shevardnadze dimitiu como Presidente o 23 de novembro daquel mesmo ano durante a pac\u00edfica Revoluci\u00f3n Rosa. A presidenta interina foi a portavoz do Parlamento sa\u00ednte (cuxa substituci\u00f3n foi anulada), Nino Buryanadze. O 4 de xaneiro do 2004, Mikheil Saakashvili, l\u00edder de Movemento Nacional-Dem\u00f3crata (MND) ga\u00f1ou as elecci\u00f3ns presidenciais cun 95% dos votos e un 83% de participaci\u00f3n. O 25 de xaneiro do 2004 asumiu a presidencia da rep\u00fablica.\nAs elecci\u00f3ns parlamentarias limpas foron celebradas o 28 de marzo daquel ano, onde o MND asegurouse a gran maior\u00eda dos escanos (preto do 75% dos votos) con soamente outro partido que acadou o limiar do 7% (a oposici\u00f3n dereitista obtivo o 7,5%). Crese que estas foron unha das elecci\u00f3ns m\u00e1is limpas que xamais tivo a Xeorxia independente, a pesar do aumento de tensi\u00f3n entre o goberno central e o l\u00edder adzario Aslan Abashide que afectou en menor medida as elecci\u00f3ns da s\u00faa rexi\u00f3n.\nA tensi\u00f3n entre o goberno xeorxiano e o de Adzaria medrou cada vez m\u00e1is despois das elecci\u00f3ns ata os \u00faltimos d\u00edas de abril. A c\u00faspide foi o d\u00eda 1 de maio, cando Abashidze respondeu \u00e1s manobras militares realizadas por Xeorxia preto da rexi\u00f3n, facendo estourar as tres pontes que conectan Adzaria co resto de Xeorxia sobre o r\u00edo Choloki. O 5 de marzo, Abashidze foi obrigado a fuxir de Xeorxia mentres as manifestaci\u00f3ns masivas ped\u00edan a s\u00faa dimisi\u00f3n.\nO 3 de febreiro do 2005, o Primeiro Ministro Zurab Zhvania morreu debido ao seu envelenamento por di\u00f3xido de carbono nunha aparente escape de gas na casa de Raul Usupov, gobernador da rexi\u00f3n de Kvemo Kartli. Pouco despois, un amigo pr\u00f3ximo de Zhvania e aliado desde hai moito tempo, Zurab Nogaideli, foi designado Ministro de Finanzas polo Presidente Saakashvili.\nNos \u00faltimos anos a rep\u00fablica cauc\u00e1sica reduciu significantemente a corrupci\u00f3n. Transparencia Internacional posicionou Xeorxia no posto n\u00ba 79 do \u00cdndice de percepci\u00f3n da corrupci\u00f3n do ano 2007, d\u00e1ndolle unha puntuaci\u00f3n ao pa\u00eds de 2,8 puntos (sendo 10 a mellor cualificaci\u00f3n). A pesar da s\u00faa baixa posici\u00f3n, constit\u00fae unha notable mellor\u00eda con respecto aos postos dos anos 2005 e 2006 nos que o pa\u00eds se atopaba nos postos 130 e 99 respectivamente.\nO 7 de novembro do 2007, durante un per\u00edodo de protestas masivas, o presidente Saakashvili declarou Tbilisi en estado de excepci\u00f3n. As masivas demostraci\u00f3ns de protesta da oposici\u00f3n civil chamaban \u00e1 dimisi\u00f3n de Saakashvili. Durante as manifestaci\u00f3ns a polic\u00eda xeorxi\u00e1 empregou axentes antidisturbios, can\u00f3ns de auga e armas ac\u00fasticas de alta tecnolox\u00eda para despexar as r\u00faas da capital. O 8 de novembro, o presidente declarou o estado de emerxencia en todo o pa\u00eds durante 15 d\u00edas. O goberno ruso negou as acusaci\u00f3ns de ter que ver coas revoltas. O presidente Saakashvili rexeitou as demandas de dimisi\u00f3n feitas pola oposici\u00f3n; por\u00e9n, anunciou elecci\u00f3ns anticipadas para xaneiro do 2008, acurtando a duraci\u00f3n do seu mandato nun ano.\nO 16 de novembro do 2007, o presidente de Xeorxia, Mikheil Saakashvili, levantou o estado de excepci\u00f3n do 7 de novembro e destitui o goberno, presentando a Lado Gurguenidzeo como primeiro ministro de xeorxia, trala dimisi\u00f3n de Zurab Noghaideli por problemas de sa\u00fade. No mes de abril do 2007 Noghaideli fora operado nos EEUU, no hospital St. Luke's Episcopal de Houston, polo doutor Charles Frazier.\nO 22 de novembro do mesmo ano, o novo primeiro ministro Lado Gurguenidzeo e dous novos ministros Koba Subeliani e Maia Miminoshvili xuraron os seus postos ante o Parlamento de Xeorxia.\nMikheil Saakashvili deixou o seu posto de presidente do pa\u00eds o 25 de novembro do 2007. Xa que, a Constituci\u00f3n de Xeorxia establece que o presidente da rep\u00fablica debe deixar o seu posto polo menos 45 d\u00edas antes das elecci\u00f3ns se quere ser elixido para unha nova quenda. Segundo Ivane Noniashvili, director de prensa da presidencia, Mikheil Saakashvili vaise presentar \u00e1s elecci\u00f3ns do 2008. A actual voceira do parlamento de xeorxia, Nino Burjanadze asumiu a presidencia en funci\u00f3ns ata ser anunciado un novo presidente nas vindeiras elecci\u00f3ns do 8 de xaneiro.\nO rexistro para concorrer \u00e1s elecci\u00f3ns presidenciais de xaneiro foi pechado o 27 de novembro. No rexistro present\u00e1ronse 22 persoas, inclu\u00edndo o derradeiro presidente ata o momento, Mikheil Saakashvili, o candidato da oposici\u00f3n Levan Gachechiladze, o home de negocios Badri Patarkatsishvili, David Gamkrelidze o l\u00edder do Novo Partido de Dereita, Shalva Natelashvili l\u00edder do Partido Laborista Xeorxi\u00e1n, Irina Sarishvili-Chanturia l\u00edder do Partido da Esperanza entre outros.\nO 27 de novembro anunciouse un referendo para o ingreso da rep\u00fablica na OTAN que ter\u00e1 lugar o 5 de xaneiro do 2008, o mesmo d\u00eda cas elecci\u00f3ns presidenciais.\nOrganizaci\u00f3n territorial.\nXeorxia est\u00e1 dividida en 9 rexi\u00f3ns (xeorxiano: Mjare, \u10db\u10ee\u10d0\u10e0\u10d4) unha cidade e d\u00faas rep\u00fablicas aut\u00f3nomas: Abkhazia e Adzaria.\nO status do antigo distrito aut\u00f3nomo administrativo de Osetia do Sur ou Samachablo est\u00e1 sendo negociado co goberno separatista pro-ruso establecido al\u00ed. O goberno separatista reclama a parte norte da rexi\u00f3n Shida Kartli como o seu territorio, as\u00ed como tam\u00e9n pequenas zonas das rexi\u00f3ns veci\u00f1as.\nAs rexi\u00f3ns est\u00e1n subdividas en 70 distritos (xeorxiano: Raioni, \u10e0\u10d0\u10d8\u10dd\u10dc\u10d8).\nS\u00edmbolos nacionais.\nA antiga bandeira foi empregada ata o 2004 e a actual imp\u00faxose rapidamente, pois a anterior identific\u00e1base co r\u00e9xime estrito e impopular do expresidente Eduard Shevardnadze. Logo da s\u00faa ca\u00edda, Mij\u00e1il Saakashvili adoptou o seu uso, argumentando ademais que vai en concordancia coa tradici\u00f3n cristi\u00e1 do pa\u00eds. A insignia actual ten a Cruz de San Xurxo (presente as\u00ed mesmo na bandeira de Inglaterra) e catro pequenas cruces, que probablemente corresponden a Xurxo V de Xeorxia (tam\u00e9n co\u00f1ecido como \"O Brillante\"), quen expulsou os mongois no medioevo.\nDemograf\u00eda.\n \nA poboaci\u00f3n actual de Xeorxia \u00e9 de 4.677.401 (estimado a xullo de 2005), onde etnicamente os xeorxianos forman a maior\u00eda con preto do 83,8% da poboaci\u00f3n, os azer\u00edes forman o 6,5%, os armenios o 5,7% e os rusos o 1,5% (a maior\u00eda dos rusos emigraron dende que Xeorxia declarou a s\u00faa independencia). Os abkhazios e os osetos do sur (e os que est\u00e1n na fronteira con Osetia do Norte) trataron de independizarse de Xeorxia dende a independencia desta. Outros dous grupos kartvelianos viven en Xeorxia: os svan e os mingrelianos, cun menor n\u00famero que os Laz, a maior\u00eda dos cales vive en Turqu\u00eda. Son ling\u00fcisticamente diferentes pero pr\u00f3ximos \u00e9tnica e culturalmente aos xeorxianos. Hai tam\u00e9n numerosos grupos m\u00e1is pequenos no pa\u00eds, inclu\u00edndo os gregos, kurdos, xudeus, t\u00e1rtaros, turcos e ucra\u00ednos.\nDende a ca\u00edda da Uni\u00f3n Sovi\u00e9tica, Xeorxia sufriu un serio colapso da poboaci\u00f3n, como a rebeli\u00f3n en Abkhazia, Adjaria e Osetia do Sur, unha fr\u00e1xil econom\u00eda e poucas oportunidades de traballo permitiron que centos de xeorxianos emigrasen en busca de traballo, especialmente a Rusia. O problema agr\u00e1vase a\u00ednda m\u00e1is coa baixa taxa de natalidade entre a poboaci\u00f3n que reside permanentemente no pa\u00eds. Un problema semellante existe na veci\u00f1a Armenia. Est\u00edmase que a poboaci\u00f3n actual \u00e9 un mill\u00f3n de persoas menor que a que hab\u00eda en 1990, e alg\u00fans observadores suxiren que o n\u00famero actual \u00e9 ata menor. O crecemento da poboaci\u00f3n presenta un acusado balance negativo (-1,1% anual), un dos m\u00e1is baixos do mundo. A fecundidade tam\u00e9n \u00e9 baixa (1,4 fillos por muller). A poboaci\u00f3n tende \u00e1 madureza, pero a proporci\u00f3n de mozos (33,9%) a\u00ednda domina sobre a de anci\u00e1ns (19,4%). \nRelixi\u00f3n.\nO paganismo hist\u00f3rico xeorxiano est\u00e1 relacionado coa l\u00faa e o deus maior no pante\u00f3n era un \u00eddolo de Armazi, unha figura que representaba a un soldado, deus da L\u00faa, sobre un outeiro en Mtskheta. Neste sentido, outros \u00eddolos foron Gatsi, Gaime e Zademi. No lugar onde estaba o \u00eddolo de Armazi foi constru\u00eddo o mosteiro de Jvari. Os \u00eddolos foron destru\u00eddos cando a cristiandade se volveu a relixi\u00f3n de estado en Xeorxia.\nHoxe en d\u00eda a maior\u00eda da poboaci\u00f3n profesa o culto da Igrexa Ortodoxa e Apost\u00f3lica Xeorxiana (84,6%). As minor\u00edas relixiosas son o islam cun 7,1% da poboaci\u00f3n; apost\u00f3lica armenia, 5,2%; o xudeus cun 0,8%, e os cat\u00f3licos romanos cun 0,6% entre outros.\nSociedade.\nOs xeorxianos consid\u00e9ranse \u00e9tnica e culturalmente europeos. O xeorxiano \u00e9 falado por preto do 85% da poboaci\u00f3n, a\u00ednda que o ruso est\u00e1 bastante estendido, como un dos \u00faltimos vestixios da era sovi\u00e9tica. Ata hai pouco, a vida dos xeorxianos estaba suxeita aos vaiv\u00e9ns da pol\u00edtica e estaba marcada pola escaseza de enerx\u00eda el\u00e9ctrica, pero despois de que Shevardnadze fose deposto o panorama social alb\u00edscase m\u00e1is tranquilo.\nOs xeorxianos sa\u00fadanse cun apert\u00f3n de mans e din \"Gamarjoba\" (Ola; literalmente, que ga\u00f1es). As respostas difiren: en sa\u00fados oficiais, resp\u00f3ndese coas mesmas palabras; en circunstancias informais, as persoas responden con \"Gagimarjos\" (Que ti ga\u00f1es). \"Rogor khar?\" (Como est\u00e1s?) \u00e9 un xeito informal para iniciar unha conversa. \"Rogor brdzandebit?\" \u00e9 m\u00e1is formal. \"Kargad ikavit\" significa \"Que che vaia ben\". \"Mshvidobit\" (A paz sexa contigo) empr\u00e9gase en despedidas de maior significado, xeralmente cando a xente non agarda verse por un longo per\u00edodo de tempo.\nO apert\u00f3n de mans \u00e9 frecuente ata en encontros fortu\u00edtos; darlle unha aperta amigable a algu\u00e9n ou bicarlle na fazula \u00e9 tam\u00e9n habitual, sobre todo entre mozas e mulleres. Os nenos pequenos adoitan recibir caricias e bicos. Un dir\u00edxese aos adultos polos seus t\u00edtulos profesionais seguidos dos apelidos, ou polo seu nome de bautismo seguido de \"Batono\" (Se\u00f1or) ou \"Kalbatono\" (Se\u00f1ora). O uso dos termos Batono ou Kalbatono con s\u00f3 o apelido \u00e9 moi formal, de modo que se usan nomes e apelidos na correspondencia e nos medios de comunicaci\u00f3n.\nOs habitantes de Tbilisi acostumaban pasear polas tardes ao longo da Avenida de Rustaveli para atoparse con amigos ou tomar algo nun dos numerosos caf\u00e9s que bordean as beirarr\u00faas. Na recente etapa de violencia nas r\u00faas, retir\u00e1ronse para a seguridade de televisi\u00f3ns e tel\u00e9fonos, pero unha crise enerx\u00e9tica que xurdiu en 1994 converteu ata isto nunha rara diversi\u00f3n.\nEconom\u00eda.\nA econom\u00eda xeorxiana virou tradicionalmente ao redor do turismo do Mar Negro, o cultivo de c\u00edtricos, T\u00e9 e uvas; a miner\u00eda extractiva do manganeso e o cobre ademais dun pequeno sector industrial que produce vi\u00f1o, metais, maquinaria, qu\u00edmicos e t\u00e9xtiles. O pa\u00eds importa a gran maior\u00eda da enerx\u00eda que require, inclu\u00edndo gas natural e petr\u00f3leo. A s\u00faa \u00fanica fonte importante de enerx\u00eda \u00e9 o poder hidroel\u00e9ctrico. A pesar do severo dano que a econom\u00eda dom\u00e9stica sufriu a raz\u00f3n da guerra civil, Xeorxia -coa axuda do Fondo Monetario Internacional e o Banco Mundial- fixo avances econ\u00f3micos substanciais dende 1995, incrementando o ritmo do crecemento do produto interior bruto e reducindo a inflaci\u00f3n. A econom\u00eda contin\u00faa experimentando un gran d\u00e9ficit orzamentario debido \u00e1 imposibilidade de obter ingresos fiscais por impostos. Xeorxia contin\u00faa tam\u00e9n sufrindo das escasezas de enerx\u00eda; privatizouse a rede de distribuci\u00f3n en 1988, e as entregas est\u00e1n mellorando constantemente.\nXeorxia est\u00e1 fixando as s\u00faas esperanzas para unha recuperaci\u00f3n a longo prazo no desenvolvemento dun corredor internacional de transporte a trav\u00e9s de portos clave no Mar Negro como Poti e Batumi. O d\u00e9ficit comercial cada vez maior, os continuos problemas coa evasi\u00f3n tributaria e a corrupci\u00f3n, e as incertezas pol\u00edticas opacan o cadro econ\u00f3mico a curto prazo. Con todo, o investimento restablecido poder\u00eda estimular un desenvolvemento econ\u00f3mico m\u00e1is alto a ritmo do 6%.\nTransporte e comunicaci\u00f3ns.\nDebido \u00e1s continuas crises enerx\u00e9ticas, os apag\u00f3ns contin\u00faan escurecendo a Tbilisi con regularidade, sobre todo no inverno. A\u00ednda que os apag\u00f3ns ti\u00f1an, no pasado, inhabilitado o faro da direcci\u00f3n do aeroporto, non aconteceu ning\u00fan accidente serio. D\u00faas aeroli\u00f1as locais -Georgian Airlines e Air Georgia- te\u00f1en \"hubs\" en Tbilisi, desde os cales serven a varias locaciones rexionais. As li\u00f1as a\u00e9reas m\u00e1is grandes que serven ao aeroporto son British Airways, Swiss Air e Turkish Airlines; Aeroflot prov\u00e9 o servizo de viaxes de Tbilisi para calquera punto do ex-bloque sovi\u00e9tico.\nA autoestrada que conecta Xeorxia con Rusia a trav\u00e9s da costa de Abkhazia v\u00eda o t\u00fanel da Gama Cauc\u00e1sima est\u00e1 pechada. Outros puntos de entrada incl\u00faen a ruta pola Autoestrada Militar Xeorxiana, a cal percorre o Dariali a trav\u00e9s de Turqu\u00eda, Armenia e Acerbaix\u00e1n polo sur. Os tres portos m\u00e1is grandes (Batumi, Poti e Sujumi) sit\u00faanse na costa do mar Negro. Batumi e Poti son puntos de partida para barcos de transporte de ocasionalmente parten a Odesa, Sochi, Trabzon e Istambul.\nCultura.\nA cultura xeorxiana evolucionou durante centos de anos a partir dos seus alicerces nas civilizaci\u00f3ns ibera e Colqui, ata acadar a s\u00faa idade dourada durante o reinado dos Bragationi, dinast\u00eda que gobernou o Reino xeorxiano. Esta \u00e9poca dourada tivo o seu apoxeo s\u00e9culo XI, neste s\u00e9culo produciuse o renacemento da literatura cl\u00e1sica, das artes, da filosof\u00eda, da arquitectura e as ciencias. \nA lingua xeorxiana co seu propio alfabeto, e a literatura xeorxiana cl\u00e1sica do poeta \u00e9pico lendario Shota Rustaveli foron restablecidas no s\u00e9culo XIX tralo longo per\u00edodo da axitaci\u00f3n, sentando os alicerces dos grandes logros literarios do romanticismo e dos novelista da era moderna tales como Grigol Orbeliani, Nikoloz Baratashvili, Ilia Chavchavadze, Akaki Tsereteli, Vaza Pshavela, e moitos outros. A cultura xeorxiana coa s\u00faa propia civilizaci\u00f3n foi influenciada pola Grecia cl\u00e1sica, o Imperio romano e o bizantino, e m\u00e1is tarde polo Imperio ruso o que contribu\u00edu \u00e1 identidade europea da cultura xeorxiana.\nXeorxia \u00e9 co\u00f1ecida polo seu rico folclore, \u00fanica m\u00fasica tradicional, teatro, cine, artes etc. Os xeorxianos son co\u00f1ecidos polo seu amor \u00e1 m\u00fasica, \u00e1 danza, ao teatro e ao cine o cal foi amosado durante o s\u00e9culo XX polos grandes representantes da cultura xeorxiana como son os pintores Niko Pirosmani, Lado Gudiashvili, Elene Akhvlediani, os core\u00f3grafos de bal\u00e9 George Balanchine, Vakhtang Chabukiani, Nino Ananiashvili, poetas Galaktion Tabidze, Lado Asatiani, Mukhran Machavariani, e os directores de teatro e cine Robert Sturua, Tengiz Abuladze, Otar Ioseliani.\nArquitectura.\nA arquitectura xeorxiana \u00e9 unha das m\u00e1is distinguidas e \u00fanicas do mundo. Por\u00e9n, esta foi influenciada e enriquecida por moitas civilizaci\u00f3ns ao longo da historia do pa\u00eds. No pa\u00eds at\u00f3panse diversos estilos arquitect\u00f3nicos nos castelos, torres, fortificaci\u00f3ns e igrexas. A fortificaci\u00f3n de Svaneti e o castelo cidade de Shatili en Khevsureti son os mellores exemplos de castelos medievais xeorxianos.\nA arte eclesi\u00e1stica xeorxiana fai parte dun dos trazos principais da arquitectura cristi\u00e1 xeorxiana, a cal combina as c\u00fapulas cl\u00e1sicas coas orixinais de c\u00fapula cruzada. As c\u00fapulas cruzadas desenvolv\u00e9ronse en Xeorxia durante o s\u00e9culo IX, as c\u00fapulas anteriores eran do tipo basilica. Alg\u00fans exemplos da arquitectura eclesi\u00e1stica xeorxiana poden atoparse noutras terras f\u00f3ra do C\u00e1ucaso, como \u00e9 o caso do mosteiro Bachkovo en Bulgaria, constru\u00eddo en 1083 polo militar xeorxiano Grigorii Bakuriani. En Grecia destaca o mosteiro Iviron, constru\u00eddo no s\u00e9culo X, e en Xerusal\u00e9n (Israel) o mosteiro da cruz, constru\u00eddo no s\u00e9culo IX.\nDeportes.\nOs deportes m\u00e1is populares en Xeorx\u00eda son o f\u00fatbol, baloncesto, rugby, loita, judo e halterofilia. Historicamente, a loita \u00e9 un deporte importante en Xeorxia e mesmo alg\u00fans historiadores cren que a loita grecorromana incorpora moitos elementos xeorxianos, actualmente un dos estilos m\u00e1is populares de loita en Xeorxia \u00e9 o da rexi\u00f3n de K'akheti. No s\u00e9culo XIX foron populares o polo e o Lelo, un deporte tradicional xeorxiano substitu\u00eddo polo rugby.\nO primeiro e \u00fanico circu\u00edto de carreiras do C\u00e1ucaso est\u00e1 en Xeorxia, o Circu\u00edto de Carreiras Rustavi orixinalmente constru\u00eddo en 1978 e reaberto en 2012 logo da s\u00faa total reconstruci\u00f3n nun valor de 20 mill\u00f3ns de d\u00f3lares, e que se utiliza para competici\u00f3ns de Legends car e F\u00f3rmula Alfa."}
{"id": "4925", "revid": "85894", "url": "https://gl.wikipedia.org/wiki?curid=4925", "title": "Concello de Cesuras", "text": "Cesuras foi un concello da provincia da Coru\u00f1a, pertencente \u00e1 comarca de Betanzos. O 6 de xu\u00f1o de 2013 a Xunta de Galicia aprobou o decreto da fusi\u00f3n do concello co de Oza dos R\u00edos polo que se creou o concello de Oza-Cesuras.\nSegundo o IGE en 2013 ti\u00f1a 2131 habitantes . O seu xentilicio \u00e9 \u00ab\u00bb.\nXeograf\u00eda.\nSituaci\u00f3n.\nO concello ti\u00f1a 79,46\u00a0km\u00b2, repartidos en trece parroquias. Limitaba ao norte co Concello de Oza dos R\u00edos, ao sur con Mes\u00eda, ao leste, con Curtis e ao oeste con Abegondo.\nOrograf\u00eda.\nEstaba formado fundamentalmente por terras de monta\u00f1a, a\u00ednda que contaba tam\u00e9n con outeiros e chans f\u00e9rtiles cun clima morno e de boa ventilaci\u00f3n. Os cumios m\u00e1is importantes eran os montes de Seixas, San Gregorio, Alto da Espenuca, Montouro, Montevello e o Pico de Medela. Entre os seus vales, destacaba o de Filgueira de Barranca.\nHidrograf\u00eda.\nO Mero, que nace na Tieira (Borrif\u00e1ns) e vai cara ao sur, serv\u00eda de l\u00edmite natural polo oeste con Abegondo.\nO r\u00edo Mendo nace nas proximidades da Illana (Curtis), percorrendo o concello polas parroquias de Filgueira de Barranca, Bragade e Trasanquelos, indo cara a Oza dos R\u00edos. Ao seu paso por Bragade recibe o nome de r\u00edo da Forcada. En Soxal est\u00e1 situado o mu\u00ed\u00f1o de Forcada, restaurado. M\u00e1is abaixo est\u00e1 o encoro de Bux\u00eda (antigo salto de corrente el\u00e9ctrica), o mu\u00ed\u00f1o de Delgado (abandonado), e en Trasanquelos, no cruzamento da estrada a Curtis, o mu\u00ed\u00f1o de Bux\u00eda.\nO r\u00edo Corbeiro, afluente do Mero, nace en Dorda\u00f1o (Os Leiros e Castelo). O r\u00edo de Fornelos, afluente do Mendo, nace nos altos de Trasanquelos.\nHistoria.\nConserva Cesuras castros que falan de vellos asentamentos, se ben a s\u00faa historia comeza a singularizarse a partir da \u00e9poca cristi\u00e1, \u00f3 estar rodeadas estas terras de importantes mosteiros coma o de Sobrado dos Monxes ou San Salvador de Cin\u00e9s, que exercen xurisdici\u00f3n sobre elas. Logo dos mosteiro vir\u00e1 o tempo dos se\u00f1orios, Andrade e Traba repartir\u00e1n este territorio.\nEn febreiro de 1809, a xente das parroquias de Carres, Cesuras, Mandaio, Trasanquelos,Loureda e Dorda\u00f1o, movida polos p\u00e1rrocos, fai desaparecer dous escuadr\u00f3ns do tren de artilleria do sexto corpo do ex\u00e9rcito franc\u00e9s que ocupaba Galiza baixo o mando do mariscal Ney. Os soldados son soterrados nun pi\u00f1eiral e o equipamento enviado \u00f3 marqu\u00e9s da romana que organizaba ex\u00e9rcito en Portugal. S\u00f3 se salvou un cabo que d\u00e1 conta do feito, provocando a represi\u00f3n sobre os homes e as mulleres das aldeas.\nEsta foi terra de acci\u00f3n da IV agrupaci\u00f3n do ex\u00e9rcito guerrilleiro de Galiza, at\u00e9 a s\u00faa desaparici\u00f3n en 1947.\nFusi\u00f3n con Oza dos R\u00edos.\nEn marzo de 2012 iniciou un proceso de fusi\u00f3n xunto ao veci\u00f1o concello de Oza dos R\u00edos.\nO 11 de xaneiro de 2013 o Concello de Cesuras aprobou en pleno da corporaci\u00f3n municipal a s\u00faa fusi\u00f3n co Concello de Oza dos R\u00edos. O 22 de febreiro a Deputaci\u00f3n da Coru\u00f1a e o 6 de xu\u00f1o de 2013 a Xunta de Galicia aprobou o decreto da fusi\u00f3n dos concellos de Cesuras e Oza dos R\u00edos polo que se creou o concello de Oza-Cesuras."}
{"id": "4926", "revid": "85894", "url": "https://gl.wikipedia.org/wiki?curid=4926", "title": "Coir\u00f3s", "text": "Coir\u00f3s \u00e9 un concello da provincia da Coru\u00f1a, pertencente \u00e1 comarca de Betanzos. Segundo o IGE en 2014 ti\u00f1a 1747 habitantes . O seu xentilicio \u00e9 coirense .\nXeograf\u00eda.\nSituaci\u00f3n.\nO concello, de 32,8\u00a0km\u00b2, abrangue seis parroquias. Est\u00e1 situado \u00f3 noroeste da provincia da Coru\u00f1a, e limita ao norte con Betanzos e Paderne, ao sur con e Aranga, ao leste con Aranga e Irixoa e ao oeste con Oza-Cesuras. Est\u00e1 atravesado pola estrada N-VI e a autov\u00eda A-6 que unen Madrid e A Coru\u00f1a.\nHidrograf\u00eda e orograf\u00eda.\nPolo concello discorren os r\u00edos Mandeo e Mendo, xunto cos seus afluentes rego de Tararou (afluente do Mendo) e r\u00edo Vexo, regato das P\u00edas e rego das Bouzas (afluentes do Mandeo). Os cumios m\u00e1is destacados son o Pico da Felga (506 m), Fonte do Oso (448 m) e o monte da Retorta (502 m). \nClima.\nTen un clima oce\u00e1nico suave. En Coir\u00f3s os ver\u00e1ns son c\u00e1lidos; os invernos son longos, fr\u00edos e h\u00famidos e est\u00e1 parcialmente nubrado durante todo o ano. Durante o transcurso do ano, a temperatura xeralmente var\u00eda de 5 \u00b0C a 25 \u00b0C e de cando en cando baixa a menos de -0 \u00b0C ou sobe a m\u00e1is de 30 \u00b0C.\nHistoria.\nIdade Antiga.\nCoir\u00f3s foi lugar de asentimento humano desde tempo remoto: os primeiros vestixios at\u00f3panse relacionados coa cultura castrexa, representada polos castros da Espenuca, Xora e Flores.\nExisten indicios da existencia en Coir\u00f3s de pobos precristi\u00e1ns con cultos pag\u00e1ns en \"Spelunca\", o que ser\u00eda o actual lugar da Espenuca, onde se conservan pegadas da cultura castrexa como son restos de mu\u00ed\u00f1os e l\u00e1pidas con inscrici\u00f3ns.\nIdade Media.\nA chegada do cristianismo comportou a edificaci\u00f3n dun mosteiro na Espenuca que, trala invasi\u00f3n dos suevos no s\u00e9culo V, permaneceu destru\u00eddo. Igualmente o castelo da Mota, situado en Santiago de Ois, derrubouse e hoxe s\u00f3 se observan as s\u00faas ru\u00ednas. \nNo s\u00e9culo IX, tivo lugar un feito hist\u00f3rico importante para o concello e para todo o noroeste peninsular, xa que segundo conta o C\u00f3dice Salmanticense, no ano 844 tivo lugar en Coir\u00f3s unha batalla entre os invasores normandos e as tropas do rei Ramiro I, resultando estas \u00faltimas as vencedoras da mesma, obrigando \u00f3s normandos a retirarse. Para outros autores, a batalla ter\u00eda lugar en Betanzos (\"Farum Brecantium\") e non en Coir\u00f3s e sendo rexeitados os invasores da vila betanceira. Hai autores que falan do desembarco en Galicia dos normandos, tam\u00e9n no ano 844, pero sen especificar o lugar. E incluso os historiadores Emilio Gonz\u00e1lez L\u00f3pez e Vicente Almaz\u00e1n falan do desembarco das tropas viquingas en Farum Brigantium, a actual a Coru\u00f1a e non en Betanzos.\nIdade Contempor\u00e1nea.\nO estudo da li\u00f1axe dos Pardo de Cela vainos levar inevitablemente a Coir\u00f3s a partir do s\u00e9culo XVI, inda que non podemos situar exactamente a casa onde habitaba a familia dos Pardo de Cela, o estudo documental ind\u00edcanos, cun certo grao de aproximaci\u00f3n, que atopar\u00edase no que agora \u00e9 a aldea de Coir\u00f3s de Abaixo, preto da casa reitoral, xa que nas partillas feitas en 1658 entre os herdeiros de Juan Pardo de Cela, da s\u00faa primeira muller In\u00e9s V\u00e1zquez de Noboa e da s\u00faa segunda muller Margarita Su\u00e1rez aparece a seguinte referencia na lex\u00edtima adxudicada \u00e1 filla do segundo matrimonio, In\u00e9s Pardo\nA ra\u00edz do Real Decreto de 23-07-1835, consider\u00e1rase inicialmente a creaci\u00f3n dun extenso municipio chamado Muniferral que inclu\u00eda o territorio de Coir\u00f3s e de Aranga.\nNo ano 1836 algunha das doce parroquias do concello de Muniferral pasou a formar parte do novo municipio de Coir\u00f3s. Posteriormente, no ano 1842 pretendeuse que este concello se integrase no de Betanzos pero esta pretensi\u00f3n non sa\u00edu adiante. Ademais no lugar de Flores, na parroquia de Santa Mar\u00eda de Ois, descubriuse no ano 1915 un torque de ouro que hoxe en d\u00eda exh\u00edbese no Museo Arqueol\u00f3xico e Hist\u00f3rico do castelo de San Ant\u00f3n, na cidade da Coru\u00f1a. Perdura a crenza de que no monte Felgar radicaba o \"castrum Leaccium\", m\u00e1is inda non apareceu ningunha mostra que as\u00ed certifique a s\u00faa presenza.\nCultura.\nTop\u00f3nimo.\n\"Coir\u00f3s\" \u00e9 un top\u00f3nimo prerromano, que xorde antes do s\u00e9culo III, e que se refire \u00e1 pedra ou a un alto rochoso. ou covas ou depresi\u00f3ns no terreo. O nome \u00e9 compatible coa latinizaci\u00f3n Carolio, Corioli, como aparece no testemu\u00f1o \"\"per collem Corioli et per bibitorium de Aranga\",\" ou Curiolos. En referencias anteriores, a parroquia \u00e9 mencionada s\u00f3 coa advocaci\u00f3n:in valle Nemitus [...] villa vocabulo Armenia [Armea] et sancto Iuliano[Coir\u00f3s], 978. Tam\u00e9n se documenta antes do ano 1000 o top\u00f3nimo que d\u00e1 nome \u00e1s parroquias de Santa Mar\u00eda e Santiago de Ois coa forma Adones, ano 910. T\u00e9\u00f1ense proposto diferentes hip\u00f3teses etimol\u00f3xicas para explicalos; a m\u00e1is aceptada consid\u00e9raos formados a partir dunha ra\u00edz indoeuropea *keu- \u2018concavidade\u2019. \nPatrimonio.\nPatrimonio art\u00edstico.\nA Pena Furada. No lugar de Figueiras (Santa Mari\u00f1a de Lesa) est\u00e1n os petr\u00f3glifos de Pena Furada. Posteriormente, o santuario foi cristianizado a trav\u00e9s da igrexa de Santa Mari\u00f1a de Lesa, moi preto do lugar, a uns 800 metros, e tam\u00e9n orientada estratexicamente.Actualmente estase a traballar no proxecto, sendo un equipo interdisciplinar formado por arque\u00f3logos, arquitectos, entre outros, e dirixido polo arque\u00f3logo director Ant\u00f3n Malde.\nA ermida de Santa Eulalia sit\u00faase no monte da Espenuca. Este miradoiro natural, situado a unha altitude de 290 m sobre a comarca das Mari\u00f1as permite ver o paso do Mandeo sobre o lugar de Chelo, e gran parte da comarca.\nUnha lenda conta que o fundador deste cenobio foi un cabaleiro galego que incorrera en graves pecados; para purgar as s\u00faas culpas fundou catro templos nos sitios m\u00e1is elevados da comarca, de maneira que puidesen ser vistos uns desde os outros. Na actualidade s\u00f3 se conservan o de Santa Marta de Bab\u00edo (Bergondo) e o de Santa Baia da Espenuca, onde aseguran que morreu o fundador tras levar unha vida exemplar. O certo \u00e9 que a historia da igrexa rem\u00f3ntase a antes do ano 830, xa que de ent\u00f3n \u00e9 unha designaci\u00f3n de igrexas pertencentes ao bispado de Iria, entre as que se cita a da Espenuca. \nEn 1863, o arque\u00f3logo Antonio de la Iglesia publicou unha inscrici\u00f3n na que se indicaba que o presb\u00edtero Cendulfo terminara a obra do santuario que puxo baixo a advocaci\u00f3n de Santa Baia, o d\u00eda 1 de marzo do ano 881. Esta inscrici\u00f3n perdeuse, a\u00ednda que cara a finais do s\u00e9culo XIX a\u00ednda era parcialmente visible. A construci\u00f3n do templo prerrom\u00e1nico poder\u00eda relacionarse co interese da Igrexa por sacralizar lugares relacionados con cultos pag\u00e1ns, tal e como sucede tam\u00e9n en San Cosme de S\u00e9samo e outros puntos de Galicia.\nO castelo da Mota ou Mota de Ois en ru\u00ednas xa que s\u00f3 se conservan restos dos muros. Situado sobre un outeiro a uns 230 metros de altitude e sobre un primitivo castro. Data do s\u00e9culo XII. Ti\u00f1a unha planta duns 30 por 35 metros. Constru\u00eddo en cantar\u00eda de granito de aparello irregular. Cara o NO \u00e9 onde se conserva a maior altura. Tam\u00e9n se ven restos dos alicerces doutras construci\u00f3ns que cinguen a torre. O castelo pertenceu a Pedro Fern\u00e1ndez de Andrade, fillo de Fern\u00e1n P\u00e9rez de Andrade. Foi derrubado durante as guerras irmandi\u00f1as polo Arcebispo Alonso de Fonseca. Parece que foi reconstru\u00eddo de novo, pero foi doutra volta derrubado polo gobernador de Galicia Fernando de Acu\u00f1a, por mandato dos Reis Cat\u00f3licos. Na zona hab\u00eda outros dous castelos que semellaban dominar e protexer en puntos estrat\u00e9xicos situados no leito do r\u00edo Mandeo e, polo tanto, o acceso \u00e1 cidade de Betanzos por esa v\u00eda. Estes eran os da Espenuca e o outro estar\u00eda en Aranga. Segundo a lenda foi unha fortificaci\u00f3n de mouros, hab\u00eda un t\u00fanel secreto que part\u00eda dos sotos do castelo e \u00eda ata o r\u00edo polo onde se levaban os cabalos a beber, ademais de actuar como cami\u00f1o de fuxido para os morarodos en caso de seren atacados. Tam\u00e9n se di que na mota hab\u00eda un gran tesouro agochado e algunhas persoas andaron na s\u00faa procura. No lugar do Casal utiliz\u00e1ronse as s\u00faas pedras para constru\u00edr as casas.\nAs\u00ed tal e como se recolle, o nome do r\u00edo Mandeo, ter\u00eda seguinte orixe. A xente dos concellos de Aranga e Coir\u00f3s relata que \u201cestando os mouros acampados na ribeira deste r\u00edo, dous dos seus caudillos comezaron a discutir sobre quen comandar\u00eda as tropas. O m\u00e1is valente e decidido dos dous, ao ver que non se po\u00f1\u00edan de acordo, deu un grito exclamando: \u2013 aqu\u00ed \"mando eu\"!\u201d.\nA igrexa rom\u00e1nica de Santiago de Ois, da primeira metade do s\u00e9culo XIII. Pouco se co\u00f1ece da s\u00faa historia durante a \u00e9poca medieval, a\u00ednda que a presenza do castelo da Mota de Ois, que pertenceu aos Andrade, \u00e9 un expo\u00f1ente do interese que debeu de ter este termo durante a Idade Media. En 1471, esta fortaleza pasou por herdanza a Pedro Fern\u00e1ndez de Andrade, que a recibiu cos setenta vasalos que implicaba. Apenas se co\u00f1ecen documentos medievais referentes a esta igrexa, pero si unha real c\u00e9dula dos Reis Cat\u00f3licos, datada en 1487, pola que ordenan ao presidente e oidores da Audiencia de Galicia que lles env\u00eden o proceso orixinal do preito establecido entre a cidade de Betanzos e Pedro Fern\u00e1ndez de Andrade respecto aos \"cotos de Oes e Oys\", para que se vexa na Corte.\nA igrexa rom\u00e1nica de San Xuli\u00e1n de Coir\u00f3s, poucas son as referencias hist\u00f3ricas que se co\u00f1ecen relativas a este templo e ao seu termo. A referencia m\u00e1is antiga data do tempo do rei don Fernando IV o Emprazado, sucesor de Sancho IV o Bravo, quen outorgou un privilexio ao mosteiro de Cis en 1293 polo que lle conced\u00eda xurisdici\u00f3n ordinaria sobre os termos de Oza, Lesa e Coir\u00f3s. No s\u00e9culo XVIII os habitantes desta parroquia gozaban do dereito de veci\u00f1anza da cidade de Betanzos e, a principios do s\u00e9culo XX, a provisi\u00f3n da igrexa corr\u00eda a cargo dos Pardo Baz\u00e1n. Templo de estilo rom\u00e1nico de finais do s\u00e9culo XII ou principios do XIII. Na s\u00faa planta rectangular desenv\u00f3lvese unha soa nave, da que sobresae a \u00e1bsida rectangular.\nA igrexa de Santa Mar\u00eda de Ois, igrexa de estilo rom\u00e1nico que data do s\u00e9culo XII (1183), de tipolox\u00eda rural moi frecuente na comarca. Na s\u00faa planta rectangular desenv\u00f3lvese unha soa nave, cunha \u00e1bsida rectangular. No interior o tr\u00e1nsito entre o presbiterio e a nave real\u00edzase a trav\u00e9s dun arco triunfal apuntado. O templo s\u00f3 ten b\u00f3veda na \u00e1bsida, que se reforza con dous arcos, o triunfal e outro intermedio, que arrincan de catro semicolumnas encostadas e coroadas por capiteis ornamentados con grosas follas e cintas en espiral. No exterior conc\u00e9ntrase a decoraci\u00f3n na fachada principal, onde destaca o t\u00edmpano. Pos\u00fae unha inscrici\u00f3n que fai referencia \u00f3 presb\u00edtero Pelaio de O\u00eddes e ao ano de construci\u00f3n.\nDurante os tres Domingos seguintes \u00e1 Pascua de resurecci\u00f3n, fieis da vila e da comarca visitan esta igrexa parroquial a pedir axuda divina para por remedio \u00f3s seus males do corpo e da alma, para cumprir unha promesa feita no pasado ou simplemente pola tradici\u00f3n. Co\u00f1\u00e9cese pola romeria de Frei Pedro de Santa Mar\u00eda instaurada en torno \u00e1 figura deste frei dominico nado no lugar de Castill\u00f3n no s\u00e9culo XVII.\nA igrexa de Santa Mari\u00f1a de Lesa, igrexa de estilo rom\u00e1nico de transici\u00f3n ao g\u00f3tico do s\u00e9culo XIII. Na s\u00faa planta rectangular desenv\u00f3lvese unha soa nave, cunha \u00e1bsida rectangular. No interior, o espazo correspondente ao presbiterio conserva elementos rom\u00e1nicos como as catro columnas encostadas, os dous arcos e a b\u00f3veda. O exterior da \u00e1bsida desta igrexa presenta ao sur dous contrafortes e unha pequena xanela oxival con arquivolta e impostilla e ao norte engad\u00edronlle unha sancrist\u00eda.\nPatrimonio Natural.\nNeste concello atopamos, o r\u00edo Vexo ou o Fervenzas (co\u00f1ecido con estes dous nomes), \u00e9 un afluente do r\u00edo Mandeo. O sendeiro que parte da Ponte de Xora discorre por unha paisaxe que goza de tranquilidade e fermosura, na que se atopan varios mu\u00ed\u00f1os que nos recordan a importancia do r\u00edo para os nosos antergos. Tam\u00e9n no discurso do tramo do r\u00edo atopamos unha antiga ferrer\u00eda co\u00f1ecida como \u201cO Machuco de Ois\u201d, do que a\u00ednda se conservan os muros de grandes dimensi\u00f3ns, tanto os do edificio principal como os dunha edificaci\u00f3n anexa que poder\u00eda ser a vivenda.\nO lugar de Mende, nun contorno tranquilo no que o Mendo nos deleita cunha bonita paraxe na que podemos atopar dous mu\u00ed\u00f1os totalmente rehabilitados e que antigamente foron mu\u00ed\u00f1os de maqu\u00eda, tal como se pode apreciar dende o exterior, xa que a s\u00faa rehabilitaci\u00f3n respectou con sumo cuidado os elementos do mu\u00ed\u00f1o. Nesta paraxe atopamos dous mu\u00ed\u00f1os; o \u201cmu\u00ed\u00f1o do Carlista\u201d e o \u201cmu\u00ed\u00f1o do Mende\u201d.\nMenci\u00f3n especial merece o Monte do Gato, este monte \u00e9 o l\u00edmite natural entre os concellos de Aranga, Coir\u00f3s e Oza-Cesuras. No Monte do Gato at\u00f3pase o punto m\u00e1is alto do Concello, con 512 metros de altura e dende o que se pode desfrutar dunhas extraordinarias vistas sobre a comarca das Mari\u00f1as.\nO Monte conserva o seu estado natural dende hai miles de anos, tanto a\u00a0 nivel paisax\u00edstico como no que se refire \u00e1 conservaci\u00f3n da s\u00faa fauna, na que destacan o corzo, o raposo, o xabar\u00edn, as aves rapaces e o gato mont\u00e9s, especie da que \u00e9 probable que derive o nome este Monte.\nPatrimonio fluvial.\nLugar de Chelo, este lugar \u00e9 un paraxe fluvial situado no val de A Espenuca, que foi declarado paisaxe pintoresco polo decreto 2646/1972 de 18 de agosto. Accedese a este lugar dende a N-VI, no lugar de Collantres e seguindo as indicaci\u00f3ns do Coto de Chelo. Destaca a s\u00faa vexetaci\u00f3n, na que predominan os ameneiros, freixos, abeleiras \u00e1 beira do r\u00edo e casti\u00f1eiros e carballos mais afastados do r\u00edo, en canto \u00e1 fauna destaca por ser un dos poucos r\u00edos nos que conviven os salm\u00f3ns, a troita, o reo e a angu\u00eda. O coto de pesca atrae a numerosos pescadores cada ano. Ademais, atopamos o mexill\u00f3n de r\u00edo, a p\u00edntega, o merlo rieiro, o marti\u00f1o peixeiro ou a lontra.\nProxecto Mandeo, este proxecto liderado pola Deputaci\u00f3n da Coru\u00f1a e varios concellos, \u00e9 unha iniciativa que nace do interese por preservar o patrimonio ambiental do r\u00edo. O r\u00edo Mandeo forma parte do ZEC Betanzos-Mandeo da Rede Natura 2000.\nEconom\u00eda.\nO concello de Coir\u00f3s ten unha base econ\u00f3mica agraria e forestal. Nos \u00faltimos anos creouse o pol\u00edgono industrial de Coir\u00f3s, situado entre a A-6 e a N-VI con acceso \u00e1 N-VI. Neste pol\u00edgono instal\u00e1ronse empresas como Emesa, Cementos Estrella, Disashop ou Prefabricados Castelo.\nFestas e romar\u00edas.\nXaneiro"}
{"id": "4927", "revid": "85894", "url": "https://gl.wikipedia.org/wiki?curid=4927", "title": "Curtis", "text": "Curtis \u00e9 un concello da comarca de Betanzos, na provincia da Coru\u00f1a lim\u00edtrofe coa provincia de Lugo. Segundo o IGE no 2014 ti\u00f1a unha poboaci\u00f3n de 4048 habitantes . O concello ten dous importantes n\u00facleos de poboaci\u00f3n separados 12\u00a0km: Teixeiro, onde est\u00e1 a casa do concello, e Curtis que tam\u00e9n \u00e9 o nome hist\u00f3rico do concello. O seu xentilicio \u00e9 \u00ab\u00bb.\nXeograf\u00eda.\nSituaci\u00f3n.\nO concello est\u00e1 situado no interior de Galiza, no l\u00edmite oriental da provincia da Coru\u00f1a limitando coa provincia de Lugo. Forma parte xunto con outros dez concellos da comarca de Betanzos de quen depende xudicial e administrativamente. As parroquias cat\u00f3licas dependen da arquidiocese de Santiago de Compostela. O concello, de 116,6\u00a0km\u00b2, limita ao norte co concello de Aranga, ao leste co concello de Guitiriz xa en Lugo, ao sur con Sobrado e Vilasantar e ao oeste con Mes\u00eda e Oza-Cesuras.\nOrograf\u00eda.\nCurtis \u00e9 unha extensa superficie de chaira que vai elev\u00e1ndose cara ao leste. Nesta zona at\u00f3pase a Serra da Cova da Serpe, l\u00edmite xeogr\u00e1fico coa provincia de Lugo. Outros cumios son o monte da Gra\u00f1a e o Monte Enxameado. Estas zonas monta\u00f1osas dividen as tres cuncas hidrogr\u00e1ficas do concello: a do r\u00edo Mandeo, a do Tambre e a do Mendo. A altitude en todo o concello est\u00e1 entre os 450 e 554 metros sobre o nivel do mar e o lugar m\u00e1is alto \u00e9 o Monte Enxameado de 602 metros de altitude.\nA paisaxe \u00e9 t\u00edpica da Galiza do interior: vexetaci\u00f3n inzada de pequenos prados, valados, chousas, pequenos cami\u00f1os e corredoiras, e pequenas granxas de gando vac\u00fan pacendo. Hai moitos montes de eucaliptos e pi\u00f1eiros, e entre uns e outros hai soutos e carballeiras.\nHidrograf\u00eda.\nOs tres r\u00edos principais do concello son o Mandeo, o Mendo e o Deo.\nO r\u00edo Mandeo percorre boa parte dos seus 53\u00a0km polo concello. Nace no alto das P\u00edas (a 720 msnm en Sobrado) \u00f3 lombo da Cova da Serpe e desemboca na r\u00eda de Betanzos. Teixeiro e Curtis, xunto con Sobrado forman a cunca alta deste r\u00edo. No r\u00edo d\u00e1se a troita com\u00fan.\nO r\u00edo Mendo nace no monte da Gra\u00f1a (580 msnm). Logo de pasar por San Mamede e Bandoxa (Oza-Cesuras) recibe as augas do Minator. A partir de Souto (Coir\u00f3s) v\u00f3lvese m\u00e1is sinuoso, e descende rapidamente, para discorrer paralelo \u00f3 Mandeo e desembocar coma este na r\u00eda de Betanzos.\nO r\u00edo Deo, de 16\u00a0km, \u00e9 un afluente do Mandeo. Nace nos montes da Carriceira (548 msnm) e desemboca no Mandeo \u00e1 altura da Castellana. Ag\u00e1s no seu tramo final no que se une \u00f3 Mandeo, o Deo discorre por terreos m\u00e1is ou menos homox\u00e9neos en altitude, producindo no seu curso abundantes bra\u00f1as.\nDemograf\u00eda.\nA poboaci\u00f3n total \u00e9 de 4048 habitantes en 2014 a\u00ednda que hai un alto n\u00famero de poboaci\u00f3n emigrada ou que por traballo reside noutros concellos.\nA poboaci\u00f3n distrib\u00faese entre as s\u00faas catro parroquias do seguinte xeito:\nA evoluci\u00f3n da poboaci\u00f3n estivo moi relacionado coa chegada do ferrocarril no final do s\u00e9culo XIX, mant\u00e9ndose o crecemento de poboaci\u00f3n ata mediados do s\u00e9culo XX. Este aumento da poboaci\u00f3n rematou coa chegada do ferrocarril a Santiago de Compostela e a perda desa situaci\u00f3n de Curtis como n\u00f3 de comunicaci\u00f3ns. Dende a d\u00e9cada de 1950 a baixada de poboaci\u00f3n foi progresiva. Nas d\u00e9cadas de 1960 e 1970 a emigraci\u00f3n foi \u00e1s cidades galegas m\u00e1is pr\u00f3ximas abandonando a explotaci\u00f3n do agro como medio de vida. Actualmente est\u00e1 estabilizada esa poboaci\u00f3n. A mellora das comunicaci\u00f3ns permitiu que moita xente que antes ti\u00f1a que emigrar ou pasar boa parte do ano f\u00f3ra agora te\u00f1an como segunda residencia o concello, ou que este sexa un lugar onde pasar a xubilaci\u00f3n e non s\u00f3 os meses de ver\u00e1n.\nHistoria.\nA historia do concello de Curtis est\u00e1 vencellada \u00e1 de Sobrado e Vilasantar. Nestes concellos existen d\u00faas parroquias co nome de Curtis: A Ciadella, antiga \"Ciadella de Curtis\", en Sobrado e San Vicenzo de Curtis en Vilasantar.\nOs concellos de Curtis, Vilasantar, Sobrado e algunhas terras m\u00e1is formaban o condado de Pr\u00e9saras, un dos m\u00e1is importantes dende a \u00e9poca sueva ata o s\u00e9culo X. Curtis pasou a depender do mosteiro de Sobrado cando o fundaron os condes Hermenexildo e Paterna.\nCurtis sufriu a chegada dos normandos na s\u00faa segunda incursi\u00f3n en Galiza (968-970). Comandados polo caudillo Gunrod chegaron a destru\u00edr a igrexa de Santa Eulalia:\n\u201c\u2026\"a causa dos nosos pecados vi\u00f1eron as xentes dos normandos \u00e1 nosa terra e destru\u00edron esta igrexa (Santa Eulalia de Curtis) e outras da comarca; os seus sacerdotes foron levados presos e pasados pola espada; o lume consumiu as escrituras, e as mesmas pedras pereceron pola lapas.\"\u201d\nAs catro parroquias que integran o actual concello pertenc\u00edan a tres xurisdici\u00f3ns: Curtis, Fisteus e Sobrado. En 1812 cre\u00e1ronse os concellos de Curtis e Fisteus, vixentes ata 1814. En 1834 Curtis pasou a formar parte do partido xudicial de Arz\u00faa, e os lindes actuais quedaron establecidos en 1836.\nS\u00e1bese que nesta \u00e9poca o cami\u00f1o que se dirix\u00eda desde Guitiriz cara a Curtis pod\u00eda ser obxectivo de bandidos ou asaltadores, por iso, no reinado de Isabel II (1833-1868) constru\u00eduse na vila guitiricense un edificio para os viaxeiros poderen facer un alto na viaxe se anoitecese. Dita construci\u00f3n serviu tam\u00e9n para cobrar a portaxe.\nOutra data importante na historia de Curtis, e a que achegar\u00eda un troco na estrutura agraria do concello, foi a construci\u00f3n da li\u00f1a f\u00e9rrea Palencia-A Coru\u00f1a inaugurada en 1883. A construci\u00f3n da estaci\u00f3n de tren converteu a pequena aldea (o barrio de Bodeus) nun n\u00f3 importante de comunicaci\u00f3ns entre a meseta e Santiago de Compostela. Ata al\u00ed chegaban e sa\u00edan os viaxeiros en tren. Fac\u00edase o transbordo cara a Compostela en carros e m\u00e1is tarde en coche de li\u00f1a. Dese crecemento xurdiu a necesidade de crear unha nova parroquia: Santa Mar\u00eda de Lurdes creada en 1925, segregada da de Fisteus a iniciativa dos propios veci\u00f1os.\nA principios dos anos 1920 o escritor mexicano Manuel Toussaint foi un viaxeiro abandonado na estaci\u00f3n que publicou: \"... el pueblo, si es que puede entrar en la categor\u00eda de pueblo una calle formada por casas pobres y feas: eso es Curtis. El polvo del camino, el polvo de esta calle nos ten\u00eda blancos\". Esta situaci\u00f3n de n\u00f3 de comunicaci\u00f3ns entre a Galiza da costa e a Espa\u00f1a do interior fixo do lugar un enclave importante, un fervedoiro pol\u00edtico e sindical. Ao inicio da guerra civil un grupo de personalidades republicanas que \u00edan de Madrid para A Coru\u00f1a foron retidas na estaci\u00f3n de Curtis, e foron fusiladas. O constante paso de trens cheos de militares para a fronte fixo do concello un lugar inseguro. Os labregos deixaban as terras sen cultivar por medo a que lles disparasen desde os trens. Foi en plena guerra civil cando a casa do concello foi trasladada a Teixeiro. Rematada a guerra civil, a posguerra estivo marcada polos escapados que se refuxiaban na zona. O m\u00edtico guerrilleiro Benigno Andrade, \"Foucellas\", que ata a s\u00faa captura e condena a morte mantivo a loita contra a Garda Civil, ti\u00f1a a s\u00faa familia al\u00ed e era acosada a diario polas autoridades. Curtis era un cuartel tomado pola Garda Civil. Ata o 2008 mantiv\u00e9ronse o nome de r\u00faas e prazas vinculadas \u00e1 ditadura franquista. Curtis mantivo o nome da avenida General\u00edsimo ata que foi trocado por avenida Principal.\nO concello aprobou un novo logotipo o 30 de xaneiro de 2008, unha icona coas iniciais de Teixeiro e Curtis xunto \u00e1 idealizaci\u00f3n das catro parroquias que compo\u00f1en o concello todo en cor laranxa. O nome do concello aparece en d\u00faas tipograf\u00edas de cor gris. \nCultura.\nToponimia.\nA orixe do top\u00f3nimo de Curtis \u00e9 incerta, poder\u00eda vir de \"cohortis\", pola lexi\u00f3n que hab\u00eda no campamento romano da Ciadella en Sobrado. De feito, A Ciadella era co\u00f1ecida como \"Cidadelie de Curtis\". Curtis aparece citado en 1199:\nNa zona, contigua \u00e1 Ciadella, hai tam\u00e9n outra parroquia con igual top\u00f3nimo: San Vicenzo de Curtis (no concello de Vilasantar). En 1873 coa chegada do ferrocarril a Curtis e Teixeiro publicouse un mapa no que aparecen citadas as d\u00faas estaci\u00f3ns, e \"Osbodeus\" (Bodeus). A corporaci\u00f3n municipal o 17 de agosto de 1957 fixou o nome do lugar como Curtis-Estaci\u00f3n. Xa a finais do s\u00e9culo XX foise impo\u00f1endo por uso a forma Curtis, sen \"Estaci\u00f3n\". O 19 de setembro de 1983 a asociaci\u00f3n de veci\u00f1os de Curtis pediu a segregaci\u00f3n. En xullo de 1998 o concello de Curtis puxo nos accesos ao lugar carteis co nome da parroquia: Concello de Curtis, \"Lourdes\". Os veci\u00f1os percorreron os cami\u00f1os modificando os carteis colocando sobre o texto \"Lourdes\" o nome de Curtis. No ano 2000 a Xunta de Galicia coa Lei 3/1983 de Normalizaci\u00f3n Ling\u00fc\u00edstica publicou no Diario Oficial de Galicia o 11 de abril como nome oficial \"A Estaci\u00f3n\", sen Curtis. Tres meses despois por xesti\u00f3ns do Concello, a Comisi\u00f3n de Toponimia revisou e publicou no DOG o top\u00f3nimo oficial como Curtis sen m\u00e1is engadidos.\nPatrimonio.\nPatrimonio arqueol\u00f3xico.\nDe tempos anteriores \u00e1 conquista romana localiz\u00e1ronse varios campos de m\u00e1moas e castros. Na zona de Curtis, Sobrado e terras pr\u00f3ximas foron catalogadas un total de 211 m\u00e1moas, 67 das cales est\u00e1n no actual concello. As terras de Curtis estaban poboadas pola tribo dos \u00e1rtabros, e desa \u00e9poca atop\u00e1ronse no Cordal de Paradela e nos contrafortes do monte de Montouto (entre Aranga e Guitiriz) lousas marcadas con incisi\u00f3ns semellando figuras humanas d\u00e1ndose a man. No castro de Foxado atop\u00e1ronse importantes xacementos arqueol\u00f3xicos e xoias de ouro, o Tesouro de Foxado exposto no Museo de Pontevedra.\nOs castros localizados no concello son os seguintes:\nDa \u00e9poca romana at\u00f3pase preto de Curtis o campamento romano da Ciadella.\nPatrimonio arquitect\u00f3nico.\nAs catro parroquias do concello contan co seguinte patrimonio arquitect\u00f3nico relixioso:\nA parroquia civil ten o nome de Lurdes, segundo di o Nomencl\u00e1tor de Galicia. A igrexa cat\u00f3lica, de recente construci\u00f3n, leva a advocaci\u00f3n da Virxe de Lourdes e foi constru\u00edda no mesmo lugar en que hab\u00eda unha capela xa derru\u00edda. O vello cemiterio foi trasladado \u00e1 Ronda da Coru\u00f1a, onde est\u00e1 agora o novo.\nNesta parroquia hai tres igrexas: a de Santa Mar\u00eda de Fisteus, do s\u00e9culo XIII, a de San Roque de Xabri\u00f1o, do s\u00e9culo XVIII en perpia\u00f1o de cachoter\u00eda, e a da Illana de recente construci\u00f3n.\nConta con d\u00faas igrexas importantes. Por unha banda a da Nosa Se\u00f1ora dos Remedios (Teixeiro), orixinalmente do s\u00e9culo X, foi constru\u00edda probablemente para sacralizar un lugar de ritos c\u00e9lticos. Conta cun carballo de m\u00e1is de 200 anos e unha fonte pr\u00f3xima. A igrexa orixinal sufriu numerosas remodelaci\u00f3ns nos s\u00e9culos XVII, XVIII, XIX e XX.\nA outra igrexa \u00e9 a de Santaia, un templo primitivo constru\u00eddo no s\u00e9culo X por Plasencio, av\u00f3 do c\u00e9lebre San Pedro de Mezonzo. O templo est\u00e1 vinculado a este personaxe fundamental na historia de Galicia, que naceu no lugar de Chacente no ano 930.\nA igrexa principal de Foxado data do s\u00e9culo XVIII. \u00c9 de tipolox\u00eda barroca. A s\u00faa fachada \u00e9 de perpia\u00f1os de granito e destaca a torre do seu campanario rematada en espadana.\nPatrimonio natural.\nO tipo de solo que caracteriza a este concello \u00e9 gran\u00edtico nas s\u00faas d\u00faas variantes: granitos de biotita e granitos de d\u00faas micas. Cara \u00f3 oeste aparece unha reducida zona de xistos e cara \u00f3 sur unha \u00e1rea de rochas b\u00e1sicas.\nCoexiste unha gran diversidade de vexetaci\u00f3n. As fragas contan con carballos, casti\u00f1eiros e bidueiros; cabe destacar a existencia de acivros e sangui\u00f1os as\u00ed como gram\u00edneas e herb\u00e1ceas. \nAs bra\u00f1as, na actualidade, aprov\u00e9itanse forestalmente introducindo eucaliptos e pi\u00f1eiros, e tam\u00e9n para o aproveitamento gandeiro, sendo frecuentes os cabalos en liberdade.\nA fauna at\u00f3pase moi relacionada co tipo de clima e vexetaci\u00f3n. Dentro da fauna cinex\u00e9tica destacan entre os mam\u00edferos o raposo, corzo, xabar\u00edn, coello e a lebre. Entre as aves pode atoparse o paspall\u00e1s, a perdiz e o fais\u00e1n. Tam\u00e9n se d\u00e1 o lobo, unha especie protexida.\nCurtis, mant\u00e9n un Patrimonio Natural de grande valor ecol\u00f3xico e paisax\u00edstico, debendo estar a s\u00faa conservaci\u00f3n na contemplaci\u00f3n dunha estratexia de desenvolvemento integral vertebrada en torno \u00e1 Axenda Local-21, proxecto de desenvolvemento econ\u00f3mico e humano sostible impulsado pola ONU e da que Curtis \u00e9 pioneiro na provincia da Coru\u00f1a.\nCurtis conta con 10 rutas de car\u00e1cter local-2 (SL), ofrecendo cada un deles non s\u00f3 un atractivo paisax\u00edstico sen\u00f3n que discorren por n\u00facleos rurais onde se pode observar a arquitectura tradicional. Tr\u00e1tanse duns percorridos onde o r\u00fastico acada unha grande relevancia e, para non perder a sensaci\u00f3n de unidade, \u00e9 moi recomendable culminar todo o cami\u00f1o dunha soa vez.\nA primavera e o outono son os mellores momentos para atravesar cada un deles xa que a diversidade de colores e olores que sorprender\u00e1n \u00f3s cami\u00f1antes, como se pode observar na Gu\u00eda de Recursos Naturais publicada polo Concello no ano 2001.\nTres rutas cumpren os requisitos para ser homologados pola Federaci\u00f3n Galega de Monta\u00f1ismo.\nEtnograf\u00eda.\nCurtis na cultura popular.\nAparece tam\u00e9n Curtis na terceira estrofa da \u00abCantiga da monta\u00f1a\u00bb de Aurelio Ribalta: \"De Trasanquelos \u00e1 Curtis, / dende Vilacoba a Aranga, / dende Monfero a Sobrado, / dende Libureiro a Caldas, dende Santiago a Millide\"\u2026\nFestas e celebraci\u00f3ns.\nO concello conta cunha grande tradici\u00f3n de feira e hoxe en d\u00eda mant\u00e9n d\u00faas feiras peri\u00f3dicas que te\u00f1en lugar en Curtis e Teixeiro. Nelas p\u00f3dense atopar postos de todo tipo, roupa e alimentos locais, cesteiros e artes\u00e1ns e gando.\nS\u00edmbolos.\nO escudo e maila bandeira foron aprobados por senllos decretos da Xunta de Galicia, publicados no Diario Oficial:\nCidades irmandadas.\nCurtis est\u00e1 irmandado dende o 10 de xu\u00f1o de 2014 con sete concellos europeos.\nEconom\u00eda.\nDestaca a produci\u00f3n de leite e de queixo con Denominaci\u00f3n de Orixe Arz\u00faa-Ulloa. O concello ten unha importante base gandeira e forestal. No sector secundario destaca a industria da fabricaci\u00f3n de taboleiro de madeira pola presenza do Grupo Los\u00e1n orixinario de Curtis.\nEn Teixeiro est\u00e1 situado o Pol\u00edgono industrial Curtis-Teixeiro, con terminal de carga ferroviaria propia e onde estaba situada a f\u00e1brica de Sidegasa. Constru\u00edda nos anos 1970 e pechada a inicios dos anos 1980. A empresa m\u00e1is importante do pol\u00edgono \u00e9 Bioetanol Galicia.\nA situaci\u00f3n xeogr\u00e1fica do concello mant\u00e9n un pequeno sector de servizos de hostaler\u00eda, restauraci\u00f3n e aloxamento.\nInfraestruturas.\nO sistema educativo do concello bas\u00e9ase en dous centros de ensino primario e un centro de ensino secundario.\nEn Teixeiro constru\u00eduse o centro penitenciario de Teixeiro.\nCurtis depende administrativamente de Betanzos e en materia sanitaria da Coru\u00f1a. Hai un centro de sa\u00fade de atenci\u00f3n primaria en Curtis. No concello existe un cuartel da Garda Civil que tam\u00e9n atende \u00e1s zonas de m\u00e1is preto. O servizo de recollida de lixo est\u00e1 asociado a Sogama e existen servizos de recollida selectiva de lixo para reciclaxe. O servizo de auga potable ten d\u00faas captaci\u00f3ns, unha en Teixeiro, preto da penitenciar\u00eda, que se abastece do r\u00edo Mandeo, e outra en Curtis. A un cento de metros r\u00edo abaixo est\u00e1 a EDAR.\nInfraestruturas de transporte.\nCurtis \u00e9 un importante n\u00f3 de comunicaci\u00f3ns viarias. Preto de Teixeiro pasa a autov\u00eda A-6 e a nacional N-VI. A N-634 cruza todo o concello de leste a oeste facendo de comunicaci\u00f3n con Santiago de Compostela e coa meseta. Dende esta estrada parte a AC-840 que vai \u00e1 Coru\u00f1a, Lal\u00edn e Ourense. Curtis est\u00e1 a uns 60\u00a0km de Lugo capital.\nA li\u00f1a de Adif atravesa de oeste a nordeste o concello, e comunica con Monforte de Lemos e coa Coru\u00f1a, Betanzos e Ferrol. Un ramal desta li\u00f1a comunica co terminal de carga do pol\u00edgono Curtis-Teixeiro. Hai d\u00faas estaci\u00f3ns: a de Curtis e a de Teixeiro.\nDeporte.\nA Sociedade Deportiva de Teixeiro e o CCD Curtis son os principais equipos de f\u00fatbol do concello con campos de xogo en Teixeiro e Curtis respectivamente.\nNos anos 2014 e 2015 celebrouse o Rally Concello de Curtis. O ano seguinte pasou a se chamar Rally Terras do Mandeo e dende 2017 leva o nome Rally Terra da Auga, organiz\u00e1ndose nas comarcas de Betanzos e Arz\u00faa.\nPol\u00edtica e goberno.\nJavier Francisco Ca\u00ednzos V\u00e1zquez (PPdeG) \u00e9 o alcalde dende xullo de 2001 grazas a un pacto de goberno co PSdeG-PSOE. Volveu ser alcalde nas seguintes elecci\u00f3ns \u00f3 ga\u00f1ar por maior\u00eda absoluta e que volveu ter en 2015."}
{"id": "4928", "revid": "85894", "url": "https://gl.wikipedia.org/wiki?curid=4928", "title": "Irixoa", "text": "Irixoa \u00e9 un concello da provincia da Coru\u00f1a, pertencente \u00e1 comarca de Betanzos. Segundo o IGE en 2014 ti\u00f1a 1.421 habitantes. O seu xentilicio \u00e9 irixo\u00e9s.\nXeograf\u00eda.\nSituaci\u00f3n.\nO concello, de 68,6\u00a0km\u00b2, limita ao norte cos municipios de Mi\u00f1o, Vilarmaior e Monfero, ao sur con Aranga e Coir\u00f3s, ao leste con Monfero e Aranga, e ao oeste con Paderne.\nOrograf\u00eda e hidrograf\u00eda.\nEst\u00e1 nunha zona de transici\u00f3n entre a chaira da Terra Ch\u00e1 e as comarcas costeiras das Mari\u00f1as e Ferrolterra. Cara ao leste na prolongaci\u00f3n da Serra da Loba est\u00e1n o Pico de Vales (702 m) e Monte Vila (684 m), entre os cales nace o r\u00edo Zarzo, afluente do Mandeo. Cara ao oeste hai un perfil m\u00e1is suave, polo que discorre o r\u00edo Lambre, que desemboca na Ponte do Porco.\nHistoria.\nDurante a Idade Media a zona pertenceu ao arciprestado de Pruzos, inclu\u00edndo tam\u00e9n as parroquias de Paderne e Adragonte (concello de Paderne), dependente da arquidiocese de Santiago de Compostela, e pertencente ao condado de Lemos. O Conde nomeaba un xu\u00edz, que exerc\u00eda no Pazo de Irixoa.\nDurante o Antigo R\u00e9xime e at\u00e9 o final do Reino de Galiza a zona pertenceu \u00e1 provincia de Betanzos. Trala Divisi\u00f3n territorial de Espa\u00f1a en 1833 pasou a formar parte da provincia da Coru\u00f1a.\nCultura.\nS\u00edmbolos.\nO escudo do concello ten a seguinte descrici\u00f3n: \"de ouro e sobre ondas de azur e prata, un monte de sinople cargado de sete estrelas de prata e acompa\u00f1ado de d\u00faas cruces ensanchadas de goles. Ao timbre, coroa real pechada\". O cumio a que se refire \u00e9 o monte de San Ant\u00f3n. As sete estrelas, aluden \u00e1s actuais sete parroquias, e as cruces ensanchadas ref\u00edrense \u00e1s igrexas parroquiais de San Ant\u00f3n e Chur\u00edo.\nEconom\u00eda.\nInfraestruturas de transporte.\nO municipio est\u00e1 atravesado de oeste a leste pola estrada comarcal AC-640 (Betanzos - Viveiro) e a auton\u00f3mica AC-151 (Montesalgueiro - Pontedeume).\nMedios de comunicaci\u00f3n.\nNeste concello realizouse a gravaci\u00f3n do programa de tele-realidade \"A Casa de 1906\", o primeiro programa de tele-realidade feito en Galicia."}
{"id": "4929", "revid": "85894", "url": "https://gl.wikipedia.org/wiki?curid=4929", "title": "Concello de Oza dos R\u00edos", "text": "Oza dos R\u00edos foi un concello da provincia da Coru\u00f1a, pertencente \u00e1 comarca de Betanzos. Segundo o IGE en 2013 ti\u00f1a 3204 habitantes .\nO 6 de xu\u00f1o de 2013 a Xunta de Galicia aprobou o decreto da fusi\u00f3n do concello co concello de Cesuras polo que se creou o concello de Oza-Cesuras.\nXeograf\u00eda.\nSituaci\u00f3n.\nO Concello de Oza dos R\u00edos ocupaba unha estreita franxa de terreo de 71,9\u00a0km\u00b2 entre os r\u00edos Mandeo e Mendo. Limitaba \u00f3 norte con Betanzos e Coir\u00f3s, \u00f3 sur con Curtis e Cesuras, \u00f3 leste con Aranga e \u00f3 oeste con Abegondo. O concello abrangu\u00eda 12 parroquias (dependentes da arquidiocese de Santiago de Compostela) e 103 lugares.\nOrograf\u00eda e hidrograf\u00eda.\nNo termo do Concello de Oza dos R\u00edos distingu\u00edanse claramente d\u00faas zonas. A m\u00e1is setentrional pod\u00eda encadrarse dentro da comarca das Mari\u00f1as. Esta era sucada polos r\u00edos Mero e Mandeo nos seus cursos altos; son terras de ribeira e bocarribeira. Cara \u00f3 sur, a paisaxe cambia e dimin\u00fae a poboaci\u00f3n, con terras de monta\u00f1a que superan os 500 metros de altitude en varios puntos (Pena Moura 554 m, Brueiro 527 m).\nO relevo \u00e9 moi accidentado, pois os dous r\u00edos citados sucan profundos vales. O do Mendo \u00e9 despoboado e de frondosa vexetaci\u00f3n, mentres que o do Mero \u00e9 m\u00e1is acolledor.\nA altura media \u00e9 de 200 metros, oscilando dende os 40 m de Roibeira ata os 554 m de Pena Moura.\nDende o punto de vista morfol\u00f3xico pod\u00edanse reco\u00f1ecer tres \u00e1reas distintas: \nClima.\nO clima \u00e9 de tipo atl\u00e1ntico h\u00famido, sendo a temperatura media anual de 12\u00a0\u00b0C e as precipitaci\u00f3ns de 850 a 1.750\u00a0mm./ano.\nHistoria.\nIdade Antiga.\nEn Oza dos R\u00edos cons\u00e9rvanse restos de asentamentos de diversas \u00e9pocas. As\u00ed, do per\u00edodo castrexo cons\u00e9rvanse e t\u00e9\u00f1ense reco\u00f1ecidos numerosos vestixios, a meirande parte deles coroando zonas altas, facilmente defendibles e pr\u00f3ximas a abastecementos de auga, e zonas chas de solos f\u00e9rtiles.\nEstes enclaves foron retomados no per\u00edodo romano, complementando as actividades de tipo agr\u00edcola e gandeira coa explotaci\u00f3n mineira, que neste termo non pasa dunha pequena canteira de arxilas, para a produci\u00f3n de tellas e produtos de barro.\nIdade Media.\nDurante a Idade Media os asentamentos fanse m\u00e1is numerosos e al\u00f3xanse un pouco dos puntos m\u00e1is altos e fortificados, para poder atender mellor as actividades agr\u00edcolas. Este sistema feudal foi controlado por mosteiros, como o de San Salvador de Cis e ordes relixiosas coma a de San Marti\u00f1o de Santiago e a de San Bieito.\nIdade Moderna.\nNo Antigo R\u00e9xime o concello ti\u00f1a as s\u00faas parroquias distribu\u00eddas nas xurisdici\u00f3ns de Betanzos, Parada, Oza e Fervenzas, todas elas na provincia de Betanzos.\nIdade Contempor\u00e1nea.\nCando aparecen os novos concellos constitucionais no que era concello de Oza dos R\u00edos, figuraba o concello de Enxertados, parroquia de Parada, onde ti\u00f1a lugar unha grande romar\u00eda, que figuraba no partido de Betanzos, e aparec\u00eda nos documentos que fac\u00eda a ent\u00f3n Deputaci\u00f3n \u00fanica de Galicia.\nO concello de Enxertados aparec\u00eda no repartimento de quintas que fac\u00eda a Deputaci\u00f3n de Galicia o 7 de xullo de 1821. No repartimento da contribuci\u00f3n territorial do 13 de setembro de 1821, figuraba coa cota 43244 rs. 16 ms.\nCando no ano 1822 se fixo a divisi\u00f3n de Galicia en catro provincias, Enxertados, que segu\u00eda no mesmo partido xudicial de Betanzos, pasou a depender da provincia da Coru\u00f1a.\nCando se fixeron os proxectos para levar \u00e1 practica o R.D. de 23 de xullo de 1835 e se publicou pola Deputaci\u00f3n Provincial o proxecto do partido xudicial de Betanzos co obxecto de que se poidan facer as observaci\u00f3ns, que lles suxira o seu interese polo ben p\u00fablico; na mesma figuraba o concello de Oza con dez parroquias.\nO proxecto foi levado para a aprobaci\u00f3n definitiva \u00e1 sesi\u00f3n da Deputaci\u00f3n Provincial do 6 de xu\u00f1o de 1836, onde o proxecto do partido xudicial de Betanzos, sufriu modificaci\u00f3ns; en relaci\u00f3n co concello de Oza acadouse que lle fose incorporada unha nova parroquia, a de San Nicolao de Cis, que estaba no proxecto do concello de Abegondo.\nO 18 de xu\u00f1o de 1836 aparece publicada a instalaci\u00f3n definitiva do partido xudicial de Betanzos, na que o concello de Oza constaba das seguintes parroquias: San Pedro de Oza, Santo Estevo de Parada, San Marti\u00f1o de Bandoxa, Santiago de Reboredo, Santa Mar\u00eda da Regueira, San Pedro de Porzomillos, Santa Cruz de Mondoi, San Tom\u00e9 de Salto, Santa Mar\u00eda de Cu\u00ed\u00f1a, Santo Estevo de Vivente e San Nicolao de Cis.\nO 27 de xu\u00f1o de 1836 Santa Mar\u00eda de Rodeiro foi segregada de Aranga e incorporada a Oza. At\u00e9 1916 o recib\u00eda simplemente o nome de Oza, pero nese ano pasou a ser chamado Oza dos R\u00edos para distinguilo do antigo concello de Oza, anexionado en 1912 ao da Coru\u00f1a. Na pequena etapa dos xulgados comarcais creados pola orde do 24 de marzo de 1945 Oza dos R\u00edos, dispu\u00f1a dun xulgado comarcal do que depend\u00eda o xulgado de paz de Cesuras.\nEn marzo de 2012 iniciou un proceso de fusi\u00f3n xunto ao veci\u00f1o concello de Cesuras. O 11 de xaneiro de 2013 os dous concellos aprobaron a fusi\u00f3n nos respectivos plenos da corporaci\u00f3n municipal. O 22 de febreiro a Deputaci\u00f3n da Coru\u00f1a e o 6 de xu\u00f1o de 2013 a Xunta de Galicia aprobou o decreto da fusi\u00f3n dos concellos Oza dos R\u00edos e Cesuras polo que se creou o concello de Oza-Cesuras.\nEconom\u00eda.\nO concello ti\u00f1a a s\u00faa base econ\u00f3mica no sector gandeiro, agr\u00edcola e forestal. A boa situaci\u00f3n xeogr\u00e1fica e de accesos (estaba preto da A-6) fac\u00eda de Oza un n\u00f3 de comunicaci\u00f3ns entre a costa e os concellos do interior, e que existira tam\u00e9n un sector servizos. Begano, a embotelladora de Coca-Cola en Galiza actualmente integrada en Coca-Cola Iberian Partners, decidira trasladar a s\u00faa f\u00e1brica a Oza dos R\u00edos."}
{"id": "4930", "revid": "85894", "url": "https://gl.wikipedia.org/wiki?curid=4930", "title": "Paderne", "text": "Paderne \u00e9 un concello da provincia da Coru\u00f1a, pertencente \u00e1 comarca de Betanzos. Segundo o IGE en 2014 ti\u00f1a 2.502 habitantes . Ten unha superficie de 39,8\u00a0km\u00b2.\nXeograf\u00eda f\u00edsica.\nSituaci\u00f3n e comunicaci\u00f3ns.\nO concello de Paderne ten 39,8\u00a0km\u00b2, e abrangue 9 parroquias con 61 entidades de poboaci\u00f3n. A capital \u00e9 Consistorio, n\u00facleo da parroquia de Paderne. O municipio limita con Mi\u00f1o, Bergondo, Betanzos, Coir\u00f3s e Irixoa. A principal v\u00eda de comunicaci\u00f3n \u00e9 a N-VI, que no seu tramo Betanzos-Ferrol discorre \u00e1 beira da r\u00eda.\nClimatolox\u00eda.\nA zona ten un clima oce\u00e1nico h\u00famido, con precipitaci\u00f3ns abundantes e temperaturas medias entre 9\u00a0\u00b0C e 18\u00a0\u00b0C e de cando en cando baixa a menos de 0\u00a0\u00b0C ou sobe a m\u00e1is de 30\u00a0\u00b0C. En Paderne, os ver\u00e1ns son quentes; os invernos son longos, fr\u00edos e h\u00famidos e est\u00e1 parcialmente nubrado durante todo o ano. \nOrograf\u00eda.\nEntre os seus montes destacan o Pico do Feal (409 m, en Vilamourel), Monte Pet\u00f3n (338 m), O Penedo (319 m), Monte do Castro (288 m, en Vigo), Esperela (271 m, en Vigo), Alto de Velouz\u00e1s (222 m), Montes do Pereir\u00f3n (200 m), As Poceiras (192 m, en Velouz\u00e1s) e o Monte da Croa (en Obre). \nHidrograf\u00eda.\nO concello est\u00e1 atravesado polo r\u00edo Mandeo e o r\u00edo Lambre. Est\u00e1 en plena desembocadura da r\u00eda, estivo tradicionalmente adicada \u00e1 pesca (recibe o seu nome polo xurelo) e o marisqueo. Nela recoll\u00edase berberecho, longueir\u00f3n, mexill\u00f3n, mincha e ameixa. As algas co\u00f1ecidas como marmulo eran recollidas para fertilizante e como remedio para algunhas doenzas. A praia da Abeleira, \u00e1 que se accede pola Ponte do Porco, est\u00e1 situada na desembocadura do r\u00edo Lambre, e coa marea baixa queda unida \u00e1 anterior. At\u00e9 a d\u00e9cada de 1950 nela constru\u00edanse pequenas embarcaci\u00f3ns. Ten unha pequena fonte na que se recoll\u00eda auga e se lavaba a roupa. A praia da Xurela est\u00e1 situada no lugar de Insua (Vi\u00f1as). \nCultura.\nToponimia.\nO top\u00f3nimo do concello prov\u00e9n do xenitivo latino \"Paterni\", que far\u00eda alusi\u00f3n \u00f3 propietario das terras. \"Paternus\" \u00e9 relativo \u00f3 pai, indicando non s\u00f3 paternidade f\u00edsica, sen\u00f3n tam\u00e9n a funci\u00f3n social do xefe de familia. \nHai rexistros escritos do top\u00f3nimo desde a Idade Media: \"Munio presbiter de Paderni,\" 1174; \"Munio Mougo de Paderni\", 1182; \"Sayoane de Villa Mourel et Santiago de Dragonte et Paderne\", 1270; \"do rregueiro que ven de Paderne para o dito rio de Mandeu\", 1362; \"Johan Dom\u00ednguez morador en Paderne\", 1381; \"san Ju\u00e3 de Paderne\", 1437; \"Sim\u00f3n de Paderne, veci\u00f1o de Betanzos\", 1509.\nEscudo.\nO escudo municipal incl\u00fae unha ponte cun porco bravo no medio e a cada extremo unha cuncha de vieira, s\u00edmbolo de peregrinos, que fai referencia \u00f3 paso da v\u00eda inglesa do cami\u00f1o de Santiago.\nHistoria.\nIdade Antiga.\nNo alto do monte de San Ant\u00f3n, xunto \u00e1 ermida de San Cosme, hai unha necr\u00f3pole con varias m\u00e1moas e dolmens. Hai restos de cinco poboados castrexos: Castro da Croa (Obre), Castro do Monte do Castelo (Areas, Adragonte), Castro de Insua (Alto de Tixoso, lugar de Insua, Vi\u00f1as), Castro de San Mamede (San Xuli\u00e1n de Vigo) e Castro de Montecelo. Na igrexa de Paderne foi atopado o 13 de maio de 1964 un \u00eddolo f\u00e1lico prerromano, conservado actualmente no Museo Arqueol\u00f3xico da Coru\u00f1a. Na parte traseira da igrexa parroquial de Santiago de Adragonte hai un sartego antropomorfo anterior \u00f3 s\u00e9culo XIII.\nIdade Media.\nDurante a idade media esta zona depend\u00eda dos Andrade Fern\u00e1n P\u00e9rez de Andrade, O Boo mandou constru\u00edr no s\u00e9culo XIV a Ponte do Porco, sobre o r\u00edo Lambre, para comunicar Pontedeume e Betanzos. En 1445 Xo\u00e1n de Guende fundou en Souto (parroquia de Chantada) o Hospital de Guende, para acoller os peregrinos. Segundo deixou escrito Frei Mart\u00edn Sarmiento trala s\u00faa viaxe en 1745, o hospital foi abandonado en 1720 ao non cumpriren os herdeiros de Xo\u00e1n de Guende coas obrigas que lles correspond\u00edan..\nIdade Moderna.\nO 15 de novembro de 1779, John Adams \u2013 quen ser\u00eda o segundo presidente dos Estados Unidos e un dos seus \"\u201cPais Fundadores\u201d\"\u2013 parte de Boston na fragata francesa \"Sensible\" para iniciar unha accidentada viaxe que deber\u00eda culminar en Francia, pero que finaliza no Ferrol debido a unha v\u00eda de auga que obriga a entrar no porto galego. Vai acompa\u00f1ado do seu primo e home de confianza, o avogado John Thaxter, e dos seus dous fillos, John, que acababa de cumprir 12 anos e que chegar\u00eda a ser o sexto presidente dos Estados Unidos, e Charles, de 9 anos. Hai constancia de que a zona da ponte do porco foi visitada polo presidente dos Estados Unidos John Adams, nunha carta remitida a s\u00faa muller, onde parou a comer e describ\u00eda a zona como f\u00e9rtil e cultivada dende a monta\u00f1a ata a beira do mar\nO r\u00edo Lambre arriba cons\u00e9rvanse os restos de varios mu\u00ed\u00f1os, co\u00f1ecidos como mu\u00ed\u00f1os da Misericordia, mu\u00ed\u00f1os do Rei, ou mu\u00ed\u00f1os de Berm\u00fadez. Foron constru\u00eddos no s\u00e9culo XVIII para o Arsenal de Ferrol, e restaurados cara a 1845. As construci\u00f3ns forman un rect\u00e1ngulo alongado, con 16 ollos.\nPreto da igrexa de Velouz\u00e1s celebrouse a Feira do 27, entre comezos do s\u00e9culo XIX e a d\u00e9cada de 1930. Acadou o seu m\u00e1ximo apoxeo na \u00e9poca de 1825, e deixou de celebrarse coa apertura da estrada cara a Betanzos.\nTrala ca\u00edda do antigo r\u00e9xime e logo da divisi\u00f3n territorial de Espa\u00f1a en 1833, o concello de Paderne naceu como tal en 1835. Anteriormente as parroquias pertenceran a tres xurisdici\u00f3ns distintas. En 1831 figuraba o actual municipio dividido en dous: o de Vigo e o de Quintas. En 1842 estivo a piques de ser absorbido por Betanzos.\nIdade Contempor\u00e1nea.\nO 16 de abril de 1943 inaugurouse a Ponte do Pedrido, dese\u00f1ada por Eduardo Torroja Miret substitu\u00edndo o servizo de pasaxe que funcionou at\u00e9 ent\u00f3n.\nA casa consistorial foi rematada en 1927, sendo alcalde Jos\u00e9 Mar\u00eda P\u00e9rez Gonz\u00e1lez. Fix\u00e9ronse varias reformas, a \u00faltima delas en 2001 sendo alcalde C\u00e9sar Longo Queijo.\nPatrimonio.\nAs pegadas do Neol\u00edtico son m\u00e1is que evidentes en Paderne, hai que destacar o elevado n\u00famero de m\u00e1moas existentes, que se recollen a continuaci\u00f3n:\nO \"Grupo de Arqueolox\u00eda da Terra de Trasancos\" localizou ata 12 t\u00famulos sen inventariar. A maior parte das m\u00e1moas presentan un mal estado de conservaci\u00f3n. Tres est\u00e1n afectadas por valados de leiras, d\u00faas por pistas ou estradas e unha por unha canteira. Os t\u00famulos foron atopados nas zonas de Souto, Velouz\u00e1s, Adragonte e Vigo, sendo estes dous \u00faltimos os m\u00e1is interesantes, con catro e cinco enterramentos respectivamente. A localizaci\u00f3n maioritaria dos xacementos \u00e9 en terreo chan (58%), seguidos de ladeiras (25%), e menos en cumes (17%).\nPaderne na cultura popular.\nFern\u00e1n P\u00e9rez de Andrade \u201cO Boo\u201d no s\u00e9culo XIV, mandou constru\u00edr unha ponte sobre o r\u00edo Lambre para establecer unhas boas comunicaci\u00f3ns entre Pontedeume e Betanzos, cabeza dos seus feudos, tam\u00e9n chamada Ponte do Porco, nome que fai referencia \u00f3 xabaril que simboliza a casa dos Andrade. Nesta ponte \u00e9 onde probablemente ocurriu a lenda que deu lugar \u00f3 nome de Ponte do Porco e que \u00e9 co\u00f1ecida como a lenda de \"\u201cRox\u00edn Roxal e os amores da fidalga\u201d\" que a continuaci\u00f3n transcribimos:\nPol\u00edtica municipal.\nHist\u00f3rico de alcaldes do concello:\nLugares de Paderne.\nPara unha lista completa de todos os lugares do concello de Paderne vexa: Lugares de Paderne."}
{"id": "4931", "revid": "85894", "url": "https://gl.wikipedia.org/wiki?curid=4931", "title": "Vilasantar", "text": "Vilasantar \u00e9 un concello da provincia da Coru\u00f1a, pertencente \u00e1 comarca de Betanzos.\nXeograf\u00eda.\nSituaci\u00f3n.\nO concello de Vilasantar est\u00e1 situado no sur da Comarca de Betanzos, entre as cidades de Santiago, A Coru\u00f1a e Lugo, a uns 40\u00a0km en li\u00f1a recta das tres. Limita ao norte cos concellos de Curtis e Oza-Cesuras, ao oeste co concello de Mes\u00eda, ao leste co de Sobrado e ao sur co de Boimorto. A s\u00faa superficie \u00e9 de 59,2\u00a0km\u00b2. A capital \u00e9 Ru.\nOrograf\u00eda.\nSit\u00faase nunha zona de altitude media. A maior parte do concello sit\u00faase entre os 400 e os 500 metros sobre o nivel do mar. O punto m\u00e1is alto do concello at\u00f3pase no Seixo, con 594 metros.\nHidrograf\u00eda.\nTen grande importancia o r\u00edo Tambre (que delimita a fronteira sur co concello de Boimorto) e os seus afluentes. Entre eles destacan o Cabalar e o r\u00edo das G\u00e1ndaras.\nClima.\nO clima de Vilasantar \u00e9 temperado, con temperaturas suaves no ver\u00e1n e fr\u00edas no inverno. As precipitaci\u00f3ns son abondosas dende o outono \u00e1 primavera. No inverno son frecuentes as xeadas e ocasionais as nevaradas.\nDemograf\u00eda.\nSegundo o Instituto Nacional de Estad\u00edstica, en 2018 ti\u00f1a 1.225 habitantes, 645 homes e 580 mulleres. A poboaci\u00f3n sofreu un descenso do 70% dende 1950, cando o concello contaba con 4.094 habitantes. No tocante \u00e1s vivendas, en 2011 hab\u00eda no concello 998 edificaci\u00f3ns, a metade delas constru\u00eddas antes de 1950, e delas, 267 anteriores a 1900.\nHistoria.\nPrehistoria.\nDa \u00e9poca prehist\u00f3rica cons\u00e9rvanse numerosos meg\u00e1litos e m\u00e1moas: \nDa cultura castrexa cons\u00e9rvanse m\u00e1is dunha ducia de castros como os de Ril, Vilari\u00f1o, Follente, Armental ou o de As Corredoiras.\nIdade Antiga.\nDa romanizaci\u00f3n hai restos do campamento romano da Ciadella, o m\u00e1is extenso dos descubertos en Galicia, entre os concellos de Sobrado e Vilasantar. Ademais, hai evidencias de que a medorra de Fanegas albergou unha construci\u00f3n romana sobre a antiga m\u00e1moa. Nas proximidades do campamento at\u00f3pase tam\u00e9n a necr\u00f3pole da Areosa.\nIdade Media.\nNo transcurso da Idade Media estas terras pertenc\u00edan ao condado de Pr\u00e9saras, que tivo a s\u00faa orixe nas \"praessurae\" romanas, terras desertas ofrecidas aos colonos para que as cultivasen e poboasen.\nA zona estivo fortemente vencellada ao mosteiro de Santa Mar\u00eda de Sobrado dos Monxes e ao mosteiro de Santa Mar\u00eda de Mezonzo. A orixe deste \u00faltimo posiblemente estea na \u00e9poca dos suevos, pois a igrexa conserva dous capiteis do s\u00e9culo VI ou VII e aparece en documentos latinos como mosteiro de \"Mosontio\". A mediados do s\u00e9culo X ingresou nel Pedro de Mezonzo, quen chegar\u00eda a abade e, posteriormente, a bispo compostel\u00e1n. O mosteiro de Sobrado, pola s\u00faa banda, foi fundado polos condes de Pr\u00e9saras, Hermenexildo Aloitez e Paterna Gundesindez, en 952. O conde acabar\u00eda entrando no convento como monxe trala morte de Paterna. O fillo do matrimonio, Sisnando II, bispo de Iria Flavia, liderou a resistencia contra os viquingos na batalla de Fornelos.\nIdade Moderna.\nNa Idade Moderna era numerosa a fidalgu\u00eda, como testemu\u00f1an as diversas casas se\u00f1oriais repartidas polo concello.\nIdade Contempor\u00e1nea.\nVilasantar foi constitu\u00eddo como concello en 1834. A s\u00faa poboaci\u00f3n foi medrando at\u00e9 1950, cando empezou a descender por mor da emigraci\u00f3n.\nFoi unha zona de grande actividade durante a guerra civil espa\u00f1ola e a posguerra. En 1938 o alcalde e veci\u00f1o de Pr\u00e9saras, Antonio Iglesias Corral, foi fusilado en Miraz, Friol. \nNos anos seguintes \u00e1 guerra tivo presenza no concello o Ex\u00e9rcito Guerrilleiro de Galicia, as\u00ed como o m\u00edtico \"Foucellas\", quen actuaba pola zona e viviu un tempo agochado na casa dunha curm\u00e1 en Ru. Na parroquia de Mezonzo naceu o tam\u00e9n guerrilleiro Manolito Bello.\nCultura.\nPatrimonio.\nPatrimonio arqueol\u00f3xico.\nNo concello at\u00f3panse xacementos de varias \u00e9pocas. Est\u00e1n identificados os seguintes:\nPatrimonio arquitect\u00f3nico relixioso.\nNo patrimonio relixioso do concello destacan:\nA listaxe completa de igrexas, capelas e edificios relixiosos do concello \u00e9 a seguinte:\nPatrimonio arquitect\u00f3nico civil.\nEn canto \u00e1 arquitectura non relixiosa m\u00e1is destacable do concello temos os seguintes pazos:\nO patrimonio arquitect\u00f3nico rexistrado no concello \u00e9 o seguinte:\nPatrimonio etnol\u00f3xico.\nConta cun importante patrimonio etnol\u00f3xico con numerosos mu\u00ed\u00f1os \u00e1 beira dos distintos r\u00edos e regatos do concello, e incluso un bat\u00e1n en perfecto estado, O Bat\u00e1n de Mezonzo, un dos poucos conservados en Galicia e talvez un dos m\u00e1is antigos. Situado xunto a unha gran cascada do r\u00edo das G\u00e1ndaras, crese que foi constru\u00eddo polos monxes do mosteiro de Mezonzo.\nExiste unha ruta de sendeirismo chamada \"Ruta dos Mu\u00ed\u00f1os\", que discorre xunto a 22 mu\u00ed\u00f1os das parroquias de Mezonzo e Barbeito, como o Mu\u00ed\u00f1o de Vasques ou o Mu\u00ed\u00f1o da Ponte do Sapo.\nEconom\u00eda.\nSector primario.\nSegundo datos do IGE do 2011, o 28% dos traballadores do concello adic\u00e1banse ao sector primario.\nA agricultura est\u00e1 maiormente centrada na produci\u00f3n de millo e herba para prover as explotaci\u00f3ns gandeiras da zona, sobre todo bovina (tanto produci\u00f3n leiteira como de carne de rubia galega) e en menor medida porcina, bovina e av\u00edcola. O concello conta cunha Escola de Agricultura Ecol\u00f3xica situada na parroquia de Vilasantar. Tam\u00e9n hai unha gran cantidade de superficie forestal, principalmente de cultivo de eucalipto.\nSector secundario.\nNo 2011, a porcentaxe de traballadores no sector secundario era do 31%.\nDestaca a industria da fabricaci\u00f3n de taboleiro de madeira e de chapa de madeira pola presenza do Grupo Los\u00e1n na vila.\nDurante a primeira metade do s\u00e9culo XX tivo grande importancia a industria t\u00e9xtil pola presenza en Pr\u00e9saras da f\u00e1brica de tecidos La Arzuana, que funcionou de 1882 a 1962 e na que traballaron centos de persoas, a maior\u00eda mulleres.\nSector terciario.\nO sector terciario empregaba no 2011 ao 42% dos traballadores de Vilasantar.\nDeporte.\nO concello conta cun campo de f\u00fatbol de herba natural na parroquia de Vilasantar, onde xoga os seus partidos de local o SD Vilasantar, equipo da Terceira Auton\u00f3mica de Galicia. Nel cel\u00e9brase ademais dende 2013 o Campus \u00c1lex Berganti\u00f1os, coa colaboraci\u00f3n do futbolista, con orixes en San Vicenzo, e no que participan rapaces deste concello e de concellos veci\u00f1os.\nA piscina municipal est\u00e1 situada na parroquia de Vilasantar, \u00e1 beira do r\u00edo Cabalar.\nConta ademais cun pavill\u00f3n polideportivo na localidade de Pr\u00e9saras no recinto do CEIP de Pr\u00e9saras.\nGoberno e pol\u00edtica.\nA Casa do Concello \u00e9 o centro administrativo do municipio e est\u00e1 situada no lugar de Ru. O pleno do concello est\u00e1 formado por nove concelleiros. Nas primeiras elecci\u00f3ns municipais tras o restablecemento da democracia, celebradas en 1979, foi elixido alcalde Manuel Garc\u00eda Novo, de UCD, e que gobernou tres anos. Foi substitu\u00eddo por Jos\u00e9 Manuel Taboada Garc\u00eda, de Alianza Popular (m\u00e1is tarde Partido Popular), que estivo na alcald\u00eda durante os seguintes 25 anos. Tras as elecci\u00f3ns de 2007 accedeu \u00e1 alcald\u00eda Manuela Garc\u00eda Freire, do BNG. No ano 2011, o PP recuperou a alcald\u00eda, encabezado por Fernando P\u00e9rez Fern\u00e1ndez, que contin\u00faa no cargo.\nOs actuais concelleiros son:"}
{"id": "4932", "revid": "85894", "url": "https://gl.wikipedia.org/wiki?curid=4932", "title": "Vilarmaior", "text": "Vilarmaior \u00e9 un concello da provincia da Coru\u00f1a, pertencente \u00e1 comarca de Betanzos. Segundo o IGE en 2014 ti\u00f1a 1.236 habitantes . O seu xentilicio \u00e9 .\nXeograf\u00eda.\nO concello, de 30,1\u00a0km\u00b2, abrangue seis parroquias. Limita ao norte co concello de Irixoa a trav\u00e9s do r\u00edo Lambre e os seus afluentes Caudelo e Mondariz. Os cumios m\u00e1is elevados son o Catasol (440 m), Monte Grande (374 m) e Lagar\u00edn (309 m), na parroquia de San Pedro de Grandal, no l\u00edmite co concello de Monfero.\nTen clima oce\u00e1nico, cunha media anual de 11,8\u00a0\u00b0C e unha oscilaci\u00f3n lixeiramente superior aos 12\u00a0\u00b0C.\nHistoria.\nNa zona hai diversos petr\u00f3glifos. Cons\u00e9rvanse top\u00f3nimos que fan referencia a poboados castrexos como Castro, Castrill\u00f3n, Castrelo ou As Croas. Do per\u00edodo da romanizaci\u00f3n de Galiza cons\u00e9rvase unha estela funeraria atopada na parroquia de Grandal en 1938, conservada no Museo Arqueol\u00f3xico e Hist\u00f3rico Castelo de San Ant\u00f3n da Coru\u00f1a.\nAs terras da zona foron doadas no s\u00e9culo IX polo rei Afonso II de Oviedo ao bispo de Mondo\u00f1edo Sabarico, segundo se recolle nun documento do ano 866. En 1185 foille concedido ao mosteiro de Caaveiro o dereito das tres cuartas partes dos beneficios da igrexa de Doro\u00f1a. Este templo \u00e9 rom\u00e1nico, do s\u00e9culo XII. Durante a idade media as terras de Vilarmaior formaban parte do condado de Pruzos.\nLugares de Vilarmaior.\nPara unha lista completa de todos os lugares do concello de Vilarmaior vexa: Lugares de Vilarmaior."}
{"id": "4933", "revid": "85894", "url": "https://gl.wikipedia.org/wiki?curid=4933", "title": "Cuntis", "text": "Cuntis \u00e9 un concello da provincia de Pontevedra, pertencente \u00e1 comarca de Caldas. Segundo o IGE en 2014 ti\u00f1a 4.931 habitantes . O seu xentilicio \u00e9 \u00ab\u00bb .\nXeograf\u00eda.\nO concello est\u00e1 situado no noroeste da provincia de Pontevedra, e limita cos concellos de Valga, A Estrada, Campo Lameiro, Mora\u00f1a e Caldas de Reis. Ten 79,8\u00a0km\u00b2, e conta con 78 entidades de poboaci\u00f3n repartidas entre 8 parroquias. \u00c1 altura de 2023, a estaci\u00f3n meteorol\u00f3xica de Xesteiras leva sendo unha das de maior pluviometr\u00eda de Galicia dos anteriores once anos.\nHistoria.\nMegalitismo.\nCons\u00e9rvanse varios asentamentos megal\u00edticos, entre elas once medorras (m\u00e1moas do Alto da Crus, no l\u00edmite coa Estrada; Chan do Castro, Campo das Tombas, A Moma e Pedra Moma, en Arcos de Furcos; Congostra do R\u00edo, en Ferreiros; m\u00e1moas da Eira e Lagoa dos Mouros, en Zo; Petouto dos Mouros, en Pena de Arriba Tro\u00e1ns; Petouto ou Monte do Sino en Herv\u00e9s, Tro\u00e1ns; e As Pi\u00f1eiras, en Vilame\u00e1n, Estacas) e un menhir, a lapa do Marco Carreira, en Estacas, Santo Andr\u00e9 de Cesar, de maior tama\u00f1o c\u00e1 lapa de Gargant\u00e1ns (Mora\u00f1a).\nIdade de bronce.\nCons\u00e9rvanse diversos petr\u00f3glifos, como o Outeiro do Forno de Tella, situado no pol\u00edgono industrial da Ran, que ten diversas figuras. Na laxe de maior tama\u00f1o hai c\u00e9rvidos, c\u00edrculos conc\u00e9ntricos e p\u00edas. Noutras laxes menores (\u00e1s veces tapadas pola maleza) hai outras figuras. Nunha delas hai un c\u00e9rvido fusionado a un motivo circular con p\u00eda central.\nNo Outeiro de Vales hai c\u00edrculos conc\u00e9ntricos e p\u00edas, aproveitando a fisionom\u00eda das laxes. Na Costa de Vales hai c\u00edrculos conc\u00e9ntricos. No Outeiro Grande hai c\u00edrculos conc\u00e9ntricos e un cruciforme. No Outeiro da Camp\u00e1, preto do antigo campo do Barazal, case baixo unha li\u00f1a de alta tensi\u00f3n, aparece o grupo circular m\u00e1is grande do concello. Presenta varios aneis cuasicirculares, cunha p\u00eda central e tres no exterior aproveitando as vagoadas da laxe nos extremos da mesma.\nEn Cardecide est\u00e1n os petr\u00f3glifos de Cartas, con arredor de 35 motivos circulares, e Cartas da F\u00f3ra, con figuras circulares, pseudolabirinto e p\u00edas. En Laxos est\u00e1 O Pereiri\u00f1o, con p\u00edas. O Castelo (entre Laxos e Xinzo), ten motivos circulares e p\u00eda. En Cequeril est\u00e1 a Laxe dos Homes, con figuras antropomorfas, posibelmente medievais. O Outeiro dos Campi\u00f1os ten c\u00edrculos conc\u00e9ntricos, espiral e p\u00edas. O Outeiro do Casal ten motivos circulares. Outro petr\u00f3glifo \u00e9 o Outeiro do Gali\u00f1eiro.\n\u00c9poca castrexa.\nDa cultura castrexa quedan varios poboados castrexos. O m\u00e1is co\u00f1ecido \u00e9 o castro de Castroland\u00edn, escavado. Outros poboados son o castro de Meira, castro de Laxos, O Castreli\u00f1o e O Castri\u00f1o, en Xinzo; o castro da Braga\u00f1a, en Estacas; o monte do Sino, entre Nov\u00e1s e Herv\u00e9s; o castro de Sobrada, en Tro\u00e1ns); o castro de Montesandeu, de Pi\u00f1eiro ou de San Mamede e Entrecastros, en Sebil; o castro Sebil, o de Vilar do Mato, o de Arcos e o Castelo, no monte Xesteiras; o Monte do Castelo, en Calvos; o castro da Aurela, entre Arcos e Portela.\n\u00c9poca romana.\nTrala romanizaci\u00f3n de Galicia os romanos asent\u00e1ronse preto dos mananciais de augas termais. A vila foi chamada \"Aqua Calidae\", integrada no territorio dos cilenos, moi pr\u00f3xima \u00e1 mansi\u00f3n \"Aquis Celenis\" (Caldas de Reis), situada na v\u00eda XIX do itinerario de Antonino, que un\u00eda Lugo con Braga.\nUn dos vestixios m\u00e1is significativos, a\u00ednda que xa desaparecido, \u00e9 un ba\u00f1o con varios canos que abastec\u00edan de auga, que ti\u00f1a na parte central unha imaxe dun soldado portando unha lanza e un escudo ou dunha Minerva, e ao cal se acced\u00eda a trav\u00e9s dun corredor abovedado. A estatu\u00ed\u00f1a est\u00e1 en paradoiro desco\u00f1ecido, conserv\u00e1ndose s\u00f3 un debuxo. Unha ara, adicada ao deus Buximus, est\u00e1 depositada na Casa da Cultura. Cons\u00e9rvanse tam\u00e9n varios elementos arquitect\u00f3nicos e funerarios desta \u00e9poca, as\u00ed como gran cantidade de t\u00e9gula, mu\u00ed\u00f1os e moedas.\nEntre as construci\u00f3ns sobresae a Ponte Taboada, de dous arcos, na que se conserva a orixinal de f\u00e1brica romana e unha ampliaci\u00f3n posibelmente medieval ou moderna, baixo unha contempor\u00e1nea. At\u00e9 1905 exist\u00eda unha ponte de orixe romana no centro da vila, que foi demolida para constru\u00edr unha m\u00e1is ancha dun s\u00f3 arco. En canto \u00e1s v\u00edas de comunicaci\u00f3n, hab\u00eda d\u00faas principais que atravesaban o val de Cuntis, unha procedente de Caldas e outra da Terra de Mora\u00f1a. No entanto, existen pos\u00edbeis restos dunha calzada no lugar de Vilar do Mato en direcci\u00f3n a Montill\u00f3n, e outra nas inmediaci\u00f3ns da Ponte Taboada e que confirmar\u00eda a v\u00eda de conexi\u00f3n Cuntis-Mora\u00f1a. Ambas as d\u00faas v\u00edas unir\u00edanse na vila de \"Aqua Calidae\" e encami\u00f1ar\u00edanse cara \u00e1 parroquia de Arcos de Furcos.\nIdade moderna.\nAt\u00e9 a divisi\u00f3n territorial do s\u00e9culo XIX, esta \u00e1rea xeogr\u00e1fica formou parte da provincia de Santiago. As s\u00faas parroquias depend\u00edan da xurisdici\u00f3n de Ba\u00f1os, baixo se\u00f1or\u00edo do arcebispo de Santiago. Tam\u00e9n pertenc\u00edan a esa xurisdici\u00f3n as parroquias de Carracedo (no concello de Caldas de Reis), e O Couso, Morillas e Muimenta (do concello de Campo Lameiro).\nCuntis co\u00f1\u00e9cesamento dende antigo polos seus mananciais de augas mineiro-medicinais. Por iso a capital se chamaba, at\u00e9 antes da guerra civil, Caldas de Cuntis.\nLugares de interese tur\u00edstico.\nMananciais de auga termal.\nAs augas dos mananciais do concello de Cuntis son sulfuro-s\u00f3dicas e hipertermais, acadando at\u00e9 os 64\u00a0\u00b0C. O seu uso terap\u00e9utico est\u00e1 recomendado contra a reuma, a gota ou a psor\u00edase. Antigamente tam\u00e9n era recomendado para curar a s\u00edfilis. Alg\u00fans dos mananciais est\u00e1n explotados por empresas privadas, a pesar das protestas veci\u00f1ais que defenden o seu car\u00e1cter p\u00fablico. Destacan os mananciais de Fogo de Deus (ou do Foxo, ou A Burga), de uso p\u00fablico; o da Carreira do Conde, de uso privado; o da R\u00faa Real; As Eiras (Eira Vella e Eira Nova); Os Forni\u00f1os (Forno Novo e Vello); a Burga do Castro e A Barreira.\nO escudo do concello.\nO escudo oficial de Cuntis \u00e9, de azur e sobre ondas de prata, unha ponte de ouro surmontada dunha torre e dunha estrela tam\u00e9n de ouro e, nos flancos, de d\u00faas serpes do mesmo, linguadas de goles e enfrontadas. Ao timbre, a coroa real pechada. Rec\u00f3rdase a ponte romana que existiu no centro da vila e a case desaparecida fortaleza de Sebil. A estrela alude \u00e1 vinculaci\u00f3n destas terras cos arcebispos de Santiago.\nFestas e feiras.\nFeiras.\nA\u00ednda que antigamente se celebraban tres (a do Ba\u00f1o, a de Santo Isidro en Meira e a da carballeira do 18 en Tro\u00e1ns), arestora s\u00f3 se celebran o d\u00eda 22 de cada mes e os s\u00e1bados pola ma\u00f1\u00e1 na Praza da Constituci\u00f3n. A feira do dezaoito recuperouse como feira sustent\u00e1bel artesanal, gastron\u00f3mica e l\u00fadica con car\u00e1cter anual a partir de 2009. Cel\u00e9brase o s\u00e1bado m\u00e1is pr\u00f3ximo ao d\u00eda 18 do mes de xu\u00f1o.\nLugares de Cuntis.\nPara unha lista completa de todos os lugares do concello de Cuntis vexa: Lugares de Cuntis."}
{"id": "4934", "revid": "85894", "url": "https://gl.wikipedia.org/wiki?curid=4934", "title": "Mora\u00f1a", "text": "Mora\u00f1a \u00e9 un concello da provincia de Pontevedra, pertencente \u00e1 comarca de Caldas. Segundo o IGE no 2014 ti\u00f1a 4.362 habitantes. O seu xentilicio \u00e9 \u00ab\u00bb.\nXeograf\u00eda.\nTen unha superficie de 41\u00a0km\u00b2, repartidos entre 9 parroquias. At\u00f3pase situado na zona intermedia entre a chaira litoral e as terras altas da provincia.\nPatrimonio.\nEntre o seu patrimonio destaca a Lapa de Gargant\u00e1ns, elemento central do escudo municipal. Tr\u00e1tase dun menhir situado na parroquia de Gargant\u00e1ns e datado no Neol\u00edtico, de 192\u00a0cm de altura e 50 de di\u00e1metro, con forma c\u00f3nica e base cadrada. Na s\u00faa superficie aparecen unha vintena de cazoletas gravadas, xunto a varias marcas en forma de \u00e1ngulo e d\u00faas li\u00f1as serpenteantes. \u00c9 o motivo principal do escudo do concello de Mora\u00f1a.\nMora\u00f1a na cultura popular galega.\nEn Mora\u00f1a cren que cando a agon\u00eda se prolonga moito \u00e9 porque o moribundo ten unha d\u00e9beda pendente con algu\u00e9n. S\u00e1bese porque cando chega esta persoa \u00f3 seu car\u00f3n prod\u00facese a morte \u00f3 pouco tempo, o que se explica como se estivese esperando por el para que o perdoase antes de morrer .\nLugares de Mora\u00f1a.\nPara unha lista completa de todos os lugares do concello de Mora\u00f1a vexa: Lugares de Mora\u00f1a."}
{"id": "4935", "revid": "85894", "url": "https://gl.wikipedia.org/wiki?curid=4935", "title": "Portas", "text": "Portas \u00e9 un concello da provincia de Pontevedra, pertencente \u00e1 comarca de Caldas. Segundo o padr\u00f3n municipal, no ano 2014 ti\u00f1a unha poboaci\u00f3n de 3.025 persoas. O seu xentilicio \u00e9 \u00ab\u00bb.\nHistoria.\nOs restos arqueol\u00f3xicos m\u00e1is antigos do concello datan do Neol\u00edtico, con tres m\u00e1moas en Portas. Unha ao p\u00e9 do monte do Castro, duns 16 m de di\u00e1metro e unha altura de t\u00famulo dun metro. A Cardadeira, no Li\u00f1ar, ten 30 metros de di\u00e1metro e 2\u00b430 de altura, con indicios de corredor cara ao leste. A m\u00e1moa do Castro, en Porta de Conde, ten 20 metros de eixo N-S e 16 metros L-O, cunha altura de 1,5 m.\nDa Idade de Bronce (cara ao 1500 a. C.) data unha machada plana de f\u00edo campanulado, clasificada por Luis Barcelos Monteagudo como tipo Barcelos II D. Cons\u00e9rvase no Museo de Pontevedra. Outra machada m\u00e1is recente, de tal\u00f3n con d\u00faas argolas atopouse no monte da Mourenta, no lugar de Casal, en Lanta\u00f1o. Na actualidade est\u00e1 desaparecida.\nDa cultura castrexa cons\u00e9rvanse dous castros, os dous no monte do Castro. O do lugar de Pi\u00f1eiro (parroquia de Portas) corresponde \u00e1 Idade de Ferro. Ten un s\u00f3 recinto habitacional, con defensas naturais de terrapl\u00e9n. No interior cons\u00e9rvanse restos de pedras en disposici\u00f3n de muros. Forno atopados no recinto fragmentos de cer\u00e1mica castrexa, mu\u00ed\u00f1os de man e anacos de ladrillo.\nO castro do lugar de Romai Vello (parroquia de Romai) \u00e9 da mesma \u00e9poca c\u00f3 anterior. Tam\u00e9n ten un s\u00f3 recinto habitacional, rodeado de terrapl\u00e9n. O seu l\u00edmite \u00e9 pouco perceptible, desaparecendo no S-SO. Na parte norte cons\u00e9rvanse restos dun anaco de muralla. No recinto foron atopados restos de cer\u00e1mica castrexa e \u00e1nforas romanas, as\u00ed como mu\u00ed\u00f1os de man circulares e do tipo de \"cadeira de montar\".\nDa romanizaci\u00f3n cons\u00e9rvase a primeira documentaci\u00f3n escrita relativa a un asentamento humano na zona. Tr\u00e1tase dun fragmento de ara votiva de granito, datada no s\u00e9culo I ou comezos do s\u00e9culo II. Est\u00e1 deteriorado e non se reco\u00f1ece a forma orixinal, pero s\u00e1bese que ti\u00f1a base e cornixa. Foi atopado entre 1975 e 1976 ao abrir unha gabia no Peso, en Romai Vello. O recinto asemella un pequeno centro ritual, relacionado cos moradores do castro e co culto ao deus Cosus, unha das divindades ind\u00edxenas m\u00e1is frecuentes no noroeste, un deus guerreiro e violento. A inscrici\u00f3n di:\n(\"Deo Cosoe Soaegoe, Aus Victoris v[otum] s[olvit] l[ibens] m[erito]\": \"Ao deus Coso Soaego, Aus, fillo de Victor, cumpriulle gustoso o voto merecido\").\nTam\u00e9n se atoparon restos romanos na Estaci\u00f3n (dous ladrillos de grande tama\u00f1o con marcas, procedentes dunha sepultura) e en Parada (un mu\u00ed\u00f1o de man completo e unha peza doutro, m\u00e1is restos de cer\u00e1mica).\nPola parroquia pasaba a v\u00eda XIX do itinerario de Antonino, pola ruta que hoxe segue a ruta portuguesa do cami\u00f1o de Santiago.\nNa idade Media foi fundado o mosteiro de Lanta\u00f1o, da orde de San Bieito. Hai documentaci\u00f3n relativa ao mosteiro, fundado ou restaurado pola familia do conde Gonzalo, nun preito do ano 960 no que interv\u00e9n o bispo Sisnando relativo a unhas salinas constru\u00eddas por uns moradores do Saln\u00e9s en lugares usurpados \u00e1 ra\u00ed\u00f1a Aragonta e ao conde Paio, herdeiros dos condes Gonzalo e Tareixa. Posiblemente estaba no Rial, preto do pazo de San Bieito.\nO mosteiro pasou a depender do mosteiro da Armenteira a mediados do s\u00e9culo XII. Xa daquela se cultivaban vides, o que xerou protestas dos monxes ante o Xeral da Orde, porque A Armenteira mandaba o mellor vi\u00f1o a Le\u00f3n e Castela e deixaba sen nada ao mosteiro que o cultivaba.\nA ermida de San Bieito do Monte (que posiblemente formou parte do mosteiro na s\u00faa orixe) aparece no testamento de Fern\u00e1n Garc\u00eda Barba de Figueroa, escrito en 1473, \u00e1 que destina douscentos pares de Brancas. Nas \"Memorias da Mitra Compostel\u00e1\", do Cardeal Xer\u00f3nimo del Hoyo (1607) aparece mencionada, e di que \"tiene renta\". No \"Diccionario de artistas gallegos\" de P\u00e9rez Constante dise que o Mestre Cabrera esculpiu un retablo para a capela en 1640, a costa das Confrar\u00edas.\nEn Portas tivo tam\u00e9n o mosteiro da Armenteira unha granxa, no actual lugar de Paraiso (Santa Mar\u00eda de Portas). O 30 de abril de 1165 Fernando II confirma a doaz\u00f3n feita ao mosteiro por Xo\u00e1n Arias e Urraca Fern\u00e1ndez da herdade chamada \"Paradisus\", situada en \"Sanctam Mariam de Portis\". En 1347 os monxes da Armenteira aforaron a granxa a uns veci\u00f1os de Lanta\u00f1o, ced\u00e9ndolles tam\u00e9n os dereitos sobre as augas do r\u00edo Umia que pasaba polos l\u00edmites dela.\nO cenobio de San Cristovo de Briallos era dependente do mosteiro de San Paio de Antealtares, e foi convertido en priorado de San Marti\u00f1o Pinario trala s\u00faa anexi\u00f3n. O edificio foi reconstru\u00eddo no s\u00e9culo XVIII, conservando d\u00faas inscrici\u00f3ns dos anos 1802 (na fachada) e de 1746 (nunha vent\u00e1 interior). O portal\u00f3n de entrada ten un arco alintelado, e sobre a cornixa ameas e imaxes. A planta \u00e9 en forma de L, bastante reformada, con d\u00faas plantas (baixo e piso). Un dos lados do patio cons\u00e9rvase ameado, e a s\u00faa porta alintelada con mochetas.\nLugares de Portas.\nPara unha lista completa de todos os lugares do concello de Portas vexa: Lugares de Portas."}
{"id": "4936", "revid": "85894", "url": "https://gl.wikipedia.org/wiki?curid=4936", "title": "Valga", "text": "Valga \u00e9 un concello da provincia de Pontevedra, pertencente \u00e1 comarca de Caldas. Segundo o IGE a s\u00faa poboaci\u00f3n no ano 2014 era de 6.050 persoas. O seu xentilicio \u00e9 \u00ab, valguesa\u00bb.\nLocalizaci\u00f3n.\nValga at\u00f3pase na beira esquerda do curso baixo do r\u00edo Ulla; est\u00e1 cruzado pola autoestrada AP-9, o cami\u00f1o de ferro da Coru\u00f1a a Vigo, a N-550 da Coru\u00f1a a Pontevedra e a C-550 de Fisterra a Tui.\nA parte norte oc\u00fapaa o amplo val do Ulla, ao que verten os r\u00edos Louro e Valga, que transcorren paralelos parte do seu percorrido. Nos lindes do suroeste at\u00f3panse o monte Fontebecha (372 m), O Mecho (365 m) e o Outeiro da Marquesa (356 m). Cara ao sueste est\u00e1 a ladeira do monte Xesteiras (que chega aos 716 m entre Cuntis e A Estrada). Nesta zona m\u00e1is interior do concello sobresaen o Monte Gorgull\u00f3n (283 m), o Monte Ouroso (354 m), o Outeiro da Carballeira (350 m), o Outeiro dos Lobos (402 m), o Alto dos Salgueiros (372 m), o Monte da Lagoa (397 m) e o Monte Lomba (371 m). As v\u00edas de comunicaci\u00f3n circulan en direcci\u00f3n norte-sur na depresi\u00f3n entre as unidades monta\u00f1osas de Fontebecha e de Xesteiras.\nAs temperaturas son suaves, cunha media de 13\u00a0\u00b0C. Chove bastante, at\u00e9 chegar aos 1.700\u00a0mm anuais.\nHistoria.\nDurante a idade Media o territorio era se\u00f1or\u00edo do arcebispo de Santiago de Compostela e divid\u00edase entre Cordeiro e Padr\u00f3n.\nO 27 de abril de 1809, durante a Guerra de Independencia espa\u00f1ola tivo lugar a Batalla de Casal do Eirigo. Nela os voluntarios do lugar, dirixidos por Pablo Morillo e polo presb\u00edtero Felipe Concha fixeron retroceder at\u00e9 Pontecesures as tropas de Ney e Maucunne. Parece que con tal ocasi\u00f3n foi constru\u00edda a ermida de Nosa Se\u00f1ora da Sa\u00fade.\nO concello xurdiu da divisi\u00f3n municipal de 1821, levando o nome de Cordeiro at\u00e9 1836. En 1925 segregouse a parroquia de San Xuli\u00e1n de Requeixo, dando lugar ao actual concello de Pontecesures.\nPatrimonio.\nO petr\u00f3glifo dos Penoucos de Campo Redondo, na parroquia de Valga, data da Idade de Bronce, e est\u00e1 declarado Ben de Interese Cultural. Da cultura castrexa son os poboados do Castro e a Roda do Castro (Setecoros) e O Castro (Cordeiro).\nA capela dos Martores data do s\u00e9culo V, sendo ampliada no XVII. A igrexa de Santa Mar\u00eda de Xanza e a de Santa Cristina de Campa\u00f1a son rom\u00e1nicas. A igrexa vella de Santa Comba de Louro foi derrubada no s\u00e9culo XVIII.\nDada a orograf\u00eda do territorio, abundan os miradoiros, como o de Chan do Monte en Setecoros, o de Campo Redondo e o miradoiro do monte Xesteiras.\nValga celebra o 31 de agosto a Festa da angu\u00eda e a Mostra da Ca\u00f1a do Pa\u00eds.\nS\u00edmbolos.\nEn 2017, o pleno do concello aprobou un novo escudo municipal, dese\u00f1ado polo historiador Eduardo Pardo de Guevara, vicepresidente da Comisi\u00f3n de Her\u00e1ldica da Xunta de Galicia.\nO escudo anterior databa de 1816 e representaba un a\u00f1o pendurado dunha corda sobre unha ponte. O motivo do a\u00f1o e a corda procede da insignia da Orde do V\u00e9laro de Ouro, se ben o s\u00edmbolo desta e o animal que aparece na lenda orixinal \u00e9 un carneiro adulto. A raz\u00f3n pola que se recorreu a esta imaxe parece deberse ao nome da parroquia de Cordeiro \u2014\"Cordario\" no s\u00e9culo XI, derivado do lat\u00edn vulgar \"cordarium\u2014\", posiblemente alusivo \u00e1 existencia dunha antiga cordoar\u00eda na zona, que evolucionou ata coincidir co nome da cr\u00eda da ovella. A ponte fai referencia ao lugar de Ponte Valga, sede da casa do concello.\nO brasonamento do novo escudo \u00e9 o seguinte:\n\"De azur e sobre ondas de prata e azur, a ponte de ouro, surmontado do a\u00f1o alterado de prata e de d\u00faas cordas de ouro, cos seus extremos ou cabos soltos e dispostas nos flancos. Ao timbre, a coroa real pechada.\"\nNas novas armas corr\u00edxese a anomal\u00eda que supu\u00f1a o uso da simbolox\u00eda do V\u00e9laro de Ouro sen ter o concello relaci\u00f3n ningunha coa Orde. Ademais, a representaci\u00f3n actual do a\u00f1o, vivo e ceibo, resulta menos agresiva c\u00e1 imaxe do seu coiro atado e colgante.\nTam\u00e9n no 2017 adoptouse un himno municipal, composto polo m\u00fasico valgu\u00e9s Manu Conde, membro do grupo Milladoiro, con letra an\u00f3nima, segundo o concello. Un veci\u00f1o afirmou que a letra do himno se basea nunha composici\u00f3n po\u00e9tica s\u00faa que el mesmo dera a co\u00f1ecer ao concello. Segundo este veci\u00f1o, a letra fora despois sometida a modificaci\u00f3ns que el nunca autorizou, polo que se desvinculou do proxecto. Con todo, denunciou que a letra final foi desenvolvida a partir do seu texto, co que mant\u00e9n unha gran semellanza, sen reco\u00f1ecemento \u00e1 s\u00faa autor\u00eda orixinal.\nValga na literatura popular.\nRosal\u00eda de Castro escribiu o seguinte:\nAsociaci\u00f3ns culturais e deportivas.\nO concello de Valga conta con diferentes asociaci\u00f3ns culturais, como a Banda de M\u00fasica Municipal de Valga, a Escola de M\u00fasica Municipal de Valga, a Escola Municipal de Teatro e a Asociaci\u00f3n Cultural e Xuvenil A Eira, entre outras moitas.\nO Furia Athl\u00e9tic Club \u00e9 un equipo de f\u00fatbol localizado na parroquia de Santa Cristina de Campa\u00f1a.\nLugares de Valga.\nPara unha lista completa de todos os lugares do concello de Valga vexa: Lugares de Valga."}
{"id": "4937", "revid": "1410", "url": "https://gl.wikipedia.org/wiki?curid=4937", "title": "Cedeira", "text": "Cedeira \u00e9 un concello da provincia da Coru\u00f1a, pertencente \u00e1 comarca de Ferrol. Segundo o IGE en 2014 ti\u00f1a 7.147 habitantes . O seu xentilicio \u00e9 \u00ab\u00bb ou \u00ab\u00bb.\nXeograf\u00eda.\nO concello de Cedeira, de 84\u00a0km\u00b2, limita ao norte e ao leste co oc\u00e9ano Atl\u00e1ntico, ao sur con Cerdido e Valdovi\u00f1o e ao oeste con Cari\u00f1o e Ortigueira. O seu territorio est\u00e1 delimitado pola serra do Eixil e a serra da Capelada, formando os vales fluviais do r\u00edo Condomi\u00f1as, que desemboca na r\u00eda de Cedeira, e do r\u00edo Mestas, que forma o estuario de Esteiro antes de desembocar no oc\u00e9ano en Vilarrube.\nEst\u00e1 comunicado a trav\u00e9s da estrada C-646 que vai cara a Ferrol, e da C-642, que vai cara a Ortigueira.\nGoberno municipal.\nAlcaldes democr\u00e1ticos de Cedeira foron: Manuel Fern\u00e1ndez Freijeiro, Leopoldo Rubido Ramonde, Xo\u00e1n Xos\u00e9 Rodr\u00edguez, Xos\u00e9 Luis Vergara e Lu\u00eds Rubido.\nNa etapa democr\u00e1tica o popular Leopoldo Rubido estivo na alcald\u00eda desde 1979 ata 1999.\nTras unha par\u00e9ntese de catro anos de goberno liderado polo BNG, Rubido volveu ser alcalde entre 2003 e 2007.\nDende xu\u00f1o de 2007, o socialista Jos\u00e9 Luis Vergara foi alcalde de Cedeira tras un pacto de goberno entre PSdeG-PSOE, BNG e TEGA.\nDe novo no ano 2011 volveu a soster o bast\u00f3n municipal Leopoldo Rubido sendo substitu\u00eddo por Lu\u00eds Rubido.\nDesde o 2015 Pablo Moreda \u00e9 o alcalde de Cedeira polo PSOE co apoio do BNG e mais ANOVA.\nHistoria.\nHai restos da Idade de Bronce, como machados de pedra pulimentada atopados en R\u00e9goa, Montoxo e Pi\u00f1eiro.\nDurante o per\u00edodo castrexo a zona estaba habitada polos lapatiancos (ou labacenos). Hai restos de poboados castrexos en zonas altas (como o castro das Croas, na pen\u00ednsula Robaleira), castros de ribeira (como o castro de Santalla de Cervo) ou sobre un espor\u00f3n (como o castro das Alcai\u00e1s, en Montoxo, no que se atopou un torque de ouro).\nTrala romanizaci\u00f3n deuse ao lugar o top\u00f3nimo latino de \"Cetaria\", rada costeira cara onde os pescadores dirix\u00edan os grandes animais mari\u00f1os, (at\u00fans, baleas...) para facilitar a s\u00faa captura.\nNo s\u00e9culo XII as terras pertenc\u00edan ao conde de Traba. No s\u00e9culo seguinte Fernando III confirmou varias doaz\u00f3ns de terras ao mosteiro de Oseira. No s\u00e9culo XIV pasou a ser propiedade do conde de Lemos, que por concesi\u00f3n de Henrique II nomeaba os alcaldes e xu\u00edces da zona. At\u00e9 1811, en que se suprimiron os se\u00f1or\u00edos, as terras seguiron pertencendo aos Lemos, que no s\u00e9culo XVI se xuntaran cos Andrade. A zona pertenc\u00eda \u00e1 provincia de Betanzos do reino de Galicia, at\u00e9 que en 1834 se fixo a distribuci\u00f3n provincial actual.\nNo s\u00e9culo XVIII constru\u00eduse nun outeiro a car\u00f3n do porto o castelo da Concepci\u00f3n, do que se conservan as murallas, levantado para a defensa naval. Na actualidade \u00e9 museo comarcal e miradoiro tur\u00edstico.\nFronte a el sit\u00faase a ermida de Santo Ant\u00f3n de Corveiro, do s\u00e9culo XVII.\nO centro hist\u00f3rico de Cedeira, situado \u00e1 beira dereita do r\u00edo Condomi\u00f1as, estivo amurallado no medievo. Nalgunhas das casas cons\u00e9rvanse os escudos nobiliarios dos antigos propietarios, como os Andrade, Montenegro, Pardo ou Pieiro.\nEntre 1883 e 1886 editouse en Cedeira o peri\u00f3dico \"El Horizonte\". Xa no s\u00e9culo XX apareceron \"Nueva Cedeira\" (1924-1936) e \"La Antorcha\" (1930-1931).\nLugares de interese.\nNeste concello est\u00e1 o santuario de Santo Andr\u00e9 de Teixido e os cant\u00eds m\u00e1is altos da Europa continental, a Vix\u00eda Herbeira.\nAs murallas que rodeaban a antiga vila desapareceron na s\u00faa maior parte, a\u00ednda que se conserva alg\u00fan resto dela. A\u00ednda as\u00ed manteuse o seu pasado medieval, que se pode ver no paseo polas s\u00faas estreitas e empinadas r\u00faas. Nalgunha das s\u00faas construci\u00f3ns aparecen escudos de armas das familias que habitaron as s\u00faas casas. Entre as antigas construci\u00f3ns podemos ver algunha casa con galer\u00edas, xa pertencentes aos s\u00e9culos XVIII e XIX. Arredor do r\u00edo Condomi\u00f1as medrou a nova Cedeira. Na zona intermedia do paseo mar\u00edtimo at\u00f3pase, sobre unha rocha, o monumento \u00e1 muller do pescador. O porto \u00e9 un dos m\u00e1is importantes das R\u00edas Altas galegas, grazas \u00e1s capturas de especies como a pescada, o rapante, a lagosta ou os percebes.\nEconom\u00eda.\nA econom\u00eda de Cedeira est\u00e1 ligada ao mar a \u00e1 transformaci\u00f3n e comercializaci\u00f3n de servizos. Ten importancia na zona o sector forestal na explotaci\u00f3n madeireira de eucaliptos. En 2008 iniciouse a construci\u00f3n do Parque empresarial A Trabe.\nFestas.\nCedeira celebra as seguintes festas:\nLugares de Cedeira.\nPara unha lista completa de todos os lugares do concello de Cedeira vexa: Lugares de Cedeira."}
{"id": "4938", "revid": "85894", "url": "https://gl.wikipedia.org/wiki?curid=4938", "title": "Moeche", "text": "Moeche \u00e9 un concello da provincia da Coru\u00f1a, pertencente \u00e1 comarca de Ferrol. Segundo o IGE a s\u00faa poboaci\u00f3n no 2018 era de 1.226 habitantes . O seu xentilicio \u00e9 .\nHistoria.\nOs primeiros vestixios localizados no municipio de Moeche datan de Idade de Bronce, como as\u00ed o demostran os restos atopados nos xacementos de Santa Cruz e no castro de Labacengos. Posteriormente os romanos tam\u00e9n deixaron as s\u00faas pegadas. \nNon \u00e9 at\u00e9 o s\u00e9culo VI cando aparecen os primeiros documentos escritos que falaban dunha das s\u00faas parroquias, Labacengos. P\u00e9nsase que o nome de Moeche prov\u00e9n dun cabaleiro co\u00f1ecido como Modesto, antigo personaxe que viviu nestas terras por aqueles tempos nos que o municipio era co\u00f1ecido como a \"Vila Modesti\".\nNa Idade Media te\u00f1en lugar dous dos acontecementos m\u00e1is importantes para a historia de Moeche. O primeiro deles foi cando Henrique de Trast\u00e1mara cedeu como se\u00f1or\u00edo no s\u00e9culo XIV os lugares de Santa Cruz e de San Xurxo ao se\u00f1or das Pontes, Garc\u00eda Rodr\u00edguez de Valc\u00e1rcel, pero o m\u00e1is famoso aconteceu no ano 1431, coa Primeira Revoluci\u00f3n Irmandi\u00f1a, na que os Irmandi\u00f1os se sublevaron contra o caciquismo de Nuno Freire de Andrade, o Mao, e ao non atopalo no castelo decidiron derrubalo.\nPosteriormente no s\u00e9culo XVI, trala derrota dos Irmandi\u00f1os, o castelo de Moeche foi mandado reconstru\u00edr por Pedro \u00c1lvarez Osorio, Conde de Lemos, e utilizado como c\u00e1rcere. Toda a historia deste municipio c\u00e9ntrase neste monumento, a partir do cal comezou a desenvolverse a actual poboaci\u00f3n.\nCultura.\nToponimia.\nO nome de Moeche prov\u00e9n dun posesor chamado \"Modestus\", polo que a s\u00faa localidade ser\u00eda \"[Villa] Modesti\".\nPol\u00edtica e goberno.\nNas elecci\u00f3ns municipais de maio de 2007, o PP revalidou a s\u00faa condici\u00f3n de forza m\u00e1is votada en Moeche e Xulio Cribeiro a de alcalde deste Concello. Por\u00e9n, en abril de 2008, sospeitas de malversaci\u00f3n de fondos produciron desavinzas no seo da formaci\u00f3n gobernante, desembocando na renuncia forzada de Cribeiro ao seu cargo, asumindo as\u00ed o edil Julio L\u00f3pez Romeo a alcald\u00eda.\nEn maio de 2011, o BNG resultou a forza m\u00e1is votada das elecci\u00f3ns locais, seguido polo partido de nova creaci\u00f3n Progresistas por Moeche (Propomo), que estaba encabezado polo anterior alcalde Xulio Cribeiro, e pechando a lista en \u00faltimo lugar o Partido Popular. Na sesi\u00f3n de investidura, malia ser a forza con menos votos, o PP revalidou a alcald\u00eda, ao non se absteren e recibiren os apoios dos ed\u00eds de Propomo.\nFestas.\nFestival Irmandi\u00f1o de Moeche: este festival \u00e9 a festa m\u00e1is famosa e m\u00e1is popular do concello. Dende o ano 1980 v\u00e9nse conmemorando o terceiro s\u00e1bado do mes de agosto, nas dependencias e arredores do castelo de Moeche, as Revoltas Irmandi\u00f1as que tiveron lugar en toda a comarca nos albores do s\u00e9culo XV, dirixidas polo l\u00edder irmandi\u00f1o Roi Xordo. Ao longo de todo o d\u00eda e toda a noite do venres e s\u00e1bado, organ\u00edzanse concertos de m\u00fasica popular con grupos de sona no panorama musical galego, comidas campestres, sardi\u00f1adas e queimada para espantar as meigas. Finalmente, na medianoite do s\u00e1bado, ten lugar o \"Asalto ao Castelo\" conmemorando cunha procesi\u00f3n Irmandi\u00f1a ao castelo con fachos e espect\u00e1culo de artificios para lembrar o ataque irmandi\u00f1o contra os Andrade.\nLugares de Moeche.\nPara unha lista completa de todos os lugares do concello de Moeche vexa: Lugares de Moeche."}
{"id": "4939", "revid": "85894", "url": "https://gl.wikipedia.org/wiki?curid=4939", "title": "Mugardos", "text": "Mugardos \u00e9 un concello da provincia da Coru\u00f1a, pertence \u00e1 comarca de Ferrol. Segundo o IGE en 2016 ti\u00f1a 5335 habitantes. O seu xentilicio \u00e9 \u00ab\u00bb. Mugardos limita ao norte coa r\u00eda de Ferrol, ao leste con Fene e ao sur e oeste con Ares.\nXeograf\u00eda.\nDemograf\u00eda.\n&lt;/noinclude&gt;\nHistoria.\nPrehistoria.\nCons\u00e9rvanse cinco m\u00e1moas da \u00e9poca megal\u00edtica, unha delas no Monte do Pazo e as outras catro fan de linde nos concellos de Mugardos e Ares. No PXOM de Mugardos c\u00edtanse seis castros catalogados pola Xunta de Galicia: Castro de Noville, Castro das Escadas, Castro de Mugardos, Castro do Eixo, Castro de San Victorio e Castro de Me\u00e1.\nHistoria medieval.\nVestixios da \u00e9poca romana son a vila de Noville e o xacemento romano de Caldoval.\nCando medrou a casa de Andrade da man de Henrique II estas terras pasaron a ela: Fern\u00e1n P\u00e9rez de Andrade, O Boo, fundou o convento de Santa Catalina de Montefaro no 1393, entreg\u00e1ndolle no 1397, segundo documento redactado en Caamouco, \"... a vila de Mugardos e todos seus servizos e colleitas e tallas e tributos... e todos servent\u00edos que soien fa\u00e7er para que o fe\u00e7eren des i en deante ao dito moesteiro...\", mentres no demais da volta administraban cabaleiros con casaforte en Caamouco, As Torres de Franza e Boado.\nA peste do 1404 levou os veci\u00f1os de Ferrol a prometer o \"Voto de Chanteiro\", romar\u00eda anual polo mar ata Mugardos e a p\u00e9 ata Chanteiro; mant\u00edvose a tradici\u00f3n ata o 1839; que \"los peligros de las galernas\" e que as autoridades eclesi\u00e1sticas apreciaban que a festa daba \"...lugar a escenas poco edificantes para la moral\", o que trouxo a supresi\u00f3n do Voto, con protestas dos veci\u00f1os de Ares e Mugardos.\nUnha an\u00e9cdota curiosa acontece cando a princesa Mariana de Noeburgo veu para o seu casamento co rei de Espa\u00f1a \"O Enfeitizado\". Un forte temporal obrigou a s\u00faa nave a facer escala no que hoxe \u00e9 o Castelo da Palma. O pedr\u00f3n onde ela puxo os p\u00e9s chamase hoxe \u00abO Cu da Ra\u00ed\u00f1a\u00bb.\nDocumentos da metade do s\u00e9culo XVII dan conta da construci\u00f3n de bater\u00edas artilleiras no Promontorio, San Mart\u00edn e A Palma (esta ampliada no 1762) e subli\u00f1an a \"... valent\u00eda y arrojo de los hombres de mar de Mugardos y El Seixo\", ese mesmo mar que era a forma principal de ga\u00f1ar a vida, cando Franza, Boado ou San Xo\u00e1n eran labradores; xente toda ben botada para diante, como demostraron no salvamento de dona Ana Mar\u00eda de Noeburgo e o seu cortexo, varados polo temporal ao p\u00e9 do Castelo da Palma no 1690.\nPara agradecer ao pobo mugard\u00e9s o bo acollemento ofrecido \u00e1 futura ra\u00ed\u00f1a de Espa\u00f1a, foille atribu\u00edda e confirmada ap\u00f3s polo rei, a excepci\u00f3n do servizo militar para todos os mozos de Mugardos.\nHistoria moderna.\nO xerente de Mugardos, Ram\u00f3n Mari\u00f1o da Barreira obt\u00e9n, ap\u00f3s un longo proceso, a liberaci\u00f3n do se\u00f1or\u00edo de Montefaro, un facto concretado na concesi\u00f3n do escudo municipal, efectuado en 1805. Este escudo \u00e9 esculpido por d\u00faas coroas e unha estrela de prata. As\u00ed lle foi tam\u00e9n acordado o t\u00edtulo de \"Real Vila\".\nA Guerra da Independencia trouxo 2.400 soldados franceses que abandonaron a zona tres d\u00edas despois, acurralados por grupos guerrilleiros e \"... haber en el termino hambre y mendicidad\", miseria consecuente \u00e1 instalaci\u00f3n de f\u00e1bricas catal\u00e1s de salgado de peixe, 6 factor\u00edas na Redonda, O Ba\u00f1o, Mugardos, O Promontorio e O Seixo, e que con novos sistemas de pesca esquilmaban o mar; para 1821 \"... desesperados los habitantes del termino y sin poder salir a la mar por no haber pesca\", deron os mari\u00f1eiros en pescar \"... en la r\u00eda de A Xunqueira y hacer mucho comercio de la sardina, dedic\u00e1ndose al congrio con cordel o al pulpo, saliendo fuera de la costa y hasta la de Irlanda\".\nMais tam\u00e9n a emigraci\u00f3n \u2013sobre todo a Cuba\u2013, o traballo na construci\u00f3n naval, o abandono da agricultura, o trazado da vila, son propios dos s\u00e9culos XIX e XX, como hai que destacar outros fen\u00f3menos m\u00e1is contempor\u00e1neos: o esp\u00edrito progresista, afortalado nas lanchas da Maestranza, hoxe grazas aos novos tempos do transporte unicamente se dedican aos servizos tur\u00edsticos pola r\u00eda.\nCultura.\nToponimia.\nO primeiro documento referido a Mugardos (\"Mogardos\") data de 1105, cando a metade da vila pertenc\u00eda ao mosteiro de Caaveiro a Crist\u00f3bal de Segued\u00eds. Noutro documento de 1235 aparece o abade Ted\u00f3n como posuidor da outra metade. Segundo Cabeza Quiles, seguindo a Rivas Quintas, \"Mugardos\" poder\u00eda provir da ra\u00edz indoeuropea *mok- / *muk-, \"altura, pico, prominencia\". Un \"morgado\" ou \"mogardo\", segundo Eladio Rodr\u00edguez v\u00e9n sendo un \"morgado\", e segundo Leandro Carr\u00e9 Alvarellos forman un grupo de \"bens ou propiedades que non poder\u00edan venderse e as cales \u00e1 morte do posuidor, pasaban a un \u00fanico herdeiro\". Como top\u00f3nimo Mugardos designar\u00eda o lugar onde se asenta unha ou m\u00e1is propiedades terreas indivisibles.\nEtnograf\u00eda.\nFestas e celebraci\u00f3ns.\nVenres, S\u00e1bado e Domingo da semana do 16 de xullo (Peirao de Mugardos). As festas na honra \u00e1 Virxe do Carme cel\u00e9branse a finais de xullo, realiz\u00e1ndose o domingo das festas unha procesi\u00f3n mar\u00edtima pola r\u00eda na que os pescadores nas s\u00faas barcas acompa\u00f1an \u00e1 Virxe no percorrido.\nEconom\u00eda.\nDesde finais do ano 2007, e transcorridos 38 meses do inicio da s\u00faa construci\u00f3n en 2003, a planta de gas de Reganosa en Mugardos - composta por dous dep\u00f3sitos de 150.000 metros c\u00fabicos de capacidade cada un - entra en funcionamento despois de pasar un per\u00edodo de probas de \"actividade provisoria\".\nO buque metaneiro \"Galicia Spirit\" conseguiu atracar cargado con 140.500 m\u00b3 de gas natural licuado (GNL) e logrou entrar en Reganosa, no que foi o seu quinto intento en varios d\u00edas desde a chegada pola ria. Segundo destacou a compa\u00f1\u00eda, quen indicou que ademais contaron cun sistema de atraque por medio de raios l\u00e1ser, xa que o porto de Ferrol \u00e9 a primeira instalaci\u00f3n portuaria en contar con este dispositivo de goberno.\nEste acto seguido da apertura oficial coa recepci\u00f3n do primeiro metaneiro \u00e1 que asistiu, ademais do presidente de Reganosa F\u00e9lix Alonso Encinas, o alcalde deste municipio mugard\u00e9s e o conselleiro de Innovaci\u00f3n e Industria, Fernando Blanco \u00c1lvarez. \nNa actualidade, Endesa disp\u00f3n do 21 % do accionariado de Reganosa, a mesma porcentaxe que ostenta Uni\u00f3n Fenosa, mentres que o Grupo Tojeiro conta co 18 %; a Xunta, Caixa Galicia e Sonatracha, o 10 % cada entidade; mentres que o Banco Pastor e Caixanova dispo\u00f1en do 5 % das acci\u00f3ns cada un. \nOposici\u00f3n a REGANOSA.\nA instalaci\u00f3n na r\u00eda da planta de gas natural licuado de Reganosa, provocou a oposici\u00f3n de colectivos cidad\u00e1ns, ecoloxistas e de mariscadores, que a consideran perigosa e prexudicial para o ambiente.\nA empresa declarou que a planta non \u00e9 importadora ou comercializadora de gas, sen\u00f3n que recibe al\u00ed esta enerx\u00eda para que a utilicen outras compa\u00f1\u00edas. Por iso, e diante dos riscos denunciados por estes colectivos sobre este tipo de gas, REGANOSA aclarou que este material chega a Mugardos en estado l\u00edquido, a 161 graos baixo cero que, segundo alegaron, non arde nin estoupa. Ademais, destacou que se investiu un 40% m\u00e1is nesta planta, para que contase con medidas e infraestruturas de \"seguridade engadida\".\nCon todo, as explicaci\u00f3ns sobre a seguridade da planta non convencen aos mariscadores da r\u00eda de Ferrol, que se opo\u00f1en a esta instalaci\u00f3n, do mesmo xeito que o Comit\u00e9 Cidad\u00e1n de Urxencia da R\u00eda de Ferrol. No caso dun accidente, o gas deixar\u00eda de estar a 161 graos baixo cero, gasificar\u00edase, e ser\u00eda altamente explosivo.\nDeporte.\nO Galicia de Mugardos \u00e9 un equipo de f\u00fatbol fundado no lugar da Pedreira a comezos da d\u00e9cada de 1950 e baseado no campo da Pedreira. Na tempada 2021-2022 xoga na Liga Espa\u00f1ola, na divisi\u00f3n Preferente Norte.\nPol\u00edtica e goberno.\nComposici\u00f3n da Xunta de Goberno 2016-2019.\nO actual concello de Mugardos conta con 13 concelleiros elixidos nas elecci\u00f3ns de maio do 2015.\nLugares de Mugardos.\nPara unha lista completa de todos os lugares do concello de Mugardos vexa: Lugares de Mugardos."}
{"id": "4940", "revid": "85894", "url": "https://gl.wikipedia.org/wiki?curid=4940", "title": "Neda", "text": "Neda \u00e9 un concello da provincia da Coru\u00f1a, pertencente \u00e1 comarca de Ferrol, situado na r\u00eda de Ferrol. Segundo o IGE en 2014 ti\u00f1a 5.327 habitantes . O seu xentilicio \u00e9 \u00ab\u00bb.\nXeograf\u00eda.\nNeda \u00e9 un pequeno municipio da Coru\u00f1a, situado no fondo leste da r\u00eda de Ferrol (r\u00eda de Xuvia, anteriormente, na Idade Media chamada mar de Neda). Conta cunha poboaci\u00f3n que apenas supera os 5.800 habitantes, nunha superficie de 24\u00a0km\u00b2, que se estenden, dende a ribeira da r\u00eda e seguindo polos vales dos r\u00edos Belelle, Xuvia e Castro, en chaira, que vai ascendendo aos montes Ancos, Marrax\u00f3n e Louseira. \nNa marxe m\u00e1is occidental do concello, xa na costa da R\u00eda de Ferrol atopamos territorio de marismas cun paseo mar\u00edtimo, e na marxe norte da desembocadura do r\u00edo Besteiro, pequeno afluente do r\u00edo Belelle, unha illa tam\u00e9n composta por terreo de marisma, a cal \u00e9 posible acceder cando hai marea baixa. As marismas non se atopan en moi bo estado por causa da influencia das obras do paseo mar\u00edtimo no fluxo normal das augas, o que propicia un estancamento destas, e pola cantidade de lixo que se pode atopar diseminado na zona. Malia todo, neste lugar podemos atopar especies animais como os parrulos, moi numerosos, garzas que son un m\u00ednimo de oito e que a diferenza dos parrulos, m\u00f3vense continuamente por todo o norte da r\u00eda. Tam\u00e9n podemos atopar especies como o corvos mari\u00f1os que, grazas a abundancia de peixes na marxe nedense da r\u00eda se atopan habitualmente nun tronco varado ben visible dende o paseo mar\u00edtimo. \nEn canto a especies acu\u00e1ticas, os munxes son moi correntes. As troitas son vistas na desembocadura do R\u00edo Belelle, na cal, se se ten sorte, podemos ver especies mam\u00edferas como as Lontras que est\u00e1n a ser reintroducidas. Os roedores son com\u00fans nas marxes m\u00e1is humanizadas das marismas. Na lagoa creada polo paseo mar\u00edtimo podemos atopar un solo moi contaminado polos aceites e o estancamento de auga o que fai que certos grupos de cangrexos adoptasen cores amarronadas acorde co solo do lugar, que \u00e9 ben diferente ao do resto nedense da r\u00eda, tinguido pola cor verde de certas algas que crecen na zona. En canto \u00e1 flora, atopamos nestas marismas plantas propias de terreos coma estes, especies invasoras como a pampa arxentina. No paseo atopamos \u00e1rbores coma pi\u00f1eiros.\nO terreo de Neda \u00e9 bastante irregular excepto pola planicie do r\u00edo Belelle. O monte m\u00e1is alto \u00e9 o monte das Louseiras con territorio compartido co veci\u00f1o San Sadurni\u00f1o, no que se chega aos 500msnm. Os montes de Ancos e o Marrax\u00f3n, divididos polo val do Belelle, miden 200 e at\u00e9 400 metros de altura respectivamente. O Marrax\u00f3n, ao contrario que Ancos, non pertence completamente ao concello de Neda sen\u00f3n que a marxe sur pertence ao concello de Fene. Os dous montes te\u00f1en na s\u00faa maior\u00eda plantaci\u00f3ns de eucaliptos con excepci\u00f3n das marxes do Belelle que est\u00e1n compostas por unha gran extensi\u00f3n de \u00e1rbores aut\u00f3ctonas, que se estende dende a Fervenza at\u00e9 a vila. \nClim\u00e1ticamente Neda incl\u00faese no clima oce\u00e1nico de tipo cfb por atoparse no norte de Galicia. Ademais, a situaci\u00f3n xeogr\u00e1fica do concello propicia o estancamento de nubes e ocasionalmente br\u00e9temas en todo o val do Belelle o cal fai que Neda sexa un lugar h\u00famido polo xeral. No inverno as temperaturas son frescas e con abundantes choivas e poucas horas de sol, igual que o outono e os principios da primavera. En anos fr\u00edos poden chegar a caer precipitaci\u00f3ns en forma de neve nas zonas m\u00e1is orientais do concello pero sen chegaren a perdurar, sendo raro que pase. A finais da primavera e no ver\u00e1n as temperaturas son suaves e cunha tendencia a diminu\u00edr en precipitaci\u00f3ns pero non se pode dicir que exista polo xeral unha tempada seca nun momento exacto do ano. \nO municipio de Neda mantivo unha permanente relaci\u00f3n de complementariedade e dependencia co centro comarcal. Dela prove\u00f1en efectos inducidos, mais tam\u00e9n as s\u00faas oscilaci\u00f3ns vi\u00f1eron en paralelo coas rexistradas polo municipio urbano.\nDentro dos 5.512 habitantes totais 2.697 son homes e 2.815 mulleres. At\u00e9 os 30 anos \u00e9 maior o n\u00famero de homes que o de mulleres, pero a partir dese estrato inv\u00e9rtese a tendencia para inclinar a composici\u00f3n global do municipio. Ao longo dos seus 23,8\u00a0km\u00b2, o municipio de Neda presenta 4 parroquias: Anca, Neda (San Nicol\u00e1s), Neda (Santa Mar\u00eda) e Viladonelle.\nConforme o \u00faltimo nomencl\u00e1tor de 1991, a zona de maior concentraci\u00f3n territorial \u00e9 Santa Mar\u00eda, que conta con 3.876 habitantes, o 61,6% do total, seguida de San Nicol\u00e1s, co 25,6%. Por outra parte obs\u00e9rvase unha forte tendencia cara o asentamento nos n\u00facleos, onde residen 5.860 habitantes, o 93,2%, mentres o 6,8% restante faino en zonas diseminadas. En Neda contabil\u00edzanse 2.126 activos, dentro dos cales existen 1.644 ocupados e 482 parados. O sector de maior incidencia para o conxunto municipal son os servizos. Neles oc\u00fapanse 807 habitantes, o 49,1% do emprego total. Destacan principalmente os 207 cidad\u00e1ns dedicados \u00e1 rama do comercio e as reparaci\u00f3ns, o 12,6% do emprego total do municipio; os 119 adicados \u00e1 Administraci\u00f3n P\u00fablica, defensa e servizos sociais, o 7,2%; e os 112 empregados na Educaci\u00f3n, o 6,8%. En moitos casos estas actividades real\u00edzanse no concello veci\u00f1o de Ferrol, dentro das actividades propias dun foco urbano, na Educaci\u00f3n, Administraci\u00f3n e Defensa.\nNeda presenta unha taxa de actividade do 39,3% e unha taxa de ocupaci\u00f3n do 30,4%. O paro rexistrado no INEM presenta unhas altas cifras de desemprego. En 1981 o municipio xa contaba con 490 parados, cifra que aumentou ata os 650 desempregados de 1988, cifra tope de desemprego no municipio, produto da reconversi\u00f3n industrial. No ano 93 mostr\u00e1base unha recuperaci\u00f3n importante que deixaba o \u00edndice de paro en 533 habitantes, a\u00ednda que ser\u00eda en 1996 cando se mostre un mellor momento neste sentido, coa reduci\u00f3n ata os 442 desempregados. Para 1997 aumentouse un pouco esta cifra, contabilizando, finalmente, 476 parados.\nO peso comercial de Neda \u00e9 dunha interesante variedade, segundo recolle o anuario comercial de 1998, onde se reflicte a presenza no municipio de 3 oficinas bancarias; 69 actividades industriais, 29 delas adicadas \u00e1 construci\u00f3n e 28 \u00e1 industria manufactureira; 13 actividades comerciais maioristas e 93 actividades comerciais minoristas, 35 delas na contorna das actividades relacionadas coa alimentaci\u00f3n. Ademais, o sector da restauraci\u00f3n conta con 46 actividades de restauraci\u00f3n, bares e hostaler\u00eda. O tecido empresarial ven definido especialmente por unha serie de empresas concretas. Destaca a presenza de Galicia Textil fabricante de tecidos de algod\u00f3n, que aporta a m\u00e1xima facturaci\u00f3n do municipio, co cadro de persoal m\u00e1is amplo, 99 empregados, adicados ao campo t\u00e9xtil.\nTam\u00e9n c\u00f3mpre destacar unha empresa adicada \u00e1 construci\u00f3n e as actividades contratistas, que conta con 43 empregos directos.\n\u00c1 s\u00faa vez, temos que sinalar duas empresas maioristas, adicadas \u00e1 rama da alimentaci\u00f3n, unha dentro da actividade de produtos comestibles e outra en fari\u00f1as e cereais.\nAs principais v\u00edas de comunicaci\u00f3n son a LC-1 (antiga N-VI) que comunica Betanzos con Ferrol, as\u00ed como a C-642 cara a Ribadeo e a C-641 cara a Lugo. En 2003 inaugurouse o acceso \u00e1 AP-9 ata Ferrol cunha nova ponte sobre a r\u00eda de Ferrol. A estaci\u00f3n de Neda est\u00e1 na li\u00f1a de ferrocarril entre Ferrol-A Coru\u00f1a e Monforte de Lemos.\nHistoria.\nNo actual concello de Neda hai castros en Marrax\u00f3n (O Roxal-Anca), Castro de Ancos (Monte Ancos-Casadelos-Neda), Vilasuso (Neda) e o Castro de Viladonelle (O Castro-Viladonelle).\nA\u00ednda que Neda aparece citada por primeira vez en documentos do s\u00e9culo X (chamada \"Nida\" nun documento do ano 936), conserva restos megal\u00edticos e castrexos, o que \u00e9 indicativo da importancia desta zona dende a antig\u00fcidade. A s\u00faa capital, San Nicol\u00e1s, mant\u00e9n formas medievais e conserva edificaci\u00f3ns dos s\u00e9culos XVII e XVIII. Podemos afirmar que na Idade Media, Neda era unha vila importante, na que resid\u00edan notables familias, algunhas enterradas na igrexa parroquial como os Esquiu.\nDurante aqueles anos, Neda foi co\u00f1ecida polo seu porto comercial e o seu estaleiro, no que foi constru\u00eddo o barco que participou na reconquista de Alxeciras, no ano 1344, o que fixo que o rei Afonso XI concedera a Neda os foros, que favoreceron a s\u00faa econom\u00eda.\nSe nos referimos ao patrimonio natural, temos que citar o r\u00edo Belelle, un dos seus eixos de desenvolvemento no pasado. Nos seus bordos tivo lugar a evoluci\u00f3n da sociedade da vila, e as s\u00faas primeiras industrias forx\u00e1ronse grazas \u00e1s s\u00faas augas. Hoxe en d\u00eda persisten os mu\u00ed\u00f1os que abasteceron as industrias panadeiras, tanto dos pequenos negocios familiares como as denominadas \"Casas Reales\" ou \"F\u00e1bricas do Bizcocho\", propiedade da Casa dos Austrias, que subministraban o pan e as galletas consumidos polos mari\u00f1eiros nas traves\u00edas.\nNa zona da fervenza a\u00ednda se pode desfrutar da vexetaci\u00f3n t\u00edpica das fragas atl\u00e1nticas, polo que podemos afirmar que algo nos queda daquelas fragas de Neda, famosas e apreciadas nos s\u00e9culos pasados, grazas \u00e1 boa e abundante madeira que ofrec\u00edan. Con esta riqueza madeireira funcionaron os estaleiros na desembocadura do Belelle, ao tempo que se abastec\u00edan as vilas veci\u00f1as.\nA riqueza natural desta zona fai que non sexa estra\u00f1o atopar animais pouco visibles noutros lugares: mi\u00f1atos, gabi\u00e1ns, garzas e parrulos, que ani\u00f1an e medran na desembocadura, onde hai unhas interesantes marismas, nas que \u00e1s veces \u00e9 pos\u00edbel ver lavercas.\nO seu crecemento econ\u00f3mico estivo moi vinculado ao r\u00edo Belelle e a s\u00faa sona pola boa auga. A actividade de moenda e fabricaci\u00f3n de alimentos para as reais f\u00e1bricas que na r\u00eda se constru\u00edron para a Armada Espa\u00f1ola. Negocios que seguen a d\u00eda de hoxe co Pan de Neda e o aproveitamento el\u00e9ctrico do r\u00eda Belelle por Uni\u00f3n Fenosa e o r\u00edo Xuvia pola empresa Galicia Textil.\nDurante o 18 de xullo de 1936, a poboaci\u00f3n obreira e sindicalista do concello tentou organizar certa resistencia \u00e1s forzas golpistas e, alg\u00fans deles, dar apoio a infanter\u00eda ferrol\u00e1 fiel \u00e1 Rep\u00fablica. Logo de esmagar a resistencia, a represi\u00f3n franquista contra os veci\u00f1os do concello foi dura coma en toda a comarca de Ferrol. Organiz\u00e1ronse certos grupos guerrilleiros nos montes de Sansadurni\u00f1o, Neda e Moeche que obtiveron certa relevancia durante os comezos da ditadura.\nPoboaci\u00f3n.\n&lt;/noinclude&gt;\nEconom\u00eda.\nA econom\u00eda do concello est\u00e1 baseada na pesca, a agricultura, explotaci\u00f3n forestal e na s\u00faa grande empresa: Galicia Textil. Nos \u00faltimos anos o turismo estase a mostrar como outro importante factor. Por Neda pasa o Cami\u00f1o Ingl\u00e9s. O novo pulo que deu a festa do Pan de Neda est\u00e1 a dar unha nova oportunidade de negocio a produtos de calidade. A construci\u00f3n de novos accesos como a AP-9 supuxeron outro factor importante.\nRutas e cami\u00f1os.\nCami\u00f1o ingl\u00e9s.\nAtravesa o municipio cara a Compostela e p\u00f3dese unir co que vai ao norte cara ao santuario de Santo Andr\u00e9 de Teixido. A parte do cami\u00f1o que pasa polo municipio nedense consiste en cruzar a ponte peonil (vindo polo paseo mar\u00edtimo de Nar\u00f3n vese a simple vista, \u00e9 unha ponte cun dobre arco), atopando o albergue enfronte, xunto a un parque e ao IES Fernando Esqu\u00edo (dende Ferrol queda a uns 13\u00a0km). Logo seguindo polo paseo mar\u00edtimo hai que chegar at\u00e9 a Igrexa de Santa Mar\u00eda de Neda, onde hai unha ponte peonil sobre o r\u00edo Belelle, unha vez cruzada torceremos cara a dereita pola primeira r\u00faa (Cami\u00f1o do Para\u00edso), continuando por el at\u00e9 a Torre do Reloxo, onde antigamente era o Hospital de Peregrinos, actualmente tr\u00e1tase da Casa Consistorial, outro lugar onde asinar as credenciais. Seguimos cara a dereita pola R\u00faa Real, onde podemos ver casas asoportaladas dos s\u00e9culos XVII-XVIII, at\u00e9 a R\u00faa do Castro.\nNo cruzamento c\u00f3llese \u00e1 dereita, xunto a Igrexa de San Nicol\u00e1s de Neda do s\u00e9culo XIV, que pos\u00fae un cruceiro dos m\u00e1s antigos de Galicia, logo retrocedemos para tomar \u00e1 esquerda pola Praza da Reitoral e sa\u00edr da Vila pola Avenida Morgado. Despois torcemos \u00e1 dereita cara a estaci\u00f3n do tren, pasando por debaixo da autoestrada e torceremos ent\u00f3n \u00e1 esquerda, at\u00e9 sa\u00edr \u00e1 estrada AC-115.\nSeguimos por esa estrada uns metros cara \u00e1 dereita e logo pola primeira \u00e1 esquerda (cami\u00f1o do Murall\u00f3n), subimos por el at\u00e9 o final. Torceremos \u00e1 dereita baixando at\u00e9 O puntal de Arriba, logo \u00e1 esquerda por Conces, despois pola primeira bifurcaci\u00f3n \u00e1 esquerda ata a fonte e un lavadoiro, e despois \u00e1 dereita, entrando no Concello de Fene.\nFestas.\nA Festa do Pan.\nA Festa do Pan de Neda \u00e9 un evento anual para promover o produto gastron\u00f3mico m\u00e1is famoso da vila de Neda. Con esta festa pret\u00e9ndese exaltar e valorar o labor dos panadeiros e forneiros de Neda. A primeira celebrouse en 1989, e foi organizada pola \"A.V. Ancos\" fac\u00e9ndoa coincidir co remate das festas de Sta. Mar\u00eda de Neda.\nCel\u00e9brase o primeiro domingo de setembro, no seu inicio no recinto feiral de Albar\u00f3n, pero a partir da XIX edici\u00f3n a s\u00faa situaci\u00f3n pasou ao paseo Mar\u00edtimo de Xuvia, \u00e1 altura do albergue de Peregrinos. O motivo polo que se modificou a s\u00faa localizaci\u00f3n foi facilitar o acceso a persoas con mobilidade reducida.\nFesta de Santa Mar\u00eda.\nAs festas patronais de Neda cel\u00e9branse polo 8 de setembro. A festa comeza coa tirada de bombas de palenque en honor a Santa Mar\u00eda que anuncia o seu inicio. Despois cel\u00e9brase unha misa solemne en honor \u00e1 mesma virxe, habendo no segundo d\u00eda actos semellantes. O \u00faltimo d\u00eda de festa, durante toda a tarde, cel\u00e9brase a festa dos nenos con diversas actividades l\u00fadicas .\nOutras festas.\nEn Neda cel\u00e9branse outras festas como:\nPatrimonio.\nIgrexa de San Nicol\u00e1s.\nA Igrexa de San Nicol\u00e1s de Neda est\u00e1 situada na r\u00faa Reitoral e foi levada no s\u00e9culo XV. \u00c9 un templo de estilo g\u00f3tico cunha soa nave, \u00e1bsida rectangular e capelas laterais. No seu interior merece especial menci\u00f3n, situado no presbiterio, o sepulcro de Diego Esqu\u00edo. Nos seus arredores destaca o Cruceiro de San Nicol\u00e1s. \u00c9 un dos mellores exemplos de todo o municipio e foi realizados en granito galego no s\u00e9culo XV. Da feitura orixinal mantense s\u00f3 a Cruz g\u00f3tica, unha das poucas que se conservan deste estilo en Galicia, coa imaxe do Cristo polas d\u00faas caras e catro figuras aos seus p\u00e9s.\nCasa da Moeda.\nA casa da moeda estableceuse en Xuvia no ano 1790, co nome de \"F\u00e1brica Nacional de Cobrer\u00eda\" para a fabricaci\u00f3n de cobre na construci\u00f3n dos barcos dos estaleiros de Ferrol. Debido \u00e1 guerra, en 1811, esta f\u00e1brica conv\u00e9rtese nunha f\u00e1brica de moeda. Cu\u00f1ou as pezas de cobre durante os reinados de Fernando VII e Isabel II. Era das poucas f\u00e1bricas de cobre que desenvolv\u00edan unha actividade cu\u00f1atoria, e a s\u00faa maquinaria desenvolv\u00eda unha beleza na moeda non alcanzada en \u00e9pocas anteriores. Ademais das moedas destinadas \u00e1 circulaci\u00f3n, non conv\u00e9n tampouco pasar por alto a cu\u00f1axe de medallas dedicadas a motivos diversos, dotadas dun importante interese hist\u00f3rico e avaladas pola oficialidade de ser emitidas por unha ceca do Estado. Hoxe en d\u00eda, esta f\u00e1brica xa non realiza ning\u00fan traballo, e os seus terreos forman parte da empresa Galicia Textil.\nTorre do Reloxo.\nA Torre do Reloxo enc\u00f3ntrase situada na r\u00faa Calvo Sotelo, contigua \u00e1 Casa Consistorial de Neda, e foi levantada no ano 1876 sobre os restos dun antigo edificio utilizado como hospital de peregrinos, a Casa Hospital e a Capela do Santo Esp\u00edrito. Destacan os escudos da s\u00faa escaleira principal pertencentes \u00e1s familias se\u00f1oriais dos Esqu\u00edo e Andrade\nVila de Neda.\nA Vila de Neda \u00e9 unha casona do s\u00e9culo XIX situada na Estrada de Castela, ao seu paso pola Ponte de Xuvia. \u00c9 un edificio de d\u00faas plantas e mansarda, que destaca polo seu fermoso soportal cuberto situado na fachada principal. \u00c9 un dos mellores exemplos deste tipo de construci\u00f3ns de todo o Concello\nCasa da R\u00faa Castro.\nA Casa situada na R\u00faa Castro \u00e9 un edificio de estilo tradicional levantado a finais do s\u00e9culo XIX. Destaca o balc\u00f3n de ferro forxado do seu piso superior, protexido por d\u00faas fermosas galer\u00edas.\nCasa Mari\u00f1eira.\nA Casa Mari\u00f1eira de Neda \u00e9 un dos mellores exemplos de casa mari\u00f1eiras cos que conta o municipio. \u00c9 un edificio de planta cuadrangular e d\u00faas alturas, que destaca pola s\u00faa fermosa balaustrada decorada con flores de cores rechamantes.\nCasa Rivero.\nA Casa Rivero enc\u00f3ntrase situada na Avenida de Xuvia de Neda. Foi constru\u00edda no s\u00e9culo XIX e pos\u00fae unha planta irregular.\nIgrexa de Santa Mar\u00eda de Neda.\nA Igrexa de Santa Mar\u00eda de Neda est\u00e1 localizada a escasos metros da Ponte do R\u00edo Belelle. Foi levantada no s\u00e9culo XVIII e o seu estilo predominante \u00e9 o barroco. \u00c9 un templo de planta de cruz latina cunha soa nave dividida en tres tramos, que destaca pola s\u00faa torre campanario de dous corpos situada no centro da s\u00faa fachada principal e rematada por unha fermosa c\u00fapula. No seu interior g\u00e1rdase, situada no seu altar maior, a imaxe de madeira do Cristo de Cadea. O Cruceiro de Santa Mar\u00eda at\u00f3pase a car\u00f3n da igrexa. Foi constru\u00eddo con granito galego e destaca pola figura de madeira do Cristo."}
{"id": "4941", "revid": "85894", "url": "https://gl.wikipedia.org/wiki?curid=4941", "title": "San Sadurni\u00f1o", "text": "San Sadurni\u00f1o \u00e9 un concello da provincia da Coru\u00f1a, pertence \u00e1 comarca de Ferrol. Segundo o IGE no 2014 ti\u00f1a 3.019 habitantes .\nXeograf\u00eda.\nLimita cos concellos de Valdovi\u00f1o e Moeche polo norte, As Pontes e A Capela polo sur, Nar\u00f3n e Neda polo oeste, e Moeche e As Somozas polo leste.\nSan Sadurni\u00f1o est\u00e9ndese polo val do r\u00edo Grande de Xuvia. A parte m\u00e1is monta\u00f1osa sit\u00faase ao sur, no estreito val do r\u00edo Castro, cara \u00e1 Serra do Forgoselo.\nPolo concello corren varios r\u00edos e regos, sendo os principais o r\u00edo Grande de Xubia, que transcorre pola zona norte e centro do concello, e o r\u00edo Castro que \u00e9 afluente do primeiro e que drea o val do Castro.\nA zona de maior altitude \u00e9 a zona sur do concello, entre Narah\u00edo e Igrexafeita.\nPatrimonio.\nMonumentos relixiosos.\nAs s\u00faas parroquias pertencen \u00e1 diocese de Mondo\u00f1edo-Ferrol.\nO Convento do Rosario, sito na Avenida do Marqu\u00e9s de Figueroa, \u00e9 un antigo convento monacal da Orde dos Francisc\u00e1ns, do que se ten constancia xa no s\u00e9culo XVI. Na actualidade, as s\u00faas dependencias s\u00f3 acollen o concello e o xulgado de paz. No seu interior, destaca a escaleira que accede ao andar superior, realizada coa co\u00f1ecida como 'Pedra de Moeche', que se caracteriza pola s\u00faa cor verdosa.\nA igrexa de Santa Mar\u00eda do Rosario, situada a car\u00f3n do convento, foi levantada no s\u00e9culo XVIII. \u00c9 un templo con planta de cruz latina que formou parte do convento at\u00e9 1835. Na s\u00faa fachada principal, dun s\u00f3 corpo, destaca a s\u00faa torre campanario, rematada por unha c\u00fapula. No seu interior g\u00e1rdanse tres sepulcros coas s\u00faas respectivas estatuas xacentes.\nA capela de Bel\u00e9n, sita na Avenida do Marqu\u00e9s de Figueroa, \u00e9 un pequeno templo dunha soa nave que destaca pola imaxe da Virxe e o antigo escudo do Marquesado de San Sadurni\u00f1o, sitos na s\u00faa fachada principal.\nA igrexa de Santa Mar\u00eda de Nara\u00edo at\u00f3pase no lugar do Eirixado, na parroquia de Nara\u00edo. Foi levantada entre os s\u00e9culos XI e XVIII e a s\u00faa planta, de cruz latina, est\u00e1 formada pola nave principal, unha sancrist\u00eda e d\u00faas capelas laterais. Destaca o pequeno roset\u00f3n circular da s\u00faa fachada principal.\nA igrexa de Igrexafeita \u00e9 un templo de estilo g\u00f3tico sito no Coto, na parroquia de Igrexafeita. Ten planta rectangular dunha soa nave, capela -\u00e1 que se accede por un arco triunfal- e sancrist\u00eda. No seu interior, g\u00e1rdase un retablo barroco.\nA igrexa de San Xiao de Lamas \u00e9 un templo rural de estilo barroco, con planta rectangular dunha soa nave. A s\u00faa fachada principal presenta acaroada unha torre campanario.\nA igrexa de Santa Mar\u00eda de Bardaos \u00e9 un pequeno templo de estilo barroco con planta rectangular dunha soa nave e presbiterio.\nA igrexa de Santa Mari\u00f1a do Monte \u00e9 un pequeno templo de estilo barroco con planta rectangular dunha soa nave e pequena sancrist\u00eda. Na s\u00faa fachada principal destaca a s\u00faa espadana dobre con d\u00faas camp\u00e1s.\nMonumentos civ\u00eds.\nNeste concello est\u00e1 o castelo de Nara\u00edo, que pertencera a Gonzalo Pi\u00f1eiro. Est\u00e1 situado no punto m\u00e1is alto do val formado polo r\u00edo Castro, a 400 metros de altitude, ao sur do concello. Os primeiros datos que se obte\u00f1en del din que pertenceu a Gonzalo Pi\u00f1eiro. \u00c9 unha fortaleza medieval de planta irregular con forma de pol\u00edgono de doce lados, adaptada \u00e1s irregularidades do terreo, e nos \u00faltimos anos atop\u00e1base en estado de abandono. Por\u00e9n, vense desenvolvendo dende 2007 un proceso de rehabilitaci\u00f3n.\nO Pazo da Marquesa de San Sadurni\u00f1o \u00e9 un dos edificios de maior valor art\u00edstico de todo o concello. Local\u00edzase nos arredores do Convento e a Igrexa do Rosario, na Avenida do Marqu\u00e9s de Figueroa. Ten planta cuadrangular e unha torre almeada que presenta os escudos das familias dos Andrade e Lemos, e no seu interior merece especial menci\u00f3n o seu claustro e a galer\u00eda acristalada do s\u00e9culo XIX. O edificio sufriu modificaci\u00f3ns importantes no s\u00e9culo XX, cando se converteu en escola e se lle engadiu un anexo derrub\u00e1ndose unha das \u00e1s do pazo orixinal.\nA \u00e1rea recreativa dos Curr\u00e1s at\u00f3pase nos arredores da piscina municipal. En toda a s\u00faa contorna, arrodeado de arboredas de casti\u00f1eiros, pi\u00f1eiros e eucaliptos, hai mesas, bancos, barbacoas e unha zona especialmente adicada aos m\u00e1is pequenos con xogos infant\u00eds.\nA Fonte de San Roque, sita a escasos metros da Igrexa de Santa Mar\u00eda de Nara\u00edo, est\u00e1 realizada en pedra labrada e arrodeada dunha arboreda. Merece especial menci\u00f3n o fornelo sito sobre a fonte, coa imaxe do Santo.\nA ponte de Ferrer\u00eda local\u00edzase nos arredores do castelo e da igrexa de Santa Mar\u00eda de Nara\u00edo. P\u00e9nsase que \u00e9 unha ponte medieval, utilizada dende as s\u00faas orixes para salvar o r\u00edo Castro.\nA \u00e1rea recreativa de Bardaos local\u00edzase na contorna forestal e fluvial do r\u00edo da Ba\u00f1oca. Conta cunha zona dedicada aos m\u00e1is pequenos con diferentes xogos, ademais de mesas, bancos e barbacoas. Nos seus arredores, merece especial menci\u00f3n un antigo mu\u00ed\u00f1o de auga, na actualidade en estado ruinoso.\nGoberno municipal.\nSecundino Garc\u00eda Casal \u00e9 o alcalde de San Sadurni\u00f1o polo BNG dende xu\u00f1o de 2007, grazas a un pacto de gobernabilidade co PSdeG-PSOE. Relevou no cargo a Constantino Bedoya (PP), que revalidara esa condici\u00f3n ao longo de varios comicios municipais anteriores.\nEn 2011, o BNG obtivo a maior\u00eda absoluta na corporaci\u00f3n con 7 concelleiros, afrontando en solitario o goberno municipal no novo mandato, fronte a 3 ed\u00eds do PP e outro do PSdeG-PSOE na oposici\u00f3n.\nEconom\u00eda.\nO concello de San Sadurni\u00f1o ten unha implicaci\u00f3n importante coa econom\u00eda agr\u00edcola, gandeira e forestal. No concello est\u00e1 situada a f\u00e1brica de taboleiro de madeira INTASA do grupo Tojeiro.\nLugares de San Sadurni\u00f1o.\nPara unha lista completa de todos os lugares do concello de San Sadurni\u00f1o vexa: Lugares de San Sadurni\u00f1o."}
{"id": "4942", "revid": "85894", "url": "https://gl.wikipedia.org/wiki?curid=4942", "title": "As Somozas", "text": "As Somozas \u00e9 un concello da provincia da Coru\u00f1a, pertencente \u00e1 comarca de Ferrol. Segundo o INE en 2014 ti\u00f1a 1211 habitantes . O seu xentilicio \u00e9 .\nXeograf\u00eda.\nOs 71,4\u00a0km\u00b2 polos que se estende este concello son bastante accidentados, a\u00ednda que de altitude escasa: as maiores altitudes son as de Vilalbesa (583 m), Pena dos Ladr\u00f3ns (620 m), Naveira (523 m), Lameira (518 m) Barreiros (538 m) e Cortello (484 m), todas elas nas parroquias de Seixas e Recemel. Atrav\u00e9sano o r\u00edo Mera e o r\u00edo Grande de Xuvia; o primeiro conforma o l\u00edmite con Ortigueira e desemboca na r\u00eda de Ortigueira e o segundo nace na confluencia dos r\u00edos Ferreiras e Grande.\nHistoria.\nGrazas \u00e1 s\u00faa situaci\u00f3n estrat\u00e9xica, arrodeada de vales e monta\u00f1as, todo o territorio do concello das Somozas foi visitado por numerosas culturas ao longo da s\u00faa historia. Da \u00e9poca castrexa cons\u00e9rvase o Castro de Marv\u00e1n (Seixas).\nNo dominio musulm\u00e1n, foi imposto un tributo aos seus habitantes, co\u00f1ecido como Tributo das Cen Doncelas, polo que numerosas mulleres foron apresadas e trasladadas aos seus har\u00e9ns. Eran despedidas polos seus achegados dende o Monte Marb\u00e1n. P\u00e9nsase que a denominaci\u00f3n de 'Somozas' prov\u00e9n dun nobre franc\u00e9s chamado Suma\u00e7as, que venceu aos musulm\u00e1ns e que foi recompensado con terras na zona.\nO territorio das Somozas pertenceu a distintos clans se\u00f1oriais e a varias xurisdici\u00f3ns. Alg\u00fans dos nobres m\u00e1is importantes que dominaron estas terras foron a Duquesa de Lemos, o Conde de Maceda e o Marqu\u00e9s de San Sadurni\u00f1o.\nO concello das Somozas constitu\u00edse no ano 1836, intre no que xurdiron os primeiros concellos constitucionais, formando parte da provincia hist\u00f3rica de Betanzos. Posteriormente, no ano 1845, incorporouse a parroquia de Recemel, desvencell\u00e1ndose de Moeche, e, m\u00e1is tarde, no ano 1895, form\u00e1ronse as de Enchousas e Seixas, ao se dividir a parroquia principal.\nNa actualidade, As Somozas \u00e9 un concello rural, adicado \u00e1 agricultura e \u00e1 gander\u00eda e arrodeado de vales e monta\u00f1as que lle proporcionan un clima oce\u00e1nico con temperaturas agradables.\nO 19 de xaneiro do 2014, falece o actual alcalde Manuel Candocia Ramos, a causa dun infarto mentres presenciaba un partido do equipo do Uni\u00f3n Deportiva Somozas, do que tam\u00e9n era presidente.\nGoberno municipal.\nAo longo da democracia, Manuel Candocia non deixou nunca de ser alcalde das Somozas. Inicialmente, coa UCD e, xa na actualidade, co PP. Non s\u00f3 ven revalidando unha ampla maior\u00eda absoluta, sen\u00f3n que esta \u00e9, cando menos, abafante.\nDurante varias lexislaturas, e tam\u00e9n na que descorre entre 2007 e 2011, o PP conta con 8 concelleiros e existe un s\u00f3 grupo na oposici\u00f3n, o PSdeG-PSOE, cun \u00fanico concelleiro. Malia superar a barreira do 5% dos votos en 2007, o BNG non foi quen a\u00ednda de rachar con ese tradicional bipartidismo e entrar no Concello.\nEconom\u00eda.\nA econom\u00eda, a\u00ednda que marcadamente agr\u00edcola, vai perdendo peso a medida que vai medrando o Pol\u00edgono industrial das Somozas, onde se localizaron industrias dedicadas \u00e1s novas tecnolox\u00edas como a construci\u00f3n de aeroxeradores (Gamesa) e plantas de rexeneraci\u00f3n de materiais industriais e reciclaxe (a maior\u00eda do chapapote do Prestige ser\u00e1 tratado aqu\u00ed). Tam\u00e9n conta con explotaci\u00f3ns forestais de eucalipto, gando vac\u00fan e cultivos de kiwi e autoconsumo, que como moito, son vendidos nos mercados e feiras de Moeche e As Pontes de Garc\u00eda Rodr\u00edguez, transformaci\u00f3n da madeira en serradoiros e a existencia dunha embotelladora de leite.\nCase unha cuarta parte dos traballadores viaxan at\u00e9 As Pontes, pois est\u00e1n empregados por Endesa ou as s\u00faas empresas auxiliares.\nA poboaci\u00f3n \u00e9 moi dispersa e o lugar de maior tama\u00f1o, Igrexa, rolda os 100 habitantes.\nDeporte.\nA Uni\u00f3n Deportiva Somozas xoga na Segunda Divisi\u00f3n B Espa\u00f1ola (tempada 2015-16).\nLugares das Somozas.\nPara unha lista completa de todos os lugares do concello das Somozas vexa: Lugares das Somozas."}
{"id": "4943", "revid": "85894", "url": "https://gl.wikipedia.org/wiki?curid=4943", "title": "Valdovi\u00f1o", "text": "Valdovi\u00f1o \u00e9 un concello da provincia da Coru\u00f1a, pertencente \u00e1 comarca de Ferrol. Segundo o IGE no 2014 contaba con 6.796 habitantes . O seu xentilicio \u00e9 \u00ab\u00bb. \nOcupa unha franxa costeira desde a praia de Campelo ata a entrada da r\u00eda de Cedeira.\nNesta poboaci\u00f3n lev\u00e1ronse a cabo no s\u00e9culo XVIII (1767) os primeiros cultivos de patacas tra\u00eddas desde Am\u00e9rica.\nAs praias do termo municipal de Valdovi\u00f1o son moi populares polo seu paisaxe natural e entre os afeccionados ao surf. Entre elas, destacan o areal da Frouxeira, duns 3,6\u00a0km de lonxitude, e a praia de Pant\u00edn, onde anualmente cada mes de setembro se celebra o Pant\u00edn Classic, campionato internacional de surf que comezou a s\u00faa andaina en 1988.\nA lagoa da Frouxeira \u00e9 un destacado ecosistema de gran valor ornitol\u00f3xico por ser lugar de descanso de aves migratorias e de cr\u00eda dalgunhas especies de aves.\nToponimia.\nO nome do concello fai pensar a alg\u00fans nunha agricultura baseada na vide, as\u00ed \"val do vi\u00f1o\" ser\u00eda a orixe do top\u00f3nimo. Tam\u00e9n hai quen manexa outra hip\u00f3tese: \"val do Avi\u00f1o\", rego que atravesa o chan do municipio, se ben as \u00faltimas investigaci\u00f3ns indican que o nome prov\u00e9n do propietario dunha pequena explotaci\u00f3n agraria, chamado Baldovino, Baldovi\u00f1o ou Balduino, do cal hai abondosa documentaci\u00f3n nos textos medievais.\nHistoria.\nValdovi\u00f1o formou parte da Terra de Trasancos, desta \u00e9poca son os castros de:\nO actual concello de Valdovi\u00f1o foi formado coa uni\u00f3n de varias parroquias das xurisdici\u00f3ns da Terra de Trasancos e de Cedeira. A creaci\u00f3n do novo concello e o seu nome aparecen aprobados no Bolet\u00edn Oficial da Provincia da Coru\u00f1a do 20 de xu\u00f1o de 1836. Ao novo concello d\u00e9uselle o nome de Valdovi\u00f1o porque nesa parroquia non exist\u00eda ningunha entidade singular de poboaci\u00f3n con ese mesmo nome. \u00c1s veces, apareceu escrito en antigas actas e outros documentos con \"b\" (Baldovi\u00f1o), pero foi unicamente debido a erros ortogr\u00e1ficos.\nPreviamente, produc\u00edranse varios intentos de creaci\u00f3n de concellos en toda Espa\u00f1a, a gran maior\u00eda infrutuosos debido aos cambios pol\u00edticos; as\u00ed, en 1821 e en 1822, aparecen nomeados os concellos de Valdovi\u00f1o e Pant\u00edn no repartimento de impostos, a\u00ednda que, probablemente, non chegasen a funcionar como tales.\nA primeira casa consistorial estivo en San Bartolomeu de Lourido nun edificio que se vi\u00f1a utilizando como lugar de reuni\u00f3ns da xurisdici\u00f3n de Trasancos e que m\u00e1is tarde pasar\u00eda a ser c\u00e1rcere municipal.\nEn 1856, a Coroa Espa\u00f1ola pon a poxa a lagoa de Valdovi\u00f1o e os terreos que a arrodean. \u00c9 adquirida por Jos\u00e9 Pardo Baz\u00e1n, pai da escritora Emilia Pardo Baz\u00e1n, por 91.000 reais.\nEn 1930 comezan as obras da estrada \u00e1 praia da Frouxeira. Este mesmo ano comeza a extracci\u00f3n en Valdovi\u00f1o de pirita arsenical de prata e aur\u00edfera para a produci\u00f3n de ouro.\nEn 1940 proc\u00e9dese ao desartellado dos dous can\u00f3ns Vickers United do calibre 38,1 sitos en Meir\u00e1s; proced\u00e9ndose ao seu traslado a Alxeciras. Estes can\u00f3ns foron substitu\u00eddos por bater\u00edas antia\u00e9reas. En novembro de 1974, comeza o servizo de tra\u00edda de augas dende o encoro das Forcadas.\nO 8 de xullo de 1993 conced\u00e9uselle por vez primeira a Bandeira Azul \u00e1 praia da Frouxeira, s\u00edmbolo do important\u00edsimo desenvolvemento tur\u00edstico vivido no concello nas \u00faltimas d\u00e9cadas. En xullo de 1993, a lagoa da Frouxeira inscr\u00edbese no convenio Ramsar. Entre 1993 e 1994 constr\u00faese o faro de Punta Frouxeira.\nGoberno municipal.\nO alcalde m\u00e1is antigo do que existe documentaci\u00f3n \u00e9 Jos\u00e9 Sanjurjo e aparece citado o 23 de xullo de 1840.\nDende a s\u00faa creaci\u00f3n en 1836, e nos cen anos seguintes, a historia pol\u00edtica de Valdovi\u00f1o foi convulsa, con suspensi\u00f3ns da corporaci\u00f3n local, encarceramento de pol\u00edticos e persoal municipal ou manipulaci\u00f3ns nas elecci\u00f3ns. As irregularidades seguir\u00edanse a producir durante moitos anos, incluso durante o r\u00e9xime de Francisco Franco, cando d\u00e9ronse casos de rebeld\u00eda de concelleiros contra os alcaldes nomeados pola ditadura.\nEn abril de 1931 procl\u00e1mase a Segunda Rep\u00fablica en Valdovi\u00f1o. O primeiro alcalde do novo sistema pol\u00edtico foi Jos\u00e9 L\u00f3pez Rodr\u00edguez. As elecci\u00f3ns celebradas en 1931 deparan os seguintes resultados: 10 concelleiros do Partido Republicano Radical contra os 6 obtidos pola ORGA. Entre outubro e decembro de 1934 houbo dous alcaldes, d\u00faas corporaci\u00f3ns e d\u00faas casas consistoriais. Tivo que intervir o gobernador civil. Nas elecci\u00f3ns de 1935 pasan a ser de 8 Republicanos Radicais e 6 Republicanos Independentes - hab\u00eda d\u00faas vacantes -. En 1936 a corporaci\u00f3n municipal quedou constitu\u00edda por 14 concelleiros de Izquierda Republicana, un Galeguista e un socialista.\nO \u00faltimo alcalde da ditadura foi Jos\u00e9 Morales, que dirixiu a alcald\u00eda ata o 19 de abril de 1979, data na que \u00e9 nomeado Manuel Villarnovo. A primeira alcaldesa foi Mar\u00eda Elisa Garrido Cantarero (PSdeG-PSOE), que accedeu ao cargo o 17 de xu\u00f1o de 1995.\nTralas elecci\u00f3ns de maio de 2007, resultou elixida alcaldesa de Valdovi\u00f1o Mar\u00eda Isabel \u00c1lvarez Di\u00e9guez, de Terra Galega. Na noite anterior ao pleno de constituci\u00f3n, asinouse un pacto de goberno entre Terra Galega, Partido Popular e a Uni\u00f3n de Independentes de Valdovi\u00f1o.\nPatrimonio.\nA Casa Consistorial at\u00f3pase aloxada no interior dun edificio sito na Porta do Sol, constru\u00eddo polo arquitecto modernista ferrol\u00e1n Rodolfo Ucha Pi\u00f1eiro en 1945. \u00c9 un edificio de planta rectangular e tres alturas, que destaca polo corpo de planta cadrada, que sobresae do seu tellado en forma de torre, lugar onde sit\u00faanse o reloxo e o escudo do Concello.\nO pazo de Riva at\u00f3pase localizado no lugar que lle d\u00e1 nome, na parroquia de Valdovi\u00f1o. \u00c9 un pazo tradicional de arquitectura galega, de planta irregular formada por varios corpos e d\u00faas alturas, onde merecen especial menci\u00f3n, na s\u00faa entrada principal, os seus balc\u00f3ns de madeira pintados de cor verde e vermella. Ademais, conta con dous h\u00f3rreos, un reloxo de sol e o escudo da familia dos Ponce de Le\u00f3n, que fan lembrar o pasado se\u00f1orial deste edificio.\nO pazo de Timiraos \u00e9 outro dos exemplos destas casas se\u00f1oriais que salpican todo o concello de Valdovi\u00f1o. Na actualidade, despois dun longo proceso de restauraci\u00f3n, cons\u00e9rvase en moi bo estado. Merecen especial menci\u00f3n os escudos modernos da s\u00faa fachada principal, que nos aclara a orixe deste edificio.\nA capela de San Mamede \u00e9 un pequeno templo sen un estilo claramente definido. A s\u00faa planta rectangular dunha soa nave remata no presbiterio, onde destaca a decoraci\u00f3n do seu altar maior.\nA igrexa de Santa Eulalia de Valdovi\u00f1o at\u00f3pase localizada no alto dun outeiro, dende onde dom\u00ednase toda a zona e gran parte da praia e da lagoa da Frouxeira. \u00c9 un templo de estilo ecl\u00e9ctico e planta rectangular dunha soa nave, \u00e1 que se acaroan catro corpos utilizados como capelas laterais, \u00e1bsida hexagonal e coro alto.\nA lagoa da Frouxeira \u00e9 unha das zonas h\u00famidas m\u00e1is importantes de todo o Concello. Local\u00edzase ao p\u00e9 da praia da Frouxeira. Constit\u00fae un ecosistema de gran valor, no que habitan milleiros de aves, en especial, migratorias, que atopan na lagoa o lugar ideal para descansar e ani\u00f1ar. Foi declarada como Espazo Natural Protexido polo Convenio Ramsar.\nA igrexa de Santiago de Lago \u00e9 un templo de estilo barroco levantado no s\u00e9culo XVIII, con planta rectangular, d\u00faas capelas laterais, \u00e1bsida e sancrist\u00eda. Na s\u00faa fachada principal, merece especial atenci\u00f3n a fornela sita sobre a s\u00faa portada, coa imaxe do Santo e, no seu interior, sito no seu altar maior, g\u00e1rdase un retablo barroco.\nA igrexa de San Vicente de Meir\u00e1s \u00e9 un pequeno templo de planta rectangular cunha soa nave, d\u00faas capelas laterais, presbiterio e sancrist\u00eda, que destaca pola s\u00faa torre campanario de planta cadrada sita no centro da s\u00faa fachada principal e rematada en forma piramidal. O seu elemento de maior interese \u00e9 o retablo g\u00f3tico do seu altar maior.\nA igrexa de Santiago de Pant\u00edn \u00e9 un templo de estilo ecl\u00e9ctico con planta de cruz latina, unha soa nave, presbiterio e d\u00faas capelas laterais. Na s\u00faa fachada principal, \u00e1 que se atopa acaroada a unha das s\u00faas bandas unha torre campanario de planta cadrada e coroada por unha c\u00fapula, destaca, sita sobre a s\u00faa portada, un fornelo coa imaxe de Santiago. No seu interior g\u00e1rdanse, sitos nas s\u00faas capelas laterais, retablos neog\u00f3ticos.\nA igrexa de San marti\u00f1o de Vilarrube at\u00f3pase localizada sobre unha ladeira, arrodeada de \u00e1rbores no lugar de Adro. \u00c9 un templo de estilo barroco con planta rectangular dunha soa nave cuberta con b\u00f3veda de can\u00f3n, \u00e1bsida, d\u00faas capelas laterais e sancrist\u00eda. Destaca pola cor branca da s\u00faa fachada, que presenta unha torre campanario de planta circular e rematada por unha c\u00fapula. Merece especial menci\u00f3n o retablo neog\u00f3tico do seu altar maior, coas imaxes da Sagrada Familia e de San Marti\u00f1o, patr\u00f3n da igrexa.\nO pazo de Vilarrube at\u00f3pase sito nos arredores da igrexa de San Marti\u00f1o, sobre o cumio dun monte dominando toda a enseada de Esteiro. \u00c9 un edificio de grandes dimensi\u00f3ns e planta irregular fundado polas familias Pi\u00f1eiro e Maseda, cuxos escudos cons\u00e9rvanse na s\u00faa fachada. Merecen especial menci\u00f3n os xard\u00edns que arrodean todo o edificio e a pequena ermida sita no seu interior, que garda un interesante retablo barroco. Na actualidade, \u00e9 de propiedade privada, non podendo ser visitado.\nA ponte de Porto do Cabo local\u00edzase na parroquia de San Marti\u00f1o de Vilarrube. Foi constru\u00edda na \u00e9poca medieval e utilizada dende as s\u00faas orixes para salvar o r\u00edo Porto do Cabo, do que recibe o seu nome. Pos\u00fae dous arcos de medio punto, un deles de menor medida, utilizado nos medres do r\u00edo.\nEconom\u00eda.\nValdovi\u00f1o \u00e9 un concello con importante base agr\u00edcola, forestal e en menor medida gandeira. Nos \u00faltimos anos instalouse un parque e\u00f3lico no l\u00edmite con Nar\u00f3n. O concello tam\u00e9n ten unha grande importancia como lugar residencial e nos meses de ver\u00e1n unha importante ocupaci\u00f3n tur\u00edstica pola s\u00faa fermosa natureza. As empresas m\u00e1is importantes existentes en Valdovi\u00f1o son a qu\u00edmica Gairesa orixinaria do concello e a carpintar\u00eda C\u00e1ndido Hermida. Hai tam\u00e9n unha piscifactoria de Isidro de la Cal.\nLugares de Valdovi\u00f1o.\nPara unha lista completa de todos os lugares do concello de Valdovi\u00f1o vexa: Lugares de Valdovi\u00f1o."}
{"id": "4944", "revid": "85894", "url": "https://gl.wikipedia.org/wiki?curid=4944", "title": "Corcubi\u00f3n", "text": "Corcubi\u00f3n \u00e9 un concello galego, o m\u00e1is pequeno da provincia da Coru\u00f1a. Pertence \u00e1 comarca de Fisterra. Formado por tan s\u00f3 d\u00faas parroquias (Corcubi\u00f3n e Redonda) est\u00e1 atravesado pola estrada C-552 que o comunica cos municipios lim\u00edtrofes e coa capital provincial a 94\u00a0km. A vila foi declarada Conxunto Hist\u00f3rico-Art\u00edstico en 1985.\nDemograf\u00eda.\nSegundo o IGE a s\u00faa poboaci\u00f3n no 2014 era de 1.590 habitantes . O seu xentilicio \u00e9 \u00ab\u00bb.\nXeograf\u00eda.\nCorcubi\u00f3n as\u00e9ntase sobre unha pequena pen\u00ednsula que, con forma rectangular e rodeada polo concello de Cee, penetra no oc\u00e9ano Atl\u00e1ntico entre a enseada de Estorde e a r\u00eda. Neste pequeno territorio os relevos m\u00e1is elevados roldan os 150 e 200 m. de altitude, localiz\u00e1ndose no centro da pen\u00ednsula, desde onde descenden cara ao mar. Na ladeira orientada ao mediod\u00eda, ao abrigo dos ventos e temporais, est\u00e9ndese a vila de Corcubi\u00f3n.\nA costa \u00e9 fundamentalmente rochosa, coa excepci\u00f3n do tramo correspondente \u00e1 r\u00eda que, por esta beira, comeza no Cabo de Cee e onde, tras un sector de costa alta onde se atopa o castelo do Cardeal, atop\u00e1monos na praia de Quenxe e a continuaci\u00f3n o porto da vila. Este terreo, antes con m\u00e1is espazo cultivado, est\u00e1 recuberto principalmente por unha espesa masa forestal (pi\u00f1eiro e eucalipto)\nPartido xudicial.\n\u00c9 cabeceira do Partido xudicial de Corcubi\u00f3n, que abarca os municipios de Camari\u00f1as, Cee, Corcubi\u00f3n, Dumbr\u00eda, Fisterra, Mux\u00eda, Vimianzo e Zas. O municipio de Carnota tam\u00e9n se incl\u00fae na zona electoral de Corcubi\u00f3n nas elecci\u00f3ns para a deputaci\u00f3n provincial.\nEconom\u00eda.\nA estrutura econ\u00f3mica \u00e9 moi sinxela e v\u00e9n determinada pola funci\u00f3n administrativa, por iso \u00e9 polo que a distribuci\u00f3n da poboaci\u00f3n activa mostre un predominio do sector terciario. O ostentar a cabeceira de partido xudicial favoreceu a existencia dunha serie de servizos como notar\u00eda, rexistro da propiedade, salas de xulgado, oficina de extensi\u00f3n agraria, recadaci\u00f3n etc. Tam\u00e9n \u00e9 destacable a importancia dos servizos relacionados co turismo para o cal o municipio, e en xeral toda a zona, ofrece unhas condici\u00f3ns naturais moi atractivas.\nA econom\u00eda local complem\u00e9ntase con algunhas pequenas industrias que, xunto coas do concello veci\u00f1o de Cee, dan emprego ao resto da poboaci\u00f3n activa. Con relaci\u00f3n ao porto, tradicionalmente pesqueiro e comercial, viu reducida a s\u00faa actividade a un escaso tr\u00e1fico pesqueiro.\nPatrimonio.\nO m\u00e1is destacado \u00e9 o conxunto de casas que, situadas no casco antigo, constit\u00faen unha bela mostra de arquitectura civil e reflexo do auxe econ\u00f3mico que viviu a vila durante o s\u00e9culo XVIII, data na que foron constru\u00eddas a maior\u00eda delas.\nO edificio da casa consistorial foi custeado polo emigrante Jos\u00e9 Carrera en 1924, coa intenci\u00f3n de facer un asilo e unha Escola de Artes e Oficios. Foi dese\u00f1ada por Eduardo Rodr\u00edguez seguindo a tipolox\u00eda dos colexios da \u00e9poca: a partir dun corpo central cadrado, desenv\u00f3lvense as d\u00faas \u00e1s sim\u00e9tricas, acollendo cada unha as diferentes aulas para rapaces e rapazas respectivamente. O espazo central estaba marcado pola capela, estando o andar superior ocupado polas vivendas.\nA fachada consta dun corpo central m\u00e1is avanzado, enmarcado por dous pares de pilastras corintias que act\u00faan como contrapunto vertical fronte \u00e1 horizontalidade que imp\u00f3n o volume das \u00e1s. O acceso ao edificio real\u00edzase a trav\u00e9s dunha escalinata central con d\u00faas ramplas laterais.\nO edificio foi remodelado en 1967 e ampliado en 2001.\nO castelo do Cardenal at\u00f3pase en punta Pi\u00f3n, f\u00f3ra do n\u00facleo, na estrada que percorre a costa.\nA s\u00faa construci\u00f3n comezou en 1741 baixo a direcci\u00f3n de La Ferriere, sendo rematado por Francisco Llovet e Carlos Lemaur. Na actualidade \u00e9 unha propiedade privada.\nA s\u00faa misi\u00f3n era defender a entrada da r\u00eda xunto co castelo do Pr\u00edncipe, na Ameixenda (Cee). Forman parella, permitindo mediante fogo cruzado a defensa da r\u00eda. Estaba fortificado con doce can\u00f3ns montados, e ti\u00f1a capacidade para noventa e seis homes. A tradici\u00f3n oral fala dunha cadea que unir\u00eda as d\u00faas fortificaci\u00f3ns, esta ao ser tensada impedir\u00eda o paso das naves inimigas.\nA igrexa parroquial de San Marcos de Corcubi\u00f3n \u00e9 orixinariamente rom\u00e1nica do s\u00e9culo XII, pero nela predominan os elementos g\u00f3ticos.\nA igrexa parroquial de San Pedro de Redonda \u00e9 rom\u00e1nica do s\u00e9culo XII, con pinturas tard\u00edas (s\u00e9culo XVII) na b\u00f3veda e o muro da \u00e1bsida.\nA capela do Pilar foi constru\u00edda en 1931. De estilo ecl\u00e9ctico, foi mandada edificar por Pilar Hermida Orbea como dependencia anexa ao Asilo de Anci\u00e1ns Pobres Desamparados, que fora constru\u00eddo en 1925 en memoria do seu home, Emilio Alonso. A nave presenta unha planta rectangular, con nave \u00fanica e unha pequena sancrist\u00eda detr\u00e1s do presbiterio. O edificio foi rehabilitado en 1989 polo Concello para ser auditorio municipal, pero a posterior construci\u00f3n da Casa Da Cultura relegou \u00e1 Capela do Pilar desta funci\u00f3n.\nA capela de Santo Ant\u00f3n foi erixida en 1684 por Domingo Dur\u00e1n e reconstru\u00edda en varias ocasi\u00f3ns.\n\u00c9 un pequeno templo de estilo barroco, de planta rectangular cunha capela maior que ocupa a s\u00faa totalidade, e cuberta de madeira a d\u00faas augas con tella. No interior cons\u00e9rvase do primitivo retablo unha imaxe policromada de Santo Ant\u00f3n, datada no \u00faltimo terzo do s\u00e9culo XVII.\nForma conxunto cun cruceiro do s\u00e9culo XVIII.\nLugares de Corcubi\u00f3n.\nPara unha lista completa de todos os lugares do concello de Corcubi\u00f3n vexa: Lugares de Corcubi\u00f3n."}
{"id": "4945", "revid": "85894", "url": "https://gl.wikipedia.org/wiki?curid=4945", "title": "Dumbr\u00eda", "text": "Dumbr\u00eda \u00e9 un concello da provincia da Coru\u00f1a, pertencente \u00e1 comarca de Fisterra, na Costa da Morte. Segundo o IGE a s\u00faa poboaci\u00f3n no 2019 era de 2.983 habitantes . O seu xentilicio \u00e9 .\nXeograf\u00eda.\nO concello ten unha superficie de 125\u00a0km\u00b2, e abrangue sete parroquias. Os n\u00facleos de poboaci\u00f3n m\u00e1is importantes local\u00edzanse arredor dos vales dos r\u00edos Castro e Xallas e o seu principal n\u00facleo urbano \u00e9 a vila costeira do \u00c9zaro. Dumbr\u00eda sit\u00faase no Cami\u00f1o de Santiago cara a Fisterra e Mux\u00eda, a uns setenta quil\u00f3metros de Santiago de Compostela.\nNo concello est\u00e1 a desembocadura do r\u00edo Xallas, o \u00fanico r\u00edo de Europa que desemboca en fervenza: a fervenza do \u00c9zaro. As augas do Xallas est\u00e1n retidas polos encoros da Fervenza, da Ponte Olveira, Castrelo e Santa Ux\u00eda. No \u00faltimo tramo, o r\u00edo salva un desnivel de 155 metros, e a altura da fervenza \u00e9 de 40 metros.\nO concello ten clima oce\u00e1nico, con temperaturas suaves reguladas pola proximidade do mar. Parte do territorio de Dumbr\u00eda est\u00e1 inclu\u00eddo na zona especial de conservaci\u00f3n (ZEC) Carnota - Monte Pindo, que forma parte da Rede Natura 2000.\nNa flora da zona de bosque predomina o pi\u00f1eiro, canda o carballo, o loureiro ou o acivro. Nas proximidades \u00e1 costa as masas arb\u00f3reas deixan paso a matagueiras de toxo e eric\u00e1ceas. Tres singularidades bot\u00e1nicas son o carballo anano, a herba hidr\u00f3fila \"Isoetes Longissimum\" \u2014que ocupa os r\u00edos con augas ben osixenadas\u2014, e a \"Drosera Anglica\".\nA fauna do concello incl\u00fae mam\u00edferos como lebres, coellos, xabar\u00eds e mesmo lontras e lobos. No encoro do Xallas hai poboaci\u00f3ns de aves de zonas h\u00famidas como aves rapaces, patos ou garzas. Entre os anfibios abunda unha gran variedade de ras, asentadas no encoro de Ponte Olveira. Son tam\u00e9n frecuentes aves como os mouchos e as curuxas. Nos r\u00edos hai sobre todo troitas e escalos.\nO territorio ten unha orograf\u00eda diversa, con praias de area fina na costa, e macizos de granito como o Monte Pindo, desde onde se contempla a r\u00eda de Muros e Noia.\nHistoria.\nOs vestixios humanos m\u00e1is antigos son o dolmen de Pedra da Arca, da \u00e9poca do megalitismo. Hai en total 33 m\u00e1moas, entre elas o conxunto do Prado do Rei e Pedra do Boi, a car\u00f3n da ermida de San Pedro M\u00e1rtir, e en Bustelo. Da Idade de Bronce \u00e9 o o petr\u00f3glifo de Pedra Ancha.\nDo per\u00edodo castrexo destacan os castros das Teixoeiras, o castelo de Logoso, o castro de Regoelle, o de Berdeogas ou o de Alvarellos. Este \u00faltimo foi romanizado, e nel apareceu unha ara de 52\u00a0cm cunha inscrici\u00f3n co texto \"Consagro aos deuses, Manes Rufo puxo esta ara como ofrenda\".\nA primeira menci\u00f3n documental de Dumbr\u00eda \u00e9 do ano 868, no documento de Tructinio, citada como \"Santa Eulalia in Donobria\". Tam\u00e9n aparece mencionada na relaci\u00f3n de parroquias da antiga diocese de Iria Flavia. Na Baixa Idade Media as terras de Olveira e Olveiroa aparecen vencelladas aos dominios do bispo de Compostela, e nesta \u00faltima parroquia, que a\u00ednda conserva trazas dun urbanismo medieval, hab\u00eda unha torre de defensa, ou casa forte, para controlar o paso sobre o r\u00edo Xallas. A parroquia de Buxantes pertenc\u00eda ao mosteiro de San Marti\u00f1o Pinario, xunto co mosteiro de Moraime (Mux\u00eda). A aldea de Hospital debe o seu nome a un albergue para peregrinos, doado polo seu fundador ao cabido compostel\u00e1n.\nNo Antigo R\u00e9xime a maior\u00eda das parroquias de Dumbr\u00eda pertenc\u00edan \u00e1 xurisdici\u00f3n de Corcubi\u00f3n, rexentada polo conde de Altamira.\nDurante a guerra da Independencia espa\u00f1ola as tropas francesas cruzaron o r\u00edo Xallas pola Ponte Olveira cami\u00f1o de Cee e Corcubi\u00f3n, derrotando a cativa resistencia ofrecida polos guerrilleiros. Despois destru\u00edron as aldeas de Olveiroa e Hospital, matando a moitos dos seus habitantes. Tam\u00e9n queimaron o lugar da Fonte Santa. Un dos l\u00edderes guerrilleiros era o p\u00e1rroco do \u00c9zaro.\nA comezos do s\u00e9culo XX instal\u00e1ronse ao p\u00e9 do Xallas as primeiras centrais hidroel\u00e9ctricas da zona, que fan del na actualidade un dos r\u00edos m\u00e1is aproveitados para a produci\u00f3n el\u00e9ctrica.\nPatrimonio.\nDentro da arquitectura relixiosa destaca o estilo barroco, como manifestaci\u00f3n dunha \u00e9poca de bonanza econ\u00f3mica. Sobranceira \u00e9 a igrexa de San Pedro de Buxantes, atribu\u00edda a Domingo Antonio de Andrade e asociada ao Cami\u00f1o de Santiago. Tam\u00e9n son de influencia do barroco compostel\u00e1n os retablos de Santa Baga de Dumbr\u00eda e de San Mamede de Salgueiros, divididos en tres alturas coa parte central ocupada pola imaxe do titular do templo e arrodeados pola decoraci\u00f3n con motivos xacobeos propios da escola compostel\u00e1. Dentro das imaxes cabe citar a san Sadurni\u00f1o do \u00c9zaro \u2014s\u00e9culo XVIII\u2014 ou o Santiago Peregrino de Santiago de Berdeogas.\nDentro do patrimonio civil destaca a ponte de Ponte Olveira, dos s\u00e9culos XVII e XVIII. Est\u00e1 constru\u00edda en pedra de canter\u00eda, cuns cinco metros de ancho e tres arcos de medio punto de doce metros de luz e uns sete metros de altura na s\u00faa parte m\u00e1is elevada. Tam\u00e9n destacan a Casa da Vacariza, casa Curi\u00f1a e as casas reitorais de Berdeogas e Dumbr\u00eda. M\u00e1is actuais son o albergue de peregrinos de Olveiroa, os centros culturais de Berdeogas e Olveira e o Centro de Interpretaci\u00f3n Tur\u00edstica de Ponte Olveira.\nOutras construci\u00f3ns de interese etnogr\u00e1fico son as cabaceiras ou cabazos de Berdeogas, Olveira, Olveiroa, Buxantes e Salgueiros, os pombais de Berdeogas e A Farrapa, e os cruceiros de Berdeogas, Fonte Santa, Olveira, Olveiroa, Marco do Couto, Figueiroa e Salgueiros.\nEconom\u00eda.\nA estrutura econ\u00f3mica est\u00e1 moi diversificada, a\u00ednda que predomina o sector primario con tradici\u00f3n agr\u00edcola-gandeira. O sector industrial destaca en Buxantes, e no \u00c9zaro conc\u00e9ntrase o sector servizos, principalmente comercio e hostaler\u00eda.\nO CEIP Santa Eulalia de Dumbr\u00eda \u00e9 o centro escolar de educaci\u00f3n primaria.\nNo concello poden practicarse deportes acu\u00e1ticos como o pirag\u00fcismo e a pesca. No r\u00edo Xallas ten lugar o aberto de pesca \u00e1 mosca por parellas, e nel celebrouse o Campionato Galego de Pirag\u00fcismo.\nFestas.\nCada parroquia celebra as s\u00faas festas patronais de car\u00e1cter relixioso: Santiago en Berdeogas e Olveiroa, San Pedro en Buxantes, Santa Baia en Dumbr\u00eda, San Sadurni\u00f1o no \u00c9zaro, San Marti\u00f1o en Olveira e San Mamede en Salgueiros. Tam\u00e9n destacan as romar\u00edas da Virxe das Neves, a de Santa Luc\u00eda e a da Nosa Se\u00f1ora do Mar. O entroido de Dumbr\u00eda ten sona na comarca.\nDentro da gastronom\u00eda sobresaen o peixe e o marisco, con pratos como a caldeirada mari\u00f1eira. Tam\u00e9n a carne destaca pola calidade dos seus pastos e pola caza.\nLugares de Dumbr\u00eda.\nPara unha lista completa de todos os lugares do concello de Dumbr\u00eda vexa: Lugares de Dumbr\u00eda."}
{"id": "4946", "revid": "85894", "url": "https://gl.wikipedia.org/wiki?curid=4946", "title": "Fisterra", "text": "Fisterra (do lat\u00edn \"finis terrae\" 'fin da terra') \u00e9 un concello da provincia da Coru\u00f1a, pertencente \u00e1 comarca de Fisterra. Segundo o IGE en 2017 ti\u00f1a 4734 habitantes . O seu xentilicio \u00e9 \u00ab\u00bb.\nToponimia.\nO top\u00f3nimo ten orixe latina, de \"finis terrae\" 'fin da terra'. Antigamente pens\u00e1base que o cabo Fisterra era o punto m\u00e1is occidental do mundo co\u00f1ecido, ao veren as lexi\u00f3ns romanas o afundimento do sol nas augas do oc\u00e9ano Atl\u00e1ntico.\nXeograf\u00eda.\nO municipio de Fisterra \u00e9 unha pen\u00ednsula que penetra no oc\u00e9ano Atl\u00e1ntico. O seu relevo \u00e9 bastante accidentado e alcanza a m\u00e1xima altitude nos montes pr\u00f3ximos a Cee (Seoane, 249 m; San Xo\u00e1n, 247 m; Veladoiro, 241 m) e no Facho (247 m), onde descende bruscamente cara ao mar configurando esa paisaxe en\u00e9rxica e ata abrupta, que singulariza o concello. Entre ambos os bloques gran\u00edticos est\u00e9ndese o istmo de Langosteira, formado por sedimentos cuaternarios.\nNa costa suc\u00e9dense grandes areais (O Rostro, Mar de F\u00f3ra, Lagosteira, Sardi\u00f1eiro) e abruptos cant\u00eds entre os que sobresaen o Cabo da Nave, o Faro e o Monte Facho.\nClima.\nO r\u00e9xime termopluviom\u00e9trico \u00e9 o t\u00edpico deste sector costeiro, temperaturas suaves (14,4\u00a0\u00b0C de media) e precipitaci\u00f3ns que non superan os 1000\u00a0mm, sendo un dos enclaves menos pluviosos da costa galega.\nHistoria.\nOs restos arqueol\u00f3xicos achados nas parroquias de San Marti\u00f1o e San Vicente de Duio fixeron pensar na existencia dun importante asentamento lacustre que m\u00e1is tarde ser\u00eda romanizado. Nestas parroquias atop\u00e1ronse restos do que ser\u00eda a v\u00eda romana \"per loca maritima\" que conduc\u00eda ata a fin da terra co\u00f1ecida onde, segundo a lenda, estar\u00eda o \"Promontorium Nerium\" e o \"Ara Solis\" lugar de adoraci\u00f3n ao Sol constru\u00eddo polos fenicios e supostamente mandado destru\u00edr polo Ap\u00f3stolo Santiago, nome que mant\u00e9n a praza da vila.\nDesde a idade media estas terras convert\u00e9ronse en termo do peregrino xacobeo, que prolongaba ata aqu\u00ed o seu cami\u00f1o para venerar as reliquias de San Guillerme e a imaxe do Santo Cristo. Segundo Benjam\u00edn Trillo Trillo, O cami\u00f1o de Santiago \u00e9 o resultado da cristianizaci\u00f3n dun ancestral cami\u00f1o pag\u00e1n para ver morrer o Sol na fin do mundo. Co fin de acoller os numerosos peregrinos, en 1749 constru\u00eduse o Hospital de Peregrinos da nosa Se\u00f1ora do Rosario. Os peregrinos e peregrinas que fan o cami\u00f1o de Santiago adoitan rematar aqu\u00ed a s\u00faa viaxe.\nA tradici\u00f3n oral mestura lendas de tem\u00e1tica relixiosa, mar\u00edtima e p\u00e9trea, como as da ermida de San Guillerme, a Orca Vella, Pedras Santas, Santo Cristo de Fisterra ou a cidade de Dugium.\nEn 1544 houbo unha batalla contra os franceses. En 1805 os franceses foron aliados contra os ingleses, e en 1809 distingu\u00edronse pola resistencia contra a invasi\u00f3n francesa, a\u00ednda que non puideron evitar o desmantelamento do castelo de San Carlos, constru\u00eddo no s\u00e9culo XVII para a defensa do porto.\nPatrimonio.\nA vila de Fisterra est\u00e1 formada por un n\u00facleo antigo crecido en anfiteatro sobre o peirao.\nO castelo de San Carlos foi constru\u00eddo a mediados do s\u00e9culo XVIII dentro dun plan defensivo da r\u00eda de Corcubi\u00f3n xunto co castelo do Pr\u00edncipe, en Ameixenda (Cee) e o castelo do Cardeal, en Corcubi\u00f3n.\nDese\u00f1ado polos enxe\u00f1eiros Lemaur e Exarch, en 1757 iniciouse a s\u00faa construci\u00f3n, co reformulamento xeral, a explanaci\u00f3n do soar, a cimentaci\u00f3n sobre rocha a base de pedra e barro e un tramo de muralla. Ten forma irregular para adaptarse ao terreo rochoso sobre o que est\u00e1 asentado.\nFoi rematado en 1767, por Real Orde de Carlos III. No asalto franc\u00e9s a Fisterra durante a Guerra da Independencia Espa\u00f1ola sufriu un incendio que comportou a s\u00faa destruci\u00f3n. Ata ent\u00f3n contaba con tres frontes e unha nave interior coa dependencia do oficial, o cuartel e a polvoreira. Posteriormente reformouse a nave central, e foi restaurado recentemente.\nEconom\u00eda.\nFisterra, terra de gran tradici\u00f3n mar\u00edtima, vive cara ao mar. O peirao da vila acolle boa parte da actividade econ\u00f3mica. A frota est\u00e1 formada por pequenos barcos de baixura que utilizan diversas artes de pesca coma o palangre, nasas ou vetas, poxando as capturas na lonxa e xunto co turismo, xera unha demanda de servizos, avituallamento de barcos, carga e descarga, hostalar\u00eda, administraci\u00f3n, etc., que d\u00e1 ocupaci\u00f3n a boa parte da poboaci\u00f3n.\nOs restantes sectores, a agricultura de subsistencia, a industria e construci\u00f3n completan o cadro econ\u00f3mico do municipio.\nLugares de Fisterra.\nPara unha lista completa de todos os lugares do concello de Fisterra vexa: lugares de Fisterra.\nPraias.\nO territorio do municipio \u00e9 principalmente rodeado polo mar e ofrece excelentes praias, dependendo da posici\u00f3n con augas fortes ou tranquilos (na sombra do cabo Fisterra)."}
{"id": "4947", "revid": "85894", "url": "https://gl.wikipedia.org/wiki?curid=4947", "title": "Mux\u00eda", "text": "Mux\u00eda \u00e9 un concello da provincia da Coru\u00f1a, pertencente \u00e1 comarca de Fisterra. Segundo o IGE a s\u00faa poboaci\u00f3n no 2014 era de 5.068 habitantes . O seu xentilicio \u00e9 \u00ab\u00bb.\nPatrimonio cultural de Mux\u00eda.\nO concello de Mux\u00eda ten un importante patrimonio cultural no que podemos sinalar como predominante o patrimonio relixioso de \u00e9poca rom\u00e1nica coas igrexas de San Cristovo de Nemi\u00f1a, San Xiao de Moraime, Santa Leocadia de Frixe, Santa Mar\u00eda de Morquint\u00e1n, Santa Mar\u00eda (esta \u00faltima de estilo rom\u00e1nico de transici\u00f3n) e San Marti\u00f1o de Oz\u00f3n (posteriormente transformada) entre outras. Ademais o concello tam\u00e9n conta con dous mosteiros, o mosteiro de Moraime e o mosteiro de Santa Mar\u00eda de Oz\u00f3n.\nMais de entre todos os edificios relixiosos muxi\u00e1ns o m\u00e1is co\u00f1ecido \u00e9 o santuario da Virxe da Barca por ser punto de peregrinaci\u00f3n desde o s\u00e9culo XI ou XII, peregrinaci\u00f3n que co paso do tempo deu lugar \u00e1 actual Romar\u00eda da Barca que combina celebraci\u00f3ns relixiosas e pag\u00e1s na vila durante os mesmos d\u00edas.\nLugares de Mux\u00eda.\nPara unha lista completa de todos os lugares do concello de Mux\u00eda vexa: Lugares de Mux\u00eda."}
{"id": "4948", "revid": "85894", "url": "https://gl.wikipedia.org/wiki?curid=4948", "title": "Cee", "text": "Cee \u00e9 un concello da provincia da Coru\u00f1a, pertencente \u00e1 comarca de Fisterra. Segundo o IGE en 2020 ti\u00f1a 7.550 habitantes. O seu xentilicio \u00e9 \u00ab\u00bb.\nXeograf\u00eda.\nO concello est\u00e9ndese entre a abrupta costa setentrional, onde se abre a r\u00eda de Lires e a regardada r\u00eda de Corcubi\u00f3n \u00e1 que se asoma polas enseadas de Sardi\u00f1eiro e Cee.\nAs maiores altitudes local\u00edzanse no l\u00edmite oriental con Dumbr\u00eda (Alto de Montemaior 405 m, Monte de San Pedro 370 m) e no sector central, alto de Toba 305 m, desde onde o relevo descende bruscamente cara \u00e1 plataforma litoral, estreita e sinuosa, onde se localiza a poboaci\u00f3n.\nA rede hidrogr\u00e1fica est\u00e1 organizada en d\u00faas concas, a meridional f\u00f3rmana os r\u00edos Cee e Brens que desembocan na r\u00eda de Corcubi\u00f3n e a setentrional, os r\u00edos Castro e Lires, que verten na r\u00eda de Lires.\nO municipio ao asomarse ao mar por tres fragmentos de costa separados ofrece unha paisaxe variada: a r\u00eda de Lires no noroeste, a praia de Estorde na enseada fisterr\u00e1n e a beira oriental da r\u00eda de Corcubi\u00f3n, desde a vila de Cee ata a enseada de \u00c9zaro. Pese a atoparse dentro da chamada Costa da Morte estes tres tramos ofrecen caracter\u00edsticas diferenciadas, de acordo coa s\u00faa posici\u00f3n nunha zona de transici\u00f3n entre as R\u00edas Altas e as Baixas, onde hai praias de augas tranquilas, moi frecuentadas no ver\u00e1n.\nToponimia.\nO top\u00f3nimo Cee vir\u00eda dun hidr\u00f3nomo prerromano c\u00e9ltico-galaico cunha ra\u00edz indoeuropea \"*kei\u2011\" co significado de \u2018augas en movemento\u2019 segundo documenta Edelmiro Bascuas e vir\u00eda dun medieval \"Cea\" ou \"Ceia\" como se atopa nun documento de 1178 como \"villas de Ceia in Nemancis\". Outra hip\u00f3tese menos prob\u00e1bel bas\u00e9anse no seseo do top\u00f3nimo, polo que See derivar\u00eda dunha forma latina \"sinus\" \u2018seo\u2019 (palabra que a\u00ednda se utiliza na actualidade polos mari\u00f1eiros para designar unha enseada).\nHistoria.\nHai abondosa documentaci\u00f3n sobre Cee no [[s\u00e9culo XVI]], momento en que ti\u00f1a moita importancia a [[pesca]], especialmente a de [[cet\u00e1ceo]]s. Foi ent\u00f3n cando se constru\u00edu a igrexa parroquial, de estilo g\u00f3tico tard\u00edo. O templo foi reconstru\u00eddo logo da desfeita provocada polos franceses na [[Guerra da Independencia Espa\u00f1ola]], conservando algunhas partes da edificaci\u00f3n primitiva.\nCultura.\n[[Ficheiro:factor\u00eda baleeira de caneli\u00f1as.jpg|miniatura|Factor\u00eda de Caneli\u00f1as ]]\nLugares de Cee.\nPara unha lista completa de todos os lugares do concello de Cee vexa: [[Lugares de Cee]].\nV\u00e9xase tam\u00e9n.\nLigaz\u00f3ns externas.\n[[Categor\u00eda:Cee|*]]\n[[Categor\u00eda:Top\u00f3nimos de concellos galegos con etimolox\u00eda]]"}
{"id": "4950", "revid": "5863", "url": "https://gl.wikipedia.org/wiki?curid=4950", "title": "Cu\u00e1ntica", "text": ""}
{"id": "4953", "revid": "54336", "url": "https://gl.wikipedia.org/wiki?curid=4953", "title": "Nadal", "text": "O Nadal (do lat\u00edn \"dies natalis\" 'd\u00eda do nacemento') \u00e9 unha festa cristi\u00e1 que conmemora o nacemento de Xes\u00fas de Nazaret. A Igrexa cat\u00f3lica latina, as Igrexas protestantes e a maior\u00eda das Igrexas ortodoxas cel\u00e9brana o 25 de decembro. Algunhas Igrexas ortodoxas e cat\u00f3licas orientais cel\u00e9brana o 7 de xaneiro, xa que non aceptan o calendario gregoriano.\nData.\nA data orixinal de celebraci\u00f3n do Nadal na tradici\u00f3n cristi\u00e1 oriental era o 6 de xaneiro, xunto coa Epifan\u00eda, e segue a ser as\u00ed no calendario lit\u00farxico da Igrexa apost\u00f3lica armenia, e festividade p\u00fablica en Armenia. En 2013 hai unha diferenza de 13 d\u00edas entre o actual calendario gregoriano e o calendario xuliano. Aqueles pa\u00edses e Igrexas que empregan o calendario xuliano (ou equivalentes) celebran, xa que logo, o Nadal e a Epifan\u00eda o 25 de decembro e o 6 de xaneiro respectivamente, que corresp\u00f3ndense co 7 e o 19 de xaneiro do calendario xuliano. Por esta raz\u00f3n Exipto, Etiop\u00eda, Eritrea, Rusia, Xeorxia, Ucra\u00edna, Serbia, Macedonia e Moldova celebran o Nadal cando no calendario gregoriano \u00e9 o 7 de xaneiro. As Igrexas ortodoxas de Bulgaria, Grecia, Roman\u00eda, Antioqu\u00eda, Alexandr\u00eda, Albania, Finlandia e Am\u00e9rica celebran o Nadal o 25 de decembro no calendario xuliano revisado, que corresp\u00f3ndese tam\u00e9n co 25 de decembro do gregoriano.\nHistoria e caracter\u00edsticas.\nOrixe.\nO Nadal ten a s\u00faa orixe nunha festividade pag\u00e1, cando a humanidade festexaba o solsticio de inverno, o nacemento da luz e con ela o revivir da terra e a garant\u00eda das vindeiras colleitas. A cultura romana adoptou as celebraci\u00f3ns na mesma data. Posteriormente o cristianismo asimilou a data da celebraci\u00f3n como d\u00eda do nacemento de Cristo, mesturando ritos populares con outros novos. As celebraci\u00f3n actuais mesturan, logo, ritos pag\u00e1ns (tiz\u00f3n de Nadal, \u00e1rbore de Nadal, Apalpador, Pap\u00e1 Noel...) con relixiosos (nacemento de Xes\u00fas, Bel\u00e9n, D\u00eda de Reis...). \nCristianismo.\nSegundo os Evanxeos, Xes\u00fas naceu en Bel\u00e9n de Xudea. Seus pais foron Mar\u00eda e Xos\u00e9, estando estes de viaxe para seren rexistrados no censo romano. O nacemento de Xes\u00fas, de acordo cos seus seguidores, cumpr\u00eda as profec\u00edas xud\u00edas sobre a chegada dun mes\u00edas que redimir\u00eda o mundo do pecado.\nAs s\u00faas orixes rem\u00f3ntanse ao espallamento da relixi\u00f3n cristi\u00e1 no s\u00e9culo II: os romanos celebraban o d\u00eda 25 o \"Natalis Solis Invicti\" 'nacemento do sol invicto'; por outra banda, os pobos xerm\u00e1nicos celebraban unha festa pag\u00e1 no solsticio de inverno. Ben puido ser que a Igrexa decidise facer coincidir as datas.\nA noite do 24 de decembro a igrexa cat\u00f3lica celebra a misa do galo que conmemora o nacemento de Xesucristo. Por\u00e9n, nos pa\u00edses occidentais no \u00faltimo s\u00e9culo cel\u00e9brase o Nadal dende o 24 de decembro ata o d\u00eda de Reis o 6 de xaneiro como unha festa de reuni\u00f3n familiar e cun compo\u00f1ente comercial importante, perdendo en gran medida o esp\u00edrito relixioso."}
{"id": "4954", "revid": "5863", "url": "https://gl.wikipedia.org/wiki?curid=4954", "title": "AK-47", "text": "O AK-47, acr\u00f3nimo de Avtomat Kalashnikova, modelo 1947 (do ruso \u0410\u0432\u0442\u043e\u043c\u0430\u0442 \u041a\u0430\u043b\u0430\u0448\u043d\u0438\u043a\u043e\u0432\u0430 \u043e\u0431\u0440\u0430\u0437\u0446\u0430 1947 \u0433\u043e\u0434\u0430), \u00e9 un fusil de asalto sovi\u00e9tico dese\u00f1ado por Mikhail Kalashnikov do que se realizou o primeiro prototipo en 1946. Kalashnikov fora combatente ruso durante a segunda guerra mundial e durante unha convalecencia nun hospital comezou a realizar dese\u00f1os de armas. O AK-47 converteuse no rifle oficial da URSS entre 1949 e 1978, e na arma lixeira por excelencia .\nHistoria.\nKalashnikov durante a s\u00faa estancia no hospital para se recuperar dunhas feridas de gravidade nun brazo que lle provocara unha bomba, comezou a realizar dese\u00f1os para fabricar un novo rifle, xa que as anticuadas carabinas sovi\u00e9ticas eran de dif\u00edcil uso e daban todo tipo de complicaci\u00f3ns \u00f3s soldados do Ex\u00e9rcito Vermello. Ent\u00f3n, Kalashnikov realizou o dese\u00f1o dun fusil baseado no M1 Garand estadounidense pero o ex\u00e9rcito sovi\u00e9tico adoptou o dese\u00f1o de Sergei Gavrilovich Simonov que deu lugar ao SKS, \"AK-47\", pero o ex\u00e9rcito precisaba un verdadeiro rifle de asalto. Kalashnikov e o seu equipo enviaron varios dese\u00f1os, chamados AK-1 e AK-2 que pasaron \u00e1 seguinte rolda, pero no modelo de 1947 realiz\u00e1ronse modificaci\u00f3ns ga\u00f1ando en eficacia. En 1949, o modelo usa cartuchos de 7.62 x 39\u00a0mm, e permite o disparo totalmente autom\u00e1tico, o que o converteu no primeiro rifle de asalto despois do MP 44, o Ex\u00e9rcito Vermello adoptouna como arma principal da infanter\u00eda, substitu\u00edndo ao subfusil PPSh-41, a\u00ednda que non foi ata 1954 cando entrou en servizo a grande escala. Posteriormente os pa\u00edses do Pacto de Varsovia elix\u00edrona como arma regulamentaria para os seus ex\u00e9rcitos durante a guerra fr\u00eda. Debido ao seu excelente rendemento, o AK-47 converteuse na espi\u00f1a dorsal do Ex\u00e9rcito Vermello. O fusil foi mellorado; hai varias versi\u00f3ns como o AKM, M1986 PA, RPK, Tipo 56 ou Tipo 58 e varios construtores de armas inspir\u00e1ronse no seu dese\u00f1o para crearen novos fus\u00eds baseados nel como os RK-62, AK-74, RPK- 74, AK-103 IMI Galileo, ou o INSAS, entre moitos outros."}
{"id": "4955", "revid": "98629", "url": "https://gl.wikipedia.org/wiki?curid=4955", "title": "Guerra fr\u00eda", "text": "A guerra fr\u00eda foi un conflito semib\u00e9lico, que enfrontou durante a segunda metade do s\u00e9culo XX dous bloques antag\u00f3nicos ideoloxicamente nunha guerra sen conflito directo pero con conflitos indirectos no que os dous bandos prestaban axuda \u00f3s diferentes continxentes, e con guerras de influencia e econ\u00f3micas. Durou do 1948 co Golpe de Praga ata 1991 coa disoluci\u00f3n da Uni\u00f3n Sovi\u00e9tica.\nTermo.\nO termo \"guerra fr\u00eda\", no sentido espec\u00edfico de sinalar tensi\u00f3ns xeopol\u00edticas entre a Uni\u00f3n Sovi\u00e9tica e os Estados Unidos, foille atribu\u00eddo ao financeiro e asesor presidencial estadounidense Bernard Baruch. Este, o 16 de abril de 1947, pronunciou un discurso no que dixo: \"Non nos enganemos: estamos inmersos nunha guerra fr\u00eda\". Posteriormente, o termo foi popularizado polo xornalista Walter Lippmann quen, en 1947, o empregou nun libro titulado \"The Cold War, a Study in U.S. Foreign Policy\" para designar a disputa que enfrontou \u00f3s Estados Unidos e a Uni\u00f3n Sovi\u00e9tica tras finalizar a segunda guerra mundial.\nO concepto fai referencia \u00e1 ausencia de enfrontamento militar directo entre \u00e1mbalas superpotencias, malia que o antagonismo entre elas deu lugar a intensas rivalidades militares, econ\u00f3micas e diplom\u00e1ticas. Esta tensi\u00f3n manifestouse nunha carreira de armamentos con risco de desemboscar nun enfrontamento at\u00f3mico entre \u00e1mbolos dous pa\u00edses.\nA rivalidade exteriorizouse tam\u00e9n na espionaxe, na propaganda hostil, na intimidaci\u00f3n e no apoio a terceiros pa\u00edses en guerras locais ou rexionais, xeralmente no Terceiro Mundo.\nOrixes.\nTrala derrota do fascismo, Europa atop\u00e1base semidestru\u00edda e cunha forte presenza militar, no oeste, ex\u00e9rcitos de democracias occidentais, e no leste o Ex\u00e9rcito Vermello da comunista Uni\u00f3n Sovi\u00e9tica. Nestes \u00faltimos pa\u00edses, a URSS comezou a apoia-los partidos comunistas, que pronto acadaron o poder. Comezaban a nace-las democracias populares. Pola s\u00faa parte, o presidente Harry S. Truman pronunciaba un discurso no Congreso o 12 de marzo de 1947, a chamada doutrina Truman, defendendo que os Estados Unidos axudar\u00edan a calquera pa\u00eds que fixera fronte \u00e1 \"ameaza comunista\". Baixo esta doutrina ampar\u00e1ronse numerosos r\u00e9ximes ditatoriais \u00f3 longo das seguintes d\u00e9cadas.\nAs democracias populares ti\u00f1an caracter\u00edsticas com\u00fans: partido \u00fanico, colectivizaci\u00f3n de campos e f\u00e1bricas, predominio da industria pesada de base, prohibici\u00f3n da liberdade de expresi\u00f3n...\nEn xullo de 1947 a administraci\u00f3n Truman crea a CIA, e impulsa o Plan Marshall de axuda \u00e1s democracias europeas.\nEn febreiro de 1948, na reconstitu\u00edda democracia de Checoslovaquia, o l\u00edder comunista Gottwald, con benepl\u00e1cito de Stalin convoca unha folga xeral e, apoiado por traballadores armados derroca \u00f3 goberno (Golpe de Praga), pronto constituir\u00edase a Rep\u00fablica Democr\u00e1tica Popular de Checoslovaquia.\nIugoslavia, tam\u00e9n comunista baixo a ditadura de Tito, rompeu relaci\u00f3ns coa URSS en agosto de 1948, por\u00e9n, non fixo un achegamento \u00f3 bloque occidental, pasar\u00eda a ser un dos pa\u00edses non ali\u00f1ados.\nNos Acordos de Londres, en xu\u00f1o de 1948, Francia, EUA e Reino Unido decidiron po\u00f1er en circulaci\u00f3n o Deutschemark nas s\u00faas zonas. Stalin protestou e como represalia, prohibiu toda comunicaci\u00f3n terrestre coa parte occidental de Berl\u00edn, \u00e9 o chamado bloqueo de Berl\u00edn. Por\u00e9n, a superior lox\u00edstica americana conseguiu non illar a Berl\u00edn Occidental con voos de subministraci\u00f3n cada poucos minutos. En 11 meses, a ponte a\u00e9rea berlinesa foi testemu\u00f1a de 275.000 voos. Stalin levantou o bloqueo o 12 de maio de 1949.\nO 8 de maio de 1949, as tres zonas occidentais de Alema\u00f1a constit\u00faense nunha democracia liberal, a RFA. O bloque sovi\u00e9tico pasa a ser unha democracia popular, a RDA. Un pano de aceiro dividira Europa, e m\u00e1is tarde \u00f3 mundo.\nDous bloques.\nPara manter a s\u00faa influencia en Europa Occidental, os Estados Unidos promoven unha maior interdependencia econ\u00f3mica e militar coa creaci\u00f3n do Fondo Monetario Internacional (FMI), a Organizaci\u00f3n para a Cooperaci\u00f3n e o Desenvolvemento Econ\u00f3mico (OCDE), e, no 1949, a creaci\u00f3n da Organizaci\u00f3n do Tratado do Atl\u00e1ntico Norte (OTAN), que garante a protecci\u00f3n mutua dos seus membros.\nEn 1950 cr\u00e9ase a Comunidade Europea do Carb\u00f3n e o Aceiro (CECA), este proceso de uni\u00f3n culminar\u00eda co Tratado de Roma en 1957 e a creaci\u00f3n da Comunidade Econ\u00f3mica Europea (CEE).\nEn 1948 cr\u00e9ase en R\u00edo de Xaneiro a Organizaci\u00f3n dos Estados Americanos (OEA). En 1951, no marco da guerra de Corea, f\u00edrmase o pacto ANZUS, unha alianza militar entre Australia, Nova Zelandia e os EUA. En 1954, f\u00fandase a SEATO, Organizaci\u00f3n do Tratado do Sueste Asi\u00e1tico. As\u00ed, nos anos 50 o bloque occidental est\u00e9ndese \u00f3 mundo. Pero o bloque comunista non se quedar\u00eda de mans cruzadas.\nEn 1947, a URSS organiza o Movemento pola Paz, protesta de intelectuais marxistas contra as armas nucleares americanas. De 1948 a 1952, \u00e9 un per\u00edodo de purgas nas democracias populares, moitos militantes de esquerdas son acusados de desviacionistas ou trotskistas e duramente represariados. En 1949 nace o Consello de Axuda Mutua Econ\u00f3mica (COMECON), o seu obxectivo era a planificaci\u00f3n dos intercambios comerciais nos pa\u00edses do bloque comunista.\nEn 1955 nace o Pacto de Varsovia, tratado de cooperaci\u00f3n e axuda militar entre os pa\u00edses da esfera sovi\u00e9tica.\nA coexistencia pac\u00edfica.\nStalin morre o 5 de marzo de 1953. Suc\u00e9deo Nikita Khrushchev, que lanza a prerrogativa da coexistencia pac\u00edfica, reco\u00f1ecendo que o conflito co capitalismo xa non era inevitable, e renunciando \u00e1 sa\u00edda militar para o dominio comunista mundial. Pero a URSS non deixar\u00e1 por iso de competir cos capitalistas, as\u00ed, comeza unha carreira cient\u00edfica, t\u00e9cnica, art\u00edstica entre os dous bloques e m\u00e1is concretamente entre as d\u00faas superpotencias, os EUA e a URSS.\nMentres tanto, nos EUA, est\u00e9ndese a fobia anticomunista, instituci\u00f3ns gobernamentais como o Comit\u00e9 de Actividades Antiamericanas ou a propia CIA, investigan a altos cargos do goberno, directores de cine, escritores... O 'perigo comunista' aparece como a tem\u00e1tica principal das novelas e pel\u00edculas. Dende Estados Unidos, vese que o enfrontamento co bloque sovi\u00e9tico \u00e9 inevitable. En 1953 ga\u00f1a as elecci\u00f3ns Dwight D. Eisenhower, a nova administraci\u00f3n republicana adopta a doutrina das represalias masivas, d\u00e1ndolle un pulo definitivo \u00e1 proliferaci\u00f3n das armas estrat\u00e9xicas.\nA d\u00e9cada dos 50 ve o fin da guerra de Corea e da guerra de Indochina, as tropas sovi\u00e9ticas abandonan Austria (1955) e a URSS recupera as relaci\u00f3ns diplom\u00e1ticas coa Iugoslavia de Tito.\nNo XX Congreso do PCUS, Kruschev denuncia os excesos da \u00e9poca stalinista e rexeita o culto \u00e1 personalidade.\nO 24 de outubro de 1956, unha insurrecci\u00f3n popular en Hungr\u00eda eleva \u00f3 poder \u00f3 sector m\u00e1is moderado do Partido Comunista. O dirixente Imre Nagy, declara o dereito \u00e1 libre asociaci\u00f3n e o abandono do Pacto de Varsovia. Inmediatamente, forzas do Pacto entraron en Hungr\u00eda e puxeron fin \u00e1 insurrecci\u00f3n.\nEn Berl\u00edn, o 13 de agosto de 1961, obreiros do leste mandados por militares comezan a levantar un muro \u00f3 redor da cidade para frea-lo \u00e9xodo da poboaci\u00f3n oriental, ou, segundo as autoridades da RDA, evita-la invasi\u00f3n das forzas capitalistas e protexe-la poboaci\u00f3n. O muro de Berl\u00edn ser\u00eda a materializaci\u00f3n do pano de aceiro.\nEn 1959 Kruschev entrev\u00edstase con Eiesnhower, entrevista que repetir\u00eda con Kennedy en 1961. Pero \u00e9 no 1960 cando os sovi\u00e9ticos derriban un avi\u00f3n esp\u00eda U2 sobre o seu territorio, Kruschev protesta ante as Naci\u00f3ns Unidas das actividades de espionaxe que poder\u00edan desencadear fortes represalias. Pero non foi ata 1962 coa crise dos m\u00edsiles de Cuba que o mundo estivo m\u00e1is preto dunha III guerra mundial.\nO presidente exipcio Gamal Abdel Nasser, \u00fanese \u00f3 Movemento de Pa\u00edses Non Ali\u00f1ados (1954), Estados Unidos como represalia retira as subvenci\u00f3ns \u00e1 construci\u00f3n da presa de Assuan. Como resposta o exipcio nacionaliza o canal de Suez. Esta nacionalizaci\u00f3n provoca o desembarco de tropas franco-brit\u00e1nicas e a invasi\u00f3n do Sina\u00ed por parte de Israel, a Uni\u00f3n Sovi\u00e9tica ameaza con usa-lo seu arsenal nuclear contra Londres e Par\u00eds se as tropas invasoras non se arredan, finalmente, Estados Unidos convence \u00f3s seus aliados de retirarse. A Uni\u00f3n Sovi\u00e9tica pasa a se-la construtora da presa de Asu\u00e1n. Este conflito decanta a posici\u00f3n do mundo \u00e1rabe cara o bloque comunista e reflicte a dependencia das pequenas potencias europeas dos ditados americanos.\nCo derrocamento do ditador Batista en Cuba, os revolucionarios de Castro chegan \u00f3 poder. Estados Unidos apoia ent\u00f3n un intento de invasi\u00f3n por Ba\u00eda Cochinos, que \u00e9 frustrado. Isto fai que o novo ditador cubano Fidel Castro pida axuda \u00e1 URSS e converte o que era un movemento patri\u00f3tico nunha 'revoluci\u00f3n comunista'. A cooperaci\u00f3n cos sovi\u00e9ticos sup\u00f3n o despregue de m\u00edsiles nucleares na illa. Os U2 americanos detectan as lanzadeiras e Kennedy decreta o embargo \u00e1 illa. Un convoi sovi\u00e9tico para no Atl\u00e1ntico en espera de ordes de Moscova. Se contin\u00faan cara a Cuba, os americanos disparar\u00edan contra eles e ent\u00f3n os sovi\u00e9ticos atacar\u00edan dende Cuba \u00f3s Estados Unidos con armas at\u00f3micas, finalmente, Kruschev accede a retira-las plataformas de lanzamento e Kennedy levanta parcialmente o bloqueo e retira os seus m\u00edsiles de Turqu\u00eda.\nO per\u00edodo de cooperaci\u00f3n.\nA finais dos 60, o chanceler alem\u00e1n Willy Brandt lanza a Ostpolitik, un intento de achegamento de posici\u00f3ns co leste. Esta pol\u00edtica material\u00edzase coa firma de tratados bilaterais con Polonia, URSS e Checoslovaquia. En 1972 a RFA e a RDA establecen relaci\u00f3ns diplom\u00e1ticas. tam\u00e9n a comezos dos 70, a Uni\u00f3n Sovi\u00e9tica debe pedir axuda \u00f3s Estados Unidos e o Canad\u00e1 en forma de trigo debido \u00e1 pobre maquinaria agr\u00edcola sovi\u00e9tica que non \u00e9 capaz de producir comida dabondo. D\u00e1se o caso do pragmatismo sovi\u00e9tico na utilizaci\u00f3n de motores de carros de combate para usar de tractores.\nHungr\u00eda comeza unha serie de reformas econ\u00f3micas \u00e1 marxe da ortodoxia comunista. Os pa\u00edses de Europa Oriental ven como os seus veci\u00f1os europeos prosperan coa CEE e tratan de impulsar distintas reformas para acadar un maior benestar da poboaci\u00f3n.\nO dirixente checoslovaco Alexander Dubcek, prop\u00f3n o denominado socialismo de rostro humano, que sup\u00f3n unha apertura \u00f3 exterior e reformas econ\u00f3micas liberais este pequeno per\u00edodo de liberdade \u00e9 co\u00f1ecido como Primavera de Praga. No ver\u00e1n de 1968, tropas do Pacto de Varsovia entran na capital checa. A doutrina Breznev de supremac\u00eda sovi\u00e9tica quedaba patente.\nCoa derrota na guerra de Vietnam, os americanos deciden non involucrarse directamente en ning\u00fan conflito armado. En 1972, Nixon entrev\u00edstase con Mao, e o xigante comunista obt\u00e9n un asento no Consello de Seguridade da ONU. Nos anos 70 os EUA para evitar calquera tipo de revoluci\u00f3n, non dubida en apoiar ditadores en Am\u00e9rica do Sur. O caso m\u00e1is destacable \u00e9 o golpe de estado do 11 de setembro de 1973 en Chile.\nCarreira armament\u00edstica.\nA inicial vantaxe americana no terreo das armas at\u00f3micas, \u00e9 suposta por todo o mundo ata que en 1957 co lanzamento do \"Sputnik\" (do ruso, \"sat\u00e9lite\"), os sovi\u00e9ticos declaran a s\u00faa capacidade estrat\u00e9xica. Durante os anos 50, Eisenhower deu un importante apoio \u00e1 fabricaci\u00f3n de armas at\u00f3micas. En 1958 o \"Explorer 1\" da mari\u00f1a americana pon o primeiro sat\u00e9lite artificial americano en \u00f3rbita. No ano 1963 os americanos xa ti\u00f1an cinco m\u00edsiles nucleares por cada un dos sovi\u00e9ticos.\nTrala crise dos m\u00edsiles de Cuba, en 1968, EUA, URSS e o Reino Unido firman o primeiro Tratado de Non Proliferaci\u00f3n Nuclear. Acordo \u00f3 que lle seguir\u00eda o SALT I firmado en Moscova en 1969. Este tratado determinaba a prohibici\u00f3n do aumento dos m\u00edsiles estrat\u00e9xicos ICBM e dos sistemas ou escudos antimis\u00eds. Trat\u00e1base de acada-la paz mediante o medo \u00e1 mutua destruci\u00f3n asegurada (\"Mutual Assured Destruction\", MAD, que en ingl\u00e9s significa \"tolo\").\nNovos desencontros.\n1973, crise do petr\u00f3leo e a terceira guerra \u00e1rabe-israel\u00ed (ver guerra do Ion Quippur), 1974 dimisi\u00f3n de Nixon e esc\u00e1ndalo do Watergate. 1975 retirada do ex\u00e9rcito americano de Vietnam, vitoria comunista. Todos estes acontecementos supo\u00f1en un desequilibrio a favor do lado comunista. Que levan a unha nova escalada de tensi\u00f3ns. A revoluci\u00f3n sandinista en 1979 en Nicaragua derroca \u00f3 ditador proamericano Somoza en favor dun movemento pr\u00f3ximo \u00e1s teses de Moscova. Etiop\u00eda decl\u00e1rase en 1977 rep\u00fablica socialista. En 1974 os r\u00e9ximes xurdidos das antigas colonias portuguesas pasan a ser claramente prosovi\u00e9ticos. Estados Unidos perde influencia no terceiro mundo.\nA noiteboa de 1979, secci\u00f3ns motorizadas sovi\u00e9ticas entran en Afganist\u00e1n para reafirma-lo poder do goberno comunista. Estados Unidos, por medio da CIA comeza a armar \u00e1s milicias dos muhaidd\u00edn.\nPero nos Estados Unidos Jimmy Carter ga\u00f1a as elecci\u00f3ns de 1976 e logra un rotundo \u00e9xito e renome cos Acordos de Camp David entre Anwar el-Sadat e Menachem Begin, e o reco\u00f1ecemento do dereito a existir de Israel por parte de Exipto. En 1979 asina con Le\u00f3nidas Breznev os acordos SALT II. Pero as cousas t\u00f3rcense para os americanos co triunfo da Revoluci\u00f3n Isl\u00e1mica de Ir\u00e1n (1979). \u00d3 grito de \"morte \u00f3s americanos\", os islamistas tomaron a embaixada americana en Teher\u00e1n. Pero era un movemento revolucionario ese, non subvencionado polo Kremlin. As d\u00faas superpotencias v\u00edan nacer un acontecemento novo: o fundamentalismo isl\u00e1mico.\nCarter, vendo os acontecementos na rexi\u00f3n do Golfo P\u00e9rsico, lanza a chamada doutrina Carter: os Estados Unidos reservar\u00edanse o uso da forza militar para asegurarse dos recursos petrol\u00edferos do Golfo P\u00e9rsico. En 1980 prod\u00facese o boicot dos EUA nos xogos de 1980 en Moscova, a URSS far\u00eda o mesmo cos xogos dos \u00c1nxeles en 1984.\nEn 1982 un discurso de Ronald Reagan cualifica \u00e1 URSS de Imperio do Mal, o que non contrib\u00fae a mellorar as deterioradas relaci\u00f3ns diplom\u00e1ticas. Para afoga-la econom\u00eda sovi\u00e9tica, Reagan lanza unha agresiva pol\u00edtica de rearmamento. En 1983, os Estados Unidos despregan m\u00edsiles con capacidade estrat\u00e9xica en Europa Occidental. A Uni\u00f3n Sovi\u00e9tica fai o propio nos pa\u00edses do bloque oriental. A tensi\u00f3n el\u00e9vase. Tam\u00e9n, os EUA lanzan o programa SDI, a Iniciativa de Defensa Estrat\u00e9xica (\"Strategic Defense Initiative\"), que significa a posibilidade de crear un escudo antimis\u00eds que contravir\u00eda os tratados de desarme. O apoio americano \u00e1 contra nicaraguano antisandinista significa o esc\u00e1ndalo do Ir\u00e1n-Contra. Para financiar \u00e1 Contra, os Estados Unidos venderon armas a Ir\u00e1n, declarado inimigo dos Estados Unidos.\nA comezos dos 80, a situaci\u00f3n econ\u00f3mica da URSS empeoraba por momentos. A dependencia de gran dos americanos (que xamais presionaron \u00f3s seus inimigos por esa banda, xa que a subvencionada agricultura americana necesitaba as divisas sovi\u00e9ticas), e o cada vez m\u00e1is evidente atraso tecnol\u00f3xico respecto a Occidente fac\u00edan baixa-lo nivel medio de vida, o que a s\u00faa vez complicaba a competici\u00f3n militar con Am\u00e9rica e Europa. Ademais, faltaba un claro liderado que unificara a burocracia. Breznev morreu en 1982, Andropov en 1984 e Chernenko en 1985. O 11 de marzo de 1985, Mikhail Gorbachev acced\u00eda \u00e1 Secretar\u00eda Xeral do PCUS.\nNovo pensamento pol\u00edtico (1985-1989).\nAnte a situaci\u00f3n de crise da URSS, o novo premier comeza a facer cambios na c\u00fapula do poder. Substit\u00fae a Andrei Gromiko por Eduard Shevarnadze no ministerio de asuntos exteriores. Comeza a facer \"xiras\" por Europa Occidental, ata que en novembro de 1985 entrev\u00edstase con Ronald Reagan en Xenebra. No XXVII Congreso do PCUS, a nova c\u00fapula avoga polo \"novo pensamento pol\u00edtico\" (en ruso \"Novy Myshlenie\"), isto significaba esquece-las diferenzas e colaborar polo ben e progreso do mundo.\nNos seguintes anos, feitos como o accidente de Chern\u00f3bil (1986), as baixas en Afganist\u00e1n ou o aterraxe dunha avioneta Cessna na Praza Roxa (1987), todo unido \u00f3 glasnost (transparencia), po\u00f1en de manifesto que a URSS xa non pode competir de igual a igual cos EUA.\nEn 1987 as d\u00faas superpotencias firman o Tratado de Washington de reduci\u00f3n de ICBMs. En decembro de 1988, Gorbachov anuncia a reduci\u00f3n das forzas armadas sovi\u00e9ticas en 500.000 soldados, as\u00ed como a progresiva retirada do Ex\u00e9rcito Roxo dos pa\u00edses do bloque oriental. O 15 de febreiro de 1989, a URSS abandona Afganist\u00e1n.\nCa\u00edda do Bloque Comunista (1989-1991).\nA retirada das tropas sovi\u00e9ticas da Europa Oriental, propiciou a ca\u00edda dos r\u00e9ximes comunistas. En 1989, tralas continuas folgas do sindicato cat\u00f3lico Solidariedade en Polonia, obrigan \u00f3 goberno comunista \u00e1 legalizaci\u00f3n dos sindicatos non oficiais e \u00f3 comezo dunha transici\u00f3n democr\u00e1tica. Nas primeiras elecci\u00f3ns o Partido Comunista \u00e9 derrotado, e o dirixente de Solidariedade (Mazowiecki) pasa a forma-lo primeiro goberno democr\u00e1tico do bloque oriental.\nEn Hungr\u00eda, o cambio o propiciaron os propios comunistas reformistas. Na primavera de 1989, legalizouse o multipartidismo, e nas elecci\u00f3ns de outubro o Partido Socialista Obreiro H\u00fangaro disolv\u00edase e comezaba o proceso constitu\u00ednte dunha nova Constituci\u00f3n democr\u00e1tica. En setembro de 1989, Hungr\u00eda abre a s\u00faa fronteira con Austria, provocando a primeira fenda no pano de aceiro. Por esta fenda escaparon milleiros de cidad\u00e1ns da RDA cara a RFA. Isto viu acompa\u00f1ado de numerosas manifestaci\u00f3ns na RDA. \u00d3 mesmo tempo, dende Rusia, Gorbachov condena explicitamente a Doutrina Breznev, feito que \u00e9 aproveitado polos comunistas reformistas na RDA para asumir o poder e abrir o Muro de Berl\u00edn o 9 de novembro de 1989.\nO 3 de outubro de 1990, tralos Acordos 4+2 (entre as catro potencias vencedoras da segunda guerra mundial e as d\u00faas Alema\u00f1as), a RFA absorbe \u00e1 RDA, co compromiso de reducir os seus efectivos militares e de que a OTAN non se despregue no antigo territorio da RDA.\nA ca\u00edda do Muro precipitou os acontecementos nos restantes pa\u00edses do bloque oriental. En Checoslovaquia, a denominada Revoluci\u00f3n de Veludo subiu \u00f3 goberno \u00f3 heroe da Primavera de Praga, Alexander Dubcek, e \u00e1 xefatura do goberno a V\u00e1clav Havel, un dos disidentes m\u00e1is famosos na Europa comunista.\n\u00d3 d\u00eda seguinte \u00e1 ca\u00edda do Muro, prod\u00facese un golpe de estado en Bulgaria, ascendendo \u00f3 poder Petar Mladenov, comunista reformista.\nO 21 de decembro de 1989, unha manifestaci\u00f3n en Bucarest, acaba en violentos enfrontamentos entre o pobo e o ex\u00e9rcito contra a \"Securitate\" (polic\u00eda pol\u00edtica) do \"Conducator\" Nicolae Ceaucescu, que nos \u00faltimos anos destacara por dirixir o pa\u00eds con man de ferro e m\u00e9todos condenados por Moscova, xa que el e a s\u00faa muller viv\u00edan na riqueza, mentres Roman\u00eda se empobrec\u00eda cada d\u00eda m\u00e1is. O \"conducator\" e maila s\u00faa muller Elena, foron detidos mentres fux\u00edan e executados sumariamente o d\u00eda de Nadal de 1989.\nEn febreiro de 1990, conv\u00f3canse as primeiras elecci\u00f3ns multipartidistas da historia de URSS. Nas rep\u00fablicas b\u00e1lticas vencen os partidos independentistas. Lituania foi a primeira rep\u00fablica sovi\u00e9tica en se independizar. En maio de 1990, Boris Eltsin foi elixido presidente da \"Duma\" ou Parlamento Ruso. O 19 de agosto de 1991, Gorbachov foi secuestrado na s\u00faa \"dacha\" do Mar Negro polo sector comunista m\u00e1is ortodoxo. O intento de golpe de Estado fre\u00e1rono as protestas populares e o temor a represalias de altos cargos do Ex\u00e9rcito. Boris Eltsin apareceu como a cabeza visible da oposici\u00f3n \u00e1 \"vella garda\". Como consecuencia deste intento de golpe de Estado, o resto de rep\u00fablica sovi\u00e9ticas comezan procesos de secesi\u00f3n. Finalmente, o propio PCUS \u00e9 ilegalizado. O 1 de decembro de 1991, Ucra\u00edna independizouse. O 8 de decembro, Ucra\u00edna, Belar\u00fas e Rusia abandonaron a URSS e fundaron a Confederaci\u00f3n de Estados Independentes na chamada Declaraci\u00f3n de Belovezhskaya Pusha. O 21 de decembro, oito das doce rep\u00fablicas restantes da URSS int\u00e9granse na nova Confederaci\u00f3n. As rep\u00fablicas b\u00e1lticas (Estonia, Letonia e Lituania) e Moldavia non estar\u00e1n confederadas.\nO d\u00eda de Nadal de 1991, Gorbachov dimitiu e a bandeira vermella \"dos traballadores e campesi\u00f1os\" era arriada en Moscova. A bandeira tricolor rusa era izada. A Federaci\u00f3n Rusa herdar\u00eda o posto no Consello de Seguridade da ONU e a condici\u00f3n de segunda potencia nuclear. A guerra fr\u00eda era historia e xurd\u00eda unha nova orde mundial.\nCarreira espacial.\nEn 1945, un grupo de cient\u00edficos alem\u00e1ns que traballaban no programa bal\u00edstico do III Reich, encabezados por Wernher von Braun, r\u00e9ndense \u00e1s tropas americanas e son trasladados a Huntsville, Alabama, para continuar as s\u00faas investigaci\u00f3ns. Despois da Vitoria en Europa, cient\u00edficos rusos chegan a Alema\u00f1a para avaliar a situaci\u00f3n do programa alem\u00e1n de foguetes. En setembro, Helmut Gr\u00f6ttrup e outros cient\u00edficos alem\u00e1ns, son trasladados \u00e1 URSS para retomar o programa alem\u00e1n de m\u00edsiles.\nO 14 de outubro de 1947, Charles Yeager, piloto do X-1, rompe a barreira do son. O 17 de setembro de 1948, os sovi\u00e9ticos lanzan o R-1, versi\u00f3n do V-2 alem\u00e1n. 24 de febreiro de 1949, o Bamper-5 americano alcanza os 393 quil\u00f3metros de altitude. 26 de abril de 1950 Serguei Korolev \u00e9 nomeado director do programa espacial sovi\u00e9tico. 18 de febreiro de 1953 a Academia de Ciencias da Uni\u00f3n Sovi\u00e9tica funda a Comisi\u00f3n Estatal para a Exploraci\u00f3n do Espazo. Os americanos co X-1A establecen un novo r\u00e9cord de velocidade (2.655\u00a0km/h) e altitude (27\u00a0km) en 1953.\nEn 1955, os EUA comezan a desenvolver o proxecto Viking cara a posta en \u00f3rbita dun sat\u00e9lite artificial. No ver\u00e1n de 1956, o X-2 establece unha no va marca nos 38 quil\u00f3metros de altura e 3.540\u00a0km/h. Comeza o programa Vanguard da Mari\u00f1a dos Estados Unidos. Ver\u00e1n de 1957, o R-7 sovi\u00e9tico (ICBM) completa con \u00e9xito as probas de lanzamento. Por\u00e9n, o americano Atlas dura tan s\u00f3 22 segundos no aire antes de estourar.\nO 4 de outubro de 1957, a Uni\u00f3n Sovi\u00e9tica pon en \u00f3rbita o primeiro sat\u00e9lite artificial, o Sputnik-1. 23 de outubro de 1957, a mari\u00f1a americana volve a fallar co foguete Vanguard. O 3 de novembro, o Sputnik-2, coa cadela Laika, \u00e9 satelizado con \u00e9xito. Instrumental a bordo constata que o animal sobrevive \u00e1 aceleraci\u00f3n do lanzamento. O 6 de decembro un novo lanzamento do Vanguard americano dura tan s\u00f3 2 segundos no aire.\n31 de xaneiro de 1958, o Explorer-1 americano alcanza a \u00f3rbita. En febreiro a mari\u00f1a volve a fracasar co Vanguard. O 15 de maio, o Sputnik-3, primeiro sat\u00e9lite cient\u00edfico \u00e9 satelizado sen novidade. 1 de outubro, o congreso dos EUA crea a NASA. No aninovo de 1959, o Lunik-1 sovi\u00e9tico \u00e9 o primeiro obxecto en abandona-la \u00f3rbita terrestre. No mesmo ano, o Lunik-2 estr\u00e9lase contra a L\u00faa e o Lunik-3 transmite as primeiras fotograf\u00edas da cara escura da L\u00faa \u00e1 Terra. En abril de 1960, o Tiros-1 americano conv\u00e9rtese no primeiro sat\u00e9lite meteorol\u00f3xico. O primeiro sat\u00e9lite de posicionamento \u00e9 o Transit-1B americano. A mediados de maio, comezan as probas do Vostok sovi\u00e9tico. Belka e Strelka, d\u00faas cadelas a bordo da primeira nave Vostok (Sputnik-5), aterran e son recuperadas con vida tralo voo espacial. O 31 de xaneiro de 1961, o programa Mercury \u00e9 estreado por un chimpanc\u00e9 chamado Ham. A URSS comeza a exploraci\u00f3n de Venus co Venera-1.\nO 12 de abril de 1961, Iuri Gagarin completa con \u00e9xito o primeiro voo orbital dun ser humano na c\u00e1psula Vostok. O 5 de maio, Alan Shepard na c\u00e1psula Mercury completa un voo suborbital, feito que \u00e9 promocionado pola NASA, como \"o primeiro home \"libre\" no espazo\". 21 de xullo, Gus Grissom completa outro voo suborbital no Mercury. En agosto, o comandante Gherman Titov, pasa m\u00e1is dun d\u00eda na \u00f3rbita terrestre a bordo do Vostok.\nO 20 de febreiro de 1962, John Glenn \u00e9 o primeiro americano en completar un voo espacial 10 meses despois da satelizaci\u00f3n de Gagarin. En agosto produciuse o primeiro encontro espacial entre o Vostok-3 e o Vostok-4. Do 16 \u00f3 19 de xu\u00f1o de 1963, Valentina Tereshkova a bordo do Vostok-6 conv\u00e9rtese na primeira muller no espazo. En 1964, a URSS ostenta o r\u00e9cord de tripulaci\u00f3n dunha nave espacial, con tres persoas a bordo da nave Voskhod.\nO 18 de marzo de 1965 o sovi\u00e9tico Alexei Leonov \u00e9 o primeiro home en dar un paseo espacial. O 3 de febreiro de 1966, o Lunik-9 pousase suavemente na superficie lunar. O foguete sovi\u00e9tico Proton, o 10 de marzo de 1967, pon en \u00f3rbita \u00f3 redor da L\u00faa o Cosmos-146. Nese mesmo ano, o Saturno-V americano pon en \u00f3rbita o Apolo-IV (baleira). Na noiteboa de 1968, o Apolo VII, con tres astronautas a bordo, rodea a L\u00faa e volve sen novidade.\nO 20 de xullo de 1969, o Apolo-XI pousa a dous americanos na L\u00faa. O 11 de outubro, a Soiuz-6, Soiuz-7 e a Soiuz-8 protagonizan a primeira manobra de tres naves xuntas. Todas tripuladas. O 24 de abril de 1970, China pon en \u00f3rbita o seu primeiro sat\u00e9lite artificial. O 22 de xullo a Venera-7 transmite informaci\u00f3n dende a superficie venusiana. O 17 de abril de 1971, a sovi\u00e9tica Saliut-1 \u00e9 a primeira estaci\u00f3n espacial. En 1972, Nixon aproba o orzamento para o desenvolvemento do transbordador espacial. En decembro, o Apolo-XVII, \u00e9 o sexto e \u00faltimo enxe\u00f1o tripulado que aterra na l\u00faa. O 14 de maio de 1973, os EUA satelizan a estaci\u00f3n espacial Skylab, de tres tripulantes. En decembro, a Pioneer 10 americana chega a X\u00fapiter.\nEn 1975 a Soiuz e o Apolo, x\u00fantanse no espazo. A partir deste momento, darase por rematada a carreira espacial. A sovi\u00e9tica Venera-9 transmite as primeiras imaxes da superficie venusiana. Un ano despois, a sonda Viking americana transmitiu imaxes de Marte. En 1976, a URSS comeza a desenvolve-lo seu programa de transbordador espacial (o \"Buran\"). En 1977, o transbordador \"Enterprise\" comeza os seus primeiros voos. En 1979 o Pioneer 11 cruza a \u00f3rbita de Saturno. En 1981, o \"Columbia\" conv\u00e9rtese na primeira nave reutilizable. En 1988 o transbordador espacial Buran completa d\u00faas \u00f3rbitas en voo autom\u00e1tico. O programa ser\u00e1 abandonado por falta de orzamento.\nA partir de mediados dos 80, moitos programas espaciais sovi\u00e9ticos ser\u00e1n apoiados pola NASA ou a ESA debido \u00e1 escaseza econ\u00f3mica. Menci\u00f3n especial merece a estaci\u00f3n espacial MIR (\"paz\"), que ostenta o r\u00e9cord de permanencia en activo no espazo."}
{"id": "4958", "revid": "85894", "url": "https://gl.wikipedia.org/wiki?curid=4958", "title": "R\u00e1bade", "text": "R\u00e1bade \u00e9 un concello da provincia de Lugo, pertencente \u00e1 comarca de Lugo. Segundo o IGE en 2014 ti\u00f1a 1604 habitantes . O seu xentilicio \u00e9 .\nXeograf\u00eda.\nO concello de R\u00e1bade est\u00e1 integrado na comarca de Lugo, no cuadrante nord\u00e9s de Galicia. Situado a 13,5\u00a0km de Lugo, o concello limita cos de Begonte polo norte e oeste, e Outeiro de Rei polo leste e sur.\nA s\u00faa reducida extensi\u00f3n territorial, de 5,2\u00a0km\u00b2, corresp\u00f3ndese con tan s\u00f3 un 0,41 % da comarca, sendo o segundo concello m\u00e1is pequeno de Galicia. Ten unha alta densidade de poboaci\u00f3n. Est\u00e1 constitu\u00eddo por unha \u00fanica parroquia e entidade de poboaci\u00f3n, a vila de R\u00e1bade. R\u00e1bade experimentou unha progresiva transformaci\u00f3n orientada a converterse nun importante centro de comunicaci\u00f3ns e n\u00facleo de servizos, sendo especialmente importante o seu crecemento nas d\u00e9cadas de 1970 e 1980.\nHistoria.\nR\u00e1bade figura nos itinerarios medievais, concretamente nos traxectos que un\u00edan Vilalba e R\u00e1bade, por un lado, e R\u00e1bade e Parga por outro, na v\u00eda romana entre Betanzos e Lugo. Na idade media est\u00e1 datada a ponte antiga de R\u00e1bade, concretamente nos s\u00e9culos XIII-XIV, e sobre esta ponte establecerase a portaxe ou pago por dereito de paso.\nTrala Divisi\u00f3n territorial de Espa\u00f1a en 1833 R\u00e1bade integrouse primeiro no concello de Outeiro de Rei en 1835, e posteriormente no de Begonte, logo da reforma de 1840. En 1925, R\u00e1bade conv\u00e9rtese en concello independente \u00f3 segregarse de Begonte.\nEn 1875 inaugurouse o tramo Lugo\u2013A Coru\u00f1a da li\u00f1a Palencia-A Coru\u00f1a, con estaci\u00f3n en R\u00e1bade, a\u00ednda en servizo actualmente. A vila est\u00e1 tam\u00e9n atravesada pola estrada N-VI, e en paralelo a ela pasa a autov\u00eda A-6.\nLugares de R\u00e1bade.\nPara unha lista completa de todos os lugares do concello de R\u00e1bade vexa: Lugares de R\u00e1bade."}
{"id": "4959", "revid": "15490", "url": "https://gl.wikipedia.org/wiki?curid=4959", "title": "Portomar\u00edn", "text": "Portomar\u00edn \u00e9 un concello da provincia de Lugo, pertencente \u00e1 comarca de Lugo e \u00e1 Ribeira Sacra. Segundo o padr\u00f3n municipal (INE\u00a02017) conta con 1.508 habitantes. O seu xentilicio \u00e9 .\nHistoria.\nPrehistoria.\nHai restos de poboados no concello de Portomar\u00edn, como medorras e castros, como o castro de Catromaior, o castro da Vires, o castro de Bedro, Castrolobrixe, castro de Vila ou o castro de Soengas.\n\u00c9poca romana.\nA primeira ponte sobre o r\u00edo Mi\u00f1o nesta zona foi constru\u00edda polos romanos no s\u00e9culo II. A vila xa aparece citada como \"Portumarini\" no ano 792. A orixe da vila parece estar ligada \u00f3 conde Gutierre e \u00e1 condesa Ilduara (Aldara de Celanova), pais de San Rosendo, bispo de Mondo\u00f1edo e fundador do mosteiro de Celanova no s\u00e9culo X. No C\u00f3dice Calixtino aparece Portomar\u00edn denominado coma \"Pons Minea\" (ponte do Mi\u00f1o).\nIdade Media.\nNa idade media foi cami\u00f1o de paso dos peregrinos cara Santiago de Compostela, sendo unha das maiores vilas tralo paso do Cebreiro. Posiblemente tivo grande importancia neste per\u00edodo, \u00f3 contar con tres ordes de cabaler\u00eda. Na marxe esquerda estaban os Cabaleiros da Orde de Santiago, nada no mosteiro de Loio, e a Orde do Temple. Na marxe dereita estaba a Orde dos monxes-cabaleiros da Orde de San Xo\u00e1n de Xerusal\u00e9n. O car\u00e1cter guerreiro destes monxes explica o aspecto de fortaleza da igrexa de san Nicolao.\nEn 1112 a ponte foi destru\u00edda por Dona Urraca, ra\u00ed\u00f1a de Castela, para frear o paso das tropas do seu marido, Afonso o Batallador. Por\u00e9n, 8 anos m\u00e1is tarde a propia ra\u00ed\u00f1a ordenou reconstru\u00edr a ponte a un tal Pedro o Peregrino.\nPosteriormente o arcebispo Pedro Arias entregou o burgo de Portomar\u00edn \u00e1 recentemente creada Orde de Santiago. Baixo o reinado de Afonso IX a vila pasou a depender da orde de San Xo\u00e1n de Xerusal\u00e9n.\nEn 1126 Pedro o Peregrino constru\u00edu un hospital, que conti\u00f1a na s\u00faa fachada a inscrici\u00f3n \"Domus Dei\". O Hospital, adicado \u00e1 atenci\u00f3n dos peregrinos, foi confiado \u00e1 Orde de Santiago e logo \u00e1 Encomenda de San Xo\u00e1n, \u00e1 que tam\u00e9n correspond\u00eda o burgo de Portomar\u00edn e o coidado da ponte e do Cami\u00f1o de Santiago. O Hospital foi derrubado en 1944.\nA antiga vila estaba constitu\u00edda por dous barrios, divididos polo r\u00edo Mi\u00f1o. Na marxe esquerda o de San Pedro, e o de San Xo\u00e1n na marxe dereita.\nIdade Contempor\u00e1nea.\nO 8 de febreiro de 1946 a vila de Portomar\u00edn foi declarada Conxunto Hist\u00f3rico-Art\u00edstico. \u00d3 constru\u00edrse en 1962 o encoro de Belesar, a vila trasladouse \u00f3 veci\u00f1o Monte do Cristo. Al\u00ed se reconstru\u00edron alg\u00fans dos edificios m\u00e1is importantes tanto civ\u00eds como relixiosos.\nO patrimonio monumental foi trasladado pedra a pedra ata a s\u00faa actual situaci\u00f3n. Traslad\u00e1ronse as igrexas de San Nicolao (as s\u00faas pedras foron numeradas e ensambladas de novo na s\u00faa actual localizaci\u00f3n), San Pedro e alg\u00fans pazos, como o do Conde da Maza do s\u00e9culo XVI e o Pazo dos Pimentales ou de Berbeteros, do s\u00e9culo XVII. Nas tempadas en que baixa o nivel do encoro a\u00ednda son visibles os restos das antigas edificaci\u00f3ns, o peirao e a primitiva ponte.\nA igrexa de San Xo\u00e1n, hoxe denominada de San Nicolao, constru\u00edda nos s\u00e9culos XII e XIII, \u00e9 un dos monumentos rom\u00e1nicos m\u00e1is senlleiros do Cami\u00f1o de Santiago. A igrexa de San Pedro data do s\u00e9culo X e forma parte dun conxunto integrado polo Pazo de Berbetoros e o Pazo do Marqu\u00e9s de Paredes.\nCultura.\nToponimia.\nO nome do concello procede do lat\u00edn \"portumarini\", \"porto ou paso fluvial de pouca profundidade\".\nLugares de Portomar\u00edn.\nPara unha lista completa de todos os lugares do concello de Portomar\u00edn vexa: Lugares de Portomar\u00edn."}
{"id": "4960", "revid": "15490", "url": "https://gl.wikipedia.org/wiki?curid=4960", "title": "Outeiro de Rei", "text": "Outeiro de Rei \u00e9 un concello da provincia de Lugo, pertencente \u00e1 comarca de Lugo. Segundo o INE en 2016 ti\u00f1a 5.047 habitantes .\nToponimia.\nA orixe do top\u00f3nimo Outeiro \u00e9 o lat\u00edn , que \u00e9 unha parte alta ou elevaci\u00f3n do terreo.\nHistoria.\nHai indicios no concello da existencia de poboaci\u00f3n dende o paleol\u00edtico. Na zona de Silvarrei localizouse un bifaz de tipo Achelense. Da \u00e9poca megal\u00edtica (4.000-2.000 antes da era actual) hai gran n\u00famero de m\u00e1moas localizadas no termo municipal como a Medorra da Pedra Dereita en Martul. Os enxovais encontrados nos monumentos funerarios cons\u00e9rvanse na actualidade en museos e colecci\u00f3ns privadas, e os gravados rupestres ou petr\u00f3glifos nos seus montes, amosan a presenza dunha poboaci\u00f3n bastante numerosa e activa.\nAs evidencias arqueol\u00f3xicas e os achados evidencia que a zona estivo continuamente habitado. Primeiro, pola poboaci\u00f3n castrexa. Ning\u00fan dos castros foi escavado, Castro de Candai.\nA ocupaci\u00f3n romana chegou despois da fundaci\u00f3n de Lugo deron o nome de Octodorum \u00e1 zona pola que pasaba a v\u00eda romana XX, Braga-Astorga. A romanizaci\u00f3n chegou aos castros como o castro de Tour\u00f3n ou o castelo do Picato. Construci\u00f3n de d\u00faas v\u00edas que atravesaban o citado Outeiro de Rei as\u00ed como a constituci\u00f3n dalgunha casa de campo agropecuaria ou \"villae\" na parroquia de Vilela u poboados sen fortificar \"vici\" como \u00e9 o caso da actual Santa Mar\u00eda de Cela, ent\u00f3n chamada \"Augas Celenas\". En 1909 atopouse unha ara adicada ao deus Lucoubu en Sinoga (Santa Mari\u00f1a), hoxe no Castelo de Santo Ant\u00f3n.\nA \u00e9poca sueva supuxo a organizaci\u00f3n do territorio en condados, pasando ao denominado condado de Superata (Sobrada). A aldea de Astar\u00edz (Caboi) era Coto Real e ti\u00f1a as s\u00faas propias autoridades.\nNo s\u00e9culo XV co bispo lucense Odoario viviuse o m\u00e1ximo esplendor. Estaba organizado en d\u00faas xurisdici\u00f3ns: Sobrada de Aguiar (se\u00f1or\u00edo de Pedro Freire) e Outeiro de Rei (se\u00f1or\u00edo do Conde de Lemos). Outeiro de Rei era privilexio de Isabel a Cat\u00f3lica do 1501, converteuse no berce dalgunhas das principais li\u00f1axes nobiliarias de Galiza, entre as que destacan os Gayoso, os Montenegro ou os Aguiar. Estes constru\u00edndo os castelos-fortalezas e rematada a inestabilidade medieval do s\u00e9culo XVI, fixeron a transformaci\u00f3n a civil da arquitectura militar, xurdindo os pazos e casas se\u00f1oriais.\nA proximidade \u00e1 cidade de Lugo supuxo unha concentraci\u00f3n de casas se\u00f1oriais:\nEn Outeiro de Rei hai vinte e sete igrexas e dez capelas, constru\u00eddas a maior parte delas entre os s\u00e9culos XVII e XVIII, as\u00ed como un regato chamado o regato do Cepelo, que \u00e9 moi querido polos veci\u00f1os. Os templos de Francos, Martul e Robra son de orixe rom\u00e1nica con modificaci\u00f3ns posteriores mantendo pequenas construci\u00f3ns primitivas.\nEconom\u00eda.\nAs principais industrias do concello son:\nParques zool\u00f3xicos.\nNeste municipio p\u00f3dense atopar dous parques zool\u00f3xicos: Marcelle Natureza e Avifauna.\nLugares de Outeiro de Rei.\nPara unha lista completa de todos os lugares do concello de Outeiro de Rei vexa: Lugares de Outeiro de Rei."}
{"id": "4961", "revid": "15490", "url": "https://gl.wikipedia.org/wiki?curid=4961", "title": "Gunt\u00edn", "text": "Gunt\u00edn \u00e9 un concello da provincia de Lugo, pertencente \u00e1 comarca de Lugo. O seu xentilicio \u00e9 ou , que deriva de Terra de Pallares, antiga xurisdici\u00f3n da que Gunt\u00edn era a capital. \nDemograf\u00eda.\nSegundo o IGE en 2014 ti\u00f1a 2.927 habitantes .\nXeograf\u00eda.\nO concello, de 156\u00a0km\u00b2, incl\u00fae 32 parroquias. Limita ai norte con Friol e Lugo, ao sur con Portomar\u00edn, ao leste co Corgo e co P\u00e1ramo, e ao oeste con Monterroso e Palas de Rei. Est\u00e1 situado a 19\u00a0km da capital provincial, coa que se comunica a trav\u00e9s da N-540. Est\u00e1 situado a uns 550 m de altitude, na planicie lucense.\nSit\u00faase no val do curso alto do r\u00edo Mi\u00f1o, que fai de fronteira polo leste. O r\u00edo Ferreira fai de l\u00edmite con Palas de Rei e Portomar\u00edn, e a el vai parar o r\u00edo Levadoiro. Outro afluente do Mi\u00f1o \u00e9 o r\u00edo Colmeiro. Todos estes cursos permiten a pesca fluvial.\nPatrimonio.\nO mosteiro de Santa Mar\u00eda de Ferreira de Pallares foi declarado Ben de Interese Cultural o 1 de xu\u00f1o de 1979. Outros monumentos con esta declaraci\u00f3n son o castelo de Besgo, a torre de Francos, a fortaleza da Mota e a torre de Santa Euxea, declaradas o 17 de outubro de 1994.\nEconom\u00eda.\nNo concello destaca o sector primario. Ten 2.000 ha de prados naturais e pasteiros, m\u00e1is de 4.000 de terras de labranza (destacando o pemento, centeo, pataca, millo e nabo), e unhas 9.000 de uso forestal (carballo, casti\u00f1eiro, pi\u00f1eiro do pa\u00eds e pequenos grupos de freixos, bidueiros, e cerdeiras).\nLugares de Gunt\u00edn.\nPara unha lista completa de todos os lugares do concello de Gunt\u00edn vexa: Lugares de Gunt\u00edn."}
{"id": "4962", "revid": "15490", "url": "https://gl.wikipedia.org/wiki?curid=4962", "title": "Friol", "text": "Friol \u00e9 un concello da provincia de Lugo, pertencente \u00e1 comarca de Lugo. Segundo o IGE en 2015 ti\u00f1a 3942 habitantes . O seu xentilicio \u00e9 \u00ab\u00bb.\nHistoria.\nNo rexistro de m\u00e1moas feito por Pedro V\u00e1zquez de Ornas en 1609 menci\u00f3nase como a de maior importancia do concello a dos Castelos, na xurisdici\u00f3n da Torre de Narla, propiedade de Alonso Ord\u00f3\u00f1ez das Seixas. Tam\u00e9n se menciona, entre outras, a de Anafreita, a de Porto Anguieiro (Anxeriz) e a de Reigosa.\nNa Rocha de Narla, onde estivo a casa e castelo dos Ulloas, posiblemente houbera con anterioridade un poboado castrexo.\nDurante a romanizaci\u00f3n esta zona estivo baixo o convento xur\u00eddico de \"Lucus Augusti\".\nNa \u00e9poca visig\u00f3tica creouse o condado de Narailiensis (de Narla), definido no concilio lucense en 569. Estend\u00edase entre as provincias da Coru\u00f1a e Lugo, e desco\u00f1\u00e9cese a s\u00faa capitalidade, a\u00ednda que o top\u00f3nimo de San Marti\u00f1o de Condes permitir supor que era al\u00ed.\nDaquela \u00e9poca quedan top\u00f3nimos como Argerei, Ascariz, Gimondriz, Guldriz, Nobigilde, Recarei, Remesil ou Guimarei.\nA ra\u00edz dese condado xurdiron outras ramas, como os de Mera, Parga ou Presares. Este \u00faltimo, se ben non acadou tanta sona como o da Casa de Parga, ti\u00f1a unha grande extensi\u00f3n territorial, desde o monte da Cova de Serpe pasando por Aranga, Melide e as terras de Montaos e Berganti\u00f1os.\nA finais do s\u00e9culo X Tareixa, monxa do mosteiro de Sobrado dos Monxes e sobri\u00f1a de San Rosendo, deu liberdade aos habitantes de Anafreita, sobre os que exerc\u00eda se\u00f1or\u00edo.\nO rei Afonso IX hospedouse en San Marti\u00f1o de Condes, desde onde enviou unha carta a Lugo ordenando que non reco\u00f1ecesen a outro se\u00f1or m\u00e1is que ao bispo.\nEn abril de 1362 Vasco P\u00e9rez, fillo de Pedro L\u00f3pez de Rodeiro, deu ao bispo de Lugo as s\u00faas posesi\u00f3ns do couto de San Marti\u00f1o dos Condes e no lugar da Mota \"en correge mento e enmenda de moytos maes e dannos e queyxumes de paes, e de casas e roubos de gaados e de outras cousas mobles... e mortes de homes que eu fize e cometi por mi\u00f1a autoridade en o seu couto de Lugo contra a dita igrexa e os vasallos dela sen sua culpa...&gt;\".\nNa Idade Media as familias Ulloa, Parga e Seixas repart\u00edronse o poder neste termo. Daquela \u00e9poca queda a torre de Friol, a fortaleza de San Paio de Narla, a torre de Miraz, o pazo de Remesil e o pazo de Trasmonte. Estas terras foron obxecto de loitas e preitos, como quedou reflectido nas chanceler\u00edas e nos escritos de Vasco da Ponte. O xenealoxista menciona que nas revoltas do s\u00e9culo XV entre os nobres galegos Gonzalo Ozores de Ulloa ga\u00f1ou Narla, sendo sucedido por Lope S\u00e1nchez de Ulloa, da casa de Monterrei, quen o cedeu ao bispo de Lugo, xunto cos coutos de San Marti\u00f1o dos Condes e Ferreira de Negral. Esta cesi\u00f3n foi confirmada por Sancho de Ulloa, fillo de Lope.\nDurante o s\u00e9culo XV as terras estaban repartidas entre a casa de Parga (da que foi sucesora a casa de Miraz), a de San Paio de Narla (propiedade dos V\u00e1zquez de Seixas), a casa de Ulloa (sucedida pola dos condes de Monterrei) e o bispo de Lugo, cos mosteiro de Sobrado dos Monxes e Santo Antoni\u00f1o de Toques, e a orde militar de Santiago (pasando despois as s\u00faas propiedades \u00e1 coroa).\nA fortaleza de San Paio de Narla foi reconstru\u00edda no s\u00e9culo XVI por Vasco de Seixas, se\u00f1or da Casa Solar e Castro de Seixas e do Pazo de San Paio de Narla; era fillo de Vasco de Seixas \"o vello\" e de Mar\u00eda \u00c1lvarez de Soutomaior, e neto de Vasco de Seixas, quen no s\u00e9culo XIV fora se\u00f1or de San Paio, Osera, Chantada, Ferreira, Samos, Sobrado e Eir\u00e9. Participou na loita din\u00e1stica dos Trast\u00e1mara en favor de Henrique II de Castela. O espazo se\u00f1orial lucense estaba daquela repartido entre cinco familias: os V\u00e1zquez de Seixas, Ulloa, Lemos, Saavedra e Pardo.\nAs terras constitu\u00edronse como concello a comezos do s\u00e9culo XIX. O 9 de agosto de 1834, durante as guerras carlistas, un destacamento da provincia de Pontevedra foi atacado por un grupo de carlistas dirixido polo can\u00f3nico Mart\u00ednez Villaverde. Os carlistas incendiaron a casa de Ba\u00f1ales, onde se resgardara a gornici\u00f3n. O 19 de xullo de 1839 a columna liberal de Friol matou o faccioso Manuel Perdiz, vingando nel aquel desastre. En 1874 houbo un mot\u00edn popular co gallo do sorteo da quinta de 125.000 homes, que provocou a queima dos documentos do arquivo municipal.\nGastronom\u00eda.\nEn marzo cel\u00e9brase a feira do queixo de Friol e pan de Ous\u00e1.\nDeportes.\nO deporte con m\u00e1is popularidade no concello \u00e9 o f\u00fatbol sala, con equipos nas ligas auton\u00f3micas masculina e feminina. O equipo Peluquer\u00eda Mixta Friol, que xoga no campo da Reigosa, compite na Segunda Federaci\u00f3n Feminina na tempada 2023-24.\nEducaci\u00f3n.\nNo lugar das Donas (Vilalvite) est\u00e1 a escola Meni\u00f1eiros, onde se imparte o m\u00e9todo de pedagox\u00eda Waldorf.\nLugares de Friol.\nPara unha lista completa de todos os lugares do concello de Friol vexa: Lugares de Friol."}
{"id": "4963", "revid": "15490", "url": "https://gl.wikipedia.org/wiki?curid=4963", "title": "O Corgo", "text": "O Corgo \u00e9 un concello da provincia de Lugo, pertencente \u00e1 comarca de Lugo. Segundo o IGE en 2014 ti\u00f1a 3.695 habitantes . O seu xentilicio \u00e9 .\nXeograf\u00eda.\nSituaci\u00f3n.\nO concello do Corgo, de 157,3\u00a0km\u00b2, est\u00e1 situado ao leste de Galicia, na comarca de Lugo. Administrativamente forma parte da provincia de Lugo. Limita ao norte cos concellos de Lugo e Castroverde, ao sur con L\u00e1ncara e O P\u00e1ramo, ao leste con Castroverde, Baralla e L\u00e1ncara, e ao oeste con Gunt\u00edn e Lugo. A capital do concello est\u00e1 a unha altitude de 441 metros, se ben o concello carece dun n\u00facleo urbano.\nOrograf\u00eda e hidrograf\u00eda.\nO curso principal \u00e9 o r\u00edo Mi\u00f1o, e outros secundarios son o Chamoso, Tordea, Neira, Maceda, Mazandan, Rome\u00e1n, Amoa e Outeiro. Os cumios m\u00e1is destacados son Pena de Cruz (783 m), Pena Aguda (722 m), Castro de Croa (651 m), Canteira de Vidueiro (624 m), Pena de Ladr\u00f3n (502 m), Agra do Outeiro (451 m) e Penas de Can\u00f3n (431 m), amais das serras de Coedo e de Ferveda.\nO espazo natural Mi\u00f1o-Neira forma parte da Rede Mundial de Reservas da Biosfera ao estar inclu\u00eddo no espazo Terras do Mi\u00f1o."}
{"id": "4964", "revid": "15490", "url": "https://gl.wikipedia.org/wiki?curid=4964", "title": "Castroverde", "text": " \nCastroverde \u00e9 un concello da provincia de Lugo, pertencente \u00e1 comarca de Lugo. O seu xentilicio \u00e9 .\nDemograf\u00eda.\nSegundo o IGE en 2015 ti\u00f1a 2.802 habitantes . Neste concello at\u00f3pase Montecubeiro, a parroquia de Galicia con m\u00e1is entidades de poboaci\u00f3n, 37.\nLocalizaci\u00f3n.\nO concello sit\u00faase no centro da provincia de Lugo. O territorio constit\u00fae unha zona de transici\u00f3n entre a meseta luguesa e as Serras Orientais, de maneira que o terreo vai ga\u00f1ando altura cara ao leste: Serras de Monciro, do Mirador (coa altura de 1034 m en Pradairo), da Vaqueriza e de Pu\u00f1ago.\nNumerosos regatos baixan destes montes, vertendo nos r\u00edos Guimar\u00e1s, Az\u00famara, Rome\u00e1n, Outeiro e T\u00f3rdea, todos eles afluentes do Mi\u00f1o.\nO clima \u00e9 oce\u00e1nico con matices continentais, cunha oscilaci\u00f3n t\u00e9rmica de at\u00e9 13\u00a0\u00b0C entre temperaturas invernais baixas (5,6\u00a0\u00b0C en xaneiro) e as suaves do ver\u00e1n (17,7\u00a0\u00b0C). Chove arredor de 1.000\u00a0mm.\nHistoria.\nCastroverde pertenceu \u00e1 Casa de Lemos at\u00e9 o s\u00e9culo XVI, cando a vila, a fortaleza e as s\u00faas terras foron compradas polos Altamira. No s\u00e9culo XIX produc\u00edronse enfrontamentos carlistas.\nMonumentos.\nNa propia vila fica a\u00ednda a torre da homenaxe da fortaleza medieval dos Castro de Lemos, tam\u00e9n chamado Castelo de Castroverde. Hai tres pazos notorios: o de Abraira-Arana, en Vilabade, o de Cell\u00e1n de Mosteiro e o de Pumarega.\nA igrexa de Santa Mar\u00eda de Vilabade, alcumada \"catedral de Castroverde\", foi constru\u00edda no s\u00e9culo XV a instancias de Fernando de Castro para un mosteiro; \u00e9 g\u00f3tica, mais con adici\u00f3ns posteriores e retablos barrocos.\nDestaca tam\u00e9n a igrexa prerrom\u00e1nica de Soutomerille, reformada no ano de 1619, as\u00ed como outras varias con elementos rom\u00e1nicos.\nLugares de Castroverde.\nPara unha lista completa de todos os lugares do concello de Castroverde vexa: Lugares de Castroverde."}
{"id": "4965", "revid": "15490", "url": "https://gl.wikipedia.org/wiki?curid=4965", "title": "Meira", "text": "Meira \u00e9 un concello da provincia de Lugo, pertencente \u00e1 comarca de Meira. Segundo o padr\u00f3n municipal, en 2018 ti\u00f1a 1.711 habitantes . O seu xentilicio \u00e9 ou .\nXeograf\u00eda.\nO concello, composto polas parroquias de Meira (Santa Mar\u00eda) e Seixosmil (Santo Isidro), est\u00e1 situado \u00f3 noroeste da provincia, entre a Terra Ch\u00e1 e as Serras Orientais, \u00f3 oeste da serra de Meira. O relevo \u00e9 algo accidentado. No alto da serra de Meira est\u00e1 o Pedregal de Irimia, onde nace o r\u00edo Mi\u00f1o. Climatoloxicamente isto trad\u00facese nun clima oce\u00e1nico de monta\u00f1a, con precipitaci\u00f3ns durante todo o ano, con excepci\u00f3n dos meses de xullo e agosto. No inverno, e nun curto per\u00edodo de d\u00edas, o normal \u00e9 ter algo de neve.\nDemograf\u00eda.\nA poboaci\u00f3n de Meira diminu\u00edu coa perda de superficie que supuxo a constituci\u00f3n en 1935 dun novo concello, Ribeira de Piqu\u00edn, e pasou de ser un dos municipios m\u00e1is grandes da provincia, neses tempos, a ser un dos m\u00e1is pequenos. Dende principios do s\u00e9culo XX e ata 1950 a demograf\u00eda apenas experimentou cambios e a partir de 1970 comeza unha etapa de estancamento, que en 1991 alcanzou unha evoluci\u00f3n negativa.\nNo ver\u00e1n a poboaci\u00f3n de Meira vese incrementada polas numerosas familias, turistas ou nativos que viven f\u00f3ra, que ve\u00f1en pasar un tempo de desfrute estival.\nHistoria.\nA historia desta vila est\u00e1 directamente relacionada coa fundaci\u00f3n dunha comunidade mon\u00e1stica cisterciense, que alg\u00fans estudosos datan no ano 1143. En 1154, o rei Afonso VII outorgou aos Condes de Sarria, \u00c1lvaro Rodr\u00edguez e Sancha Fern\u00e1ndez, a vila e o couto de Meira, que por aquel ent\u00f3n era un lugar totalmente virxe. En 1159, o fillo de Afonso VII, Fernando II, concedeulle a Meira a exenci\u00f3n do pagamento da peaxe e o port\u00e1dego en todo o reino.\nOs bens do mosteiro cisterciense, chamado mosteiro de Santa Mar\u00eda de Meira, foron medrando, grazas \u00e1s doaz\u00f3ns da monarqu\u00eda. Paralelamente, tam\u00e9n medraba a cobiza dos poderosos, que se levantaron contra os monxes. Fernando II tivo que redactar un decreto real convidando aos bispos de Oviedo e Lugo a apoiar a comunidade monacal de Meira. Non obstante os saqueos non provi\u00f1an s\u00f3 da sociedade civil, sen\u00f3n tam\u00e9n da propia igrexa. Pero no ano 1515, e grazas \u00e1 uni\u00f3n do mosteiro coa Congregaci\u00f3n de Castel\u00e1, este viviu os seus anos de maior esplendor coa fundaci\u00f3n da Facultade de filosof\u00eda.\nA escola funcionou como centro cultural de primeira orde, ata a invasi\u00f3n napole\u00f3nica. O mosteiro sufriu as consecuencias de ter instalado un hospital \u00f3 servizo das tropas. Despois da invasi\u00f3n, os monxes volveron e repararon o mosteiro en ru\u00ednas, maila nunca m\u00e1is recuperou o seu esplendor. Hoxe en d\u00eda s\u00f3 queda a igrexa de Santa Mar\u00eda de Meira e o edificio no que se sit\u00faa a Casa do Concello.\nO escudo de Meira comp\u00f3\u00f1eno, sobre o fondo azul, no lado sinistro, de branco, o brazo de maije empu\u00f1ando o b\u00e1culo abacial de ouro, e sobre del, unha flor de lis, e no lado destro a mitra abacial e outra flor de lis. Sobre o todo, en banda, unha tira axadrezada de prata e goles. Sobre o escudo a coroa real cerrada.\nPatrimonio art\u00edstico.\nDa cultura megal\u00edtica cons\u00e9rvase o dolmen do Cortello da Vella, as medorras de Paredes e as medorras de San Mart\u00edn de L\u00faa.\nA igrexa de Santa Mar\u00eda de Meira, \u00e9 un templo rom\u00e1nico, declarado Monumento Hist\u00f3rico Art\u00edstico Nacional en 1931. Orixinalmente pertenceu a un mosteiro, xa desaparecido. Esta igrexa ten influencia da arquitect\u00f3nica borgo\u00f1oa (importada de Francia) e est\u00e1 exenta totalmente da influencia compostel\u00e1. O templo ten planta de cruz latina, con tres naves no brazo maior e unha de cruceiro. Ten tam\u00e9n cinco capelas na cabeceira, todas elas cubertas por b\u00f3vedas de can\u00f3n apuntado. No interior cons\u00e9rvanse sepulcros con relevos e o escudo dos Bola\u00f1o, unha l\u00e1pida abacial e varios retablos, entre os que destaca o maior, de estilo neocl\u00e1sico, e o cruceiro, \u00e1mbolos dous do s\u00e9culo XVII. Tam\u00e9n se conserva unha colecci\u00f3n de ourivar\u00eda sacra.\nOutros monumentos relixiosos son a capela de Paredes, de planta rectangular, e a ermida de San Pedro, en Vilar de Mouros.\nDentro da arquitectura civil destaca a Casa da Xesteira, cunha pedra de armas decorada cunha inscrici\u00f3n alusiva \u00f3s V\u00e9lez e Mendoza, de 1731, e tam\u00e9n a casa do Mosteiro.\nPatrimonio natural.\nMeira pode presumir dunha paisaxe espectacular e virxe. Est\u00e1 rodeada por bosques e montes e ba\u00f1ada polo r\u00edo Mi\u00f1o. Tam\u00e9n \u00e9 posible desfrutar da Ruta Mi\u00f1o-Eo. Na parte oriental do municipio est\u00e1 a fervenza da Mexadoira, no chamado rego de Murias. Na beira do r\u00edo Eo at\u00f3pase a \u00e1rea recreativa da Treita. As \u00e1rbores m\u00e1is habituais destes bosques son os carballos, bidueiros e casti\u00f1eiros. A flora aut\u00f3ctona, a parte das \u00e1rbores mencionadas, comp\u00f3\u00f1ena toxos, xestas e uz.\nA fauna da comarca \u00e9 moi numerosa: perdices, paspall\u00e1s, pombos, lobos, raposos, corzos, xabar\u00eds... Nos r\u00edos, as troitas e as angu\u00edas son as protagonistas e xa no r\u00edo Eo hai tam\u00e9n salm\u00f3ns.\nMenci\u00f3n a parte merece o Pedregal de Irimia, nacemento do r\u00edo Mi\u00f1o. \u00c9 aqu\u00ed onde manan as primeiras fontes do r\u00edo Mi\u00f1o, augas que van a dar \u00e1 lagoa da Fonmi\u00f1\u00e1, na Pastoriza.\nPatrimonio etnogr\u00e1fico.\nDentro do patrimonio etnogr\u00e1fico do concello at\u00f3pase a festa da malla, unha festa na que se rememora este labor do campo e que foi declarada no ano 2004 de interese tur\u00edstico de Galicia.\nRefr\u00e1ns de Meira.\n\"Xente de Meira, tropa lixeira\"\n\"Xente de Meira, tropa festeira\"\nLugares de Meira.\nPara unha lista completa de todos os lugares do concello de Meira vexa: Lugares de Meira."}
{"id": "4966", "revid": "85894", "url": "https://gl.wikipedia.org/wiki?curid=4966", "title": "Pol", "text": "Pol \u00e9 un concello da provincia de Lugo, pertencente \u00e1 comarca de Meira. Segundo o IGE en 2014 ti\u00f1a 1.738 habitantes .\nXeograf\u00eda.\nO concello est\u00e9ndese nas abas dos contrafortes da Serra de Meira polo nordeste e da Serra do Mirador polo sueste. Mosteiro, con 205 habitantes, \u00e9 a capital desde 1970. A estrada LU-640 (de Lugo \u00e1 Veiga) pasa polo norte.\nAs maiores altitudes est\u00e1n no leste (Pena Grande, 935m, Montes da Ferradura, 809 m e Penedo do Pao, 827 m). Nos l\u00edmites con Castro de Rei a altitude apenas supera os 400 m e os outeiros intermedios non superan os 650 m. Deles parten numerosos regatos e r\u00edos.\nOs principais cursos fluviais son, na bac\u00eda do r\u00edo Mi\u00f1o, o r\u00edo Az\u00famara e o seu afluente o r\u00edo Pol polo centro e o r\u00edo Lea polo suroeste e, cara a vertente cant\u00e1brica, o r\u00edo L\u00faa, que \u00e9 afluente do Eo.\nAbundan os bosques grandes, como os de Milleir\u00f3s, con moitos carballos\nO clima \u00e9 oce\u00e1nico continental, con precipitaci\u00f3ns en volta dos 1.000\u00a0mm anuais e temperaturas medias anuais baixas. A media no inverno non supera os 6,7\u00a0\u00b0C; no ver\u00e1n a temperatura \u00e9 suave (16\u00a0\u00b0C); 136 d\u00edas ao ano hai xeada.\nPoboaci\u00f3n.\nA distribuci\u00f3n por tramos de idade da poboaci\u00f3n de Pol queda do seguinte xeito:\nHistoria.\nA poboaci\u00f3n prehist\u00f3rica debeu de ser importante, en raz\u00f3n da abundancia de m\u00e1moas e castros.\nPor Pol pasou unha v\u00eda romana que proced\u00eda de Ast\u00farica Augusta e se bifurcaba en Valonga cara a Ribadeo e Viveiro. No Museo Provincial de Lugo cons\u00e9rvase unha ara votiva dedicada aos deuses viais. Outros restos romanos son o mosaico da Vila romana de Doncide, en Silva, e a \"tessera\" dos zoelas, inscrici\u00f3n na que se recolle un pacto de amizade entre os triadivos e os desoncos, realizado en presenza no maxistrado Abieno, no ano 27 a.C..\nDa Idade Media fican sepulturas antropom\u00f3rficas en L\u00faa e sartegos en Hermunde. S\u00e1bese da existencia de mosteiros en Arcos, Mosteiro e Silva (este \u00faltimo estaba baixo a protecci\u00f3n do papa Hadri\u00e1n IV en 1156). Cando o C\u00edster se instalou en Meira, estes mosteiros desapareceron.\nO documento m\u00e1is antigo que se conserva referido a este concello \u00e9 de 1222, o testamento dun soldado chamado Froila Garc\u00eda, que deixa as s\u00faas terras de Pol ao bispado de Lugo. No mesmo s\u00e9culo XIII o rei Afonso X o Sabio concedeu unha carta p\u00f3boa aos habitantes de Luaces, que se asentaron en Valonga. As terras de Luaces, que pertenceran \u00e1 casa de Lemos, pasaron en 1514 aos Altamira, ao compralas \u00c1lvaro Osorio de Moscoso para o seu sobri\u00f1o, o IV Conde de Altamira.\nNo s\u00e9culo XVIII os Losada eran se\u00f1ores en Pol, que se divid\u00eda daquela nas xurisdici\u00f3ns de Luaces (conde de Altamira), Lea (conde de Graxal) e Meira (se\u00f1or\u00edo do Real Colexio de Meira). Coa creaci\u00f3n dos primeiros concellos cr\u00e9anse dous, Luaces e Lea, pero en 1835 cr\u00e9ase o actual de Pol, co mesmo territorio a excepci\u00f3n de L\u00faa.\nLugares de Pol.\nPara unha lista completa de todos os lugares do concello de Pol vexa: Lugares de Pol."}
{"id": "4967", "revid": "98629", "url": "https://gl.wikipedia.org/wiki?curid=4967", "title": "Ribeira de Piqu\u00edn", "text": "\" style=\" list-style-type: ;\"&gt;\nRibeira de Piqu\u00edn \u00e9 un concello da provincia de Lugo, pertencente \u00e1 comarca de Meira. Segundo o IGE en 2022 ti\u00f1a 500 habitantes (580 en 2015, 664 en 2010, 771 en 2006, 785 en 2005, 810 en 2004, 827 en 2003). O seu xentilicio \u00e9 \u00ab\u00bb.\nDemograf\u00eda.\nRibeira de Piqu\u00edn segue a tendencia da Galicia interior: poboaci\u00f3n diseminada e envellecida. As\u00ed o demostra a s\u00faa baixa densidade media (7 hab./Km2), en retroceso dende comezos do s\u00e9culo XX por mor da forte emigraci\u00f3n da zona, principalmente \u00e1 Arxentina e a Cuba. \nA forte emigraci\u00f3n da zona at\u00f3pase intimamente vencellada \u00e1 estrutura minifundista da terra, \u00e1 escasa mecanizaci\u00f3n e \u00e1s malas comunicaci\u00f3ns. A s\u00faa poboaci\u00f3n actual contrasta cos 2 229 de principios de s\u00e9culo (censo de 1900), un descenso de arredor do 75% da poboaci\u00f3n.\nXeograf\u00eda.\nSituaci\u00f3n.\nO concello de Ribeira de Piqu\u00edn est\u00e1 situado a uns 50 km ao nordeste da capital da provincia. A casa do concello at\u00f3pase no Chao de Pousadoiro. Cunha extensi\u00f3n de 73 km\u00b2, limita ao norte coa Pontenova e Riotorto, ao sur con Baleira, ao leste coa Fonsagrada e ao oeste con Meira e Pol.\nRelevo e orograf\u00eda.\nTen un relevo moi accidentado configurado por d\u00faas serras que bordean o paso do r\u00edo Eo: a Serra de Meira, que limita o concello ao oeste, e a Serra de Pousadoiro, que o limita ao leste.\nO r\u00edo Eo atravesa o concello pola parte central e forma coas serras un val angosto e encaixado. A aparente uniformidade destas terras interr\u00f3mpenas outros dous r\u00edos que tam\u00e9n a cruzan, o r\u00edo Rodil e o r\u00edo L\u00faa. Hai outros moitos r\u00edos de menor envergadura e arroios que discorren polos profundos vales, en especial na zona nordeste, con altitudes pr\u00f3ximas aos 900 metros. Os puntos m\u00e1is elevados son A Pena de Ouvia\u00f1a (893 m) e A Pena Grande (889 m).\nVexetaci\u00f3n.\nA vexetaci\u00f3n aut\u00f3ctona foi substitu\u00edda en gran medida debido a reforestaci\u00f3n con especies for\u00e1neas. Nas zonas m\u00e1is agrestes at\u00f3panse matogueiras, mentres que no resto medran bidueiros, carballos e casti\u00f1eiros.\nClima.\nO clima pode clasificarse como de transici\u00f3n entre o oce\u00e1nico h\u00famido e o oce\u00e1nico continental. A influencia da monta\u00f1a produce un clima moi fr\u00edo nos cumios e agradable nos vales. Presenta invernos fr\u00edos con temperaturas medias de entre 5-6 \u00b0C e ver\u00e1ns frescos con temperaturas medias de 16-17 \u00b0C, con precipitaci\u00f3ns elevadas, de entre 1600 e 1700 mm anuais.\nHistoria.\nIdade Antiga.\nA historia do concello rem\u00f3ntase a Idade Antiga, as\u00ed, preto da pena de Nuria cons\u00e9rvanse vestixios dun poboado primitivo e restos c\u00e9lticos ou prec\u00e9lticos na Insua. Enfronte de Montefurado ach\u00e1ronse varias machadas de pedra, unha punta de lanza de ferro e unha f\u00edbula, tam\u00e9n de ferro, moteada de tres li\u00f1as sim\u00e9tricas de pingas de bronce. As\u00ed mesmo, \u00e9 probable que o paso baixo terra de Montefurado fose efecto da acci\u00f3n mineira levada a cabo polos romanos na parte setentrional da Gallaecia.\nIdade Media.\nPero a historia propiamente dita do municipio de Ribeira de Piqu\u00edn comezou no s\u00e9culo XI, coa restauraci\u00f3n ou fundaci\u00f3n do Mosteiro de Meira, que puxo ao descuberto o quefacer econ\u00f3mico, social, cultural e relixioso duns pobos que os documentos do convento meirense chaman de tras a Serra.\nEn 1171, a condesa Sancha, irm\u00e1 do rei Afonso VII, fixo doaz\u00f3n ao mosteiro de Meira da metade da vila de Piqu\u00edn, e en 1182 o conde Rodrigo \u00c1lvarez, maestre de Santiago, entregou ao mesmo e ao seu abade Vidal da parte que ti\u00f1a en Santalla de Piqu\u00edn. Pola s\u00faa banda, o rei Fernando II doou, \u00e1 s\u00faa vez, en 1184, ao abade e frades de Meira o reguengo de Santalla de Piqu\u00edn e do Casal de Pi\u00f1eiro. E no privilexio de posesi\u00f3n que outorgou ao ano seguinte en C\u00e1ceres o mesmo rei, ao fixar os l\u00edmites dos bens da abad\u00eda dise que van \u2026de Montefurado adporium de Piqu\u00edn\u2026. En 1233 o rei Fernando deu ao prior de Meira e \u00e1 s\u00faa comunidade a terra das ribeiras de Piqu\u00edn.\nIdade Contempor\u00e1nea.\nO comportamento dos fidalgos destas terras foi moi diferente no s\u00e9culo XIX. Lev\u00e1ntanse todos a un tempo para defender as s\u00faas terras e as s\u00faas liberdades contra o franc\u00e9s. Constitu\u00eddos en milicias populares, inflixen serios reveses \u00e1s tropas do xeneral Mauricio Mathieu, acampadas en Santalla. Ao mando do meiri\u00f1o e xustiza ordinaria de Luaces, Juan de Neira e Feijoo, fustrigan unha e outra vez as forzas invasoras. Evacuados da Ribeira os franceses, \u00fanense aos soldados do marqu\u00e9s da Romana que puxera o seu cuartel xeral en Piqu\u00edn para continuar a s\u00faa loita. As\u00ed mesmo, cando en 1833 cren en perigo os seus foros e as s\u00faas tradici\u00f3ns, volven \u00e1 guerra para loitar contra o liberalismo. O territorio pertenceu a Asturias at\u00e9 1833.\nO concello constitu\u00eduse o 6 de maio de 1935 ao ser segregado de Meira. O seu primeiro alcalde foi Ferm\u00edn Llousas Gonz\u00e1lez. As parroquias de Santalla de Piqu\u00edn, San Pedro de Navallos e San Xurxo de Piqu\u00edn pertenc\u00edan ao concello de Meira, do que se segregaron por acordo do ano 1933. \nA sesi\u00f3n constitutiva do municipio de Ribeira de Piqu\u00edn celebrouse o d\u00eda seis de maio do ano 1935 baixo a presidencia de Eusebio Sierra, secretario do Concello de Fonsagrada, que actuar\u00eda como Delegado gobernativo para o efecto de dar posesi\u00f3n aos concelleiros e a designaci\u00f3n entre eles de alcalde do novo concello, cargo para o que \u00e9 elixido Ferm\u00edn Llousas Gonz\u00e1lez, por nove votos a favor e unha papeleta en branco. Primeiro tenente de Alcalde, foi Manuel Pardo Dur\u00e1n e segundo tenente de alcalde Emilio Fern\u00e1ndez Fern\u00e1ndez. Subscribiu o acta como secretario Lu\u00eds Goy, a\u00ednda que parece que de feito o foi Avelino L\u00f3pez Otero, natural de Barcia e naquel momento profesor do Colexio Balmes de Lugo.\nNos cincuenta integrouse no concello de Ribeira de Piqu\u00edn a parroquia de Santiago de Acevo.\nPatrimonio art\u00edstico.\nEntre o seu patrimonio destacan: \nA igrexa de San Xo\u00e1n de Baos, situada nun outeiro rodeado polo r\u00edo Rodil, conformando igrexa e pobo un pintoresco cadro, no que parece ser unha construci\u00f3n castrexa. De amplas proporci\u00f3ns at\u00f3pase revogada en cal, con tres naves cubertas con tellado de lousa e madeira no interior. \u200bNo seu interior, destaca o retablo maior, neocl\u00e1sico, as\u00ed como a imaxe policromada de Santo Andr\u00e9, do s\u00e9culo XV, situada no retablo lateral, de estilo renacentista.\nA igrexa \u00e9 unha das poucas que pertenceu en Galicia \u00e1 orde militar e relixiosa de San Xo\u00e1n de Malta (\"Orde dos Cabaleiros de San Xo\u00e1n de Xerusal\u00e9n\") e conserva, como curiosidade, no muro sur polo exterior un reloxo de sol fabricado en 1742 en lousa da autor\u00eda dun Lombardero, familia de reloxeiros do s. XVIII con orixe en Santalla de Oscos, na veci\u00f1a Asturias. \nAdemais, no muro interior do lado oeste do mesmo p\u00f3rtico (denominado polos veci\u00f1os do lugar \"cabildro\"), mesmo en fronte da fachada da igrexa, incrustadas nunha parede ben caleada, p\u00f3dense ver as cinco caveiras humanas. As caveiras quedan altas (entre 2,66 e 3,44 metros), pero ordenadas, simulando a figura dun tri\u00e1ngulo. Supo\u00f1en os veci\u00f1os do lugar, dado o tama\u00f1o dalgunhas das caveiras, que poder\u00edan ser de persoas que a\u00ednda non chegaran \u00e1 madurez, a\u00ednda que se contrad\u00edn coa opini\u00f3n popular, recollida e publicada, que explica que as caveiras poder\u00edan pertencer a antigos p\u00e1rrocos.\nAta hai poucos anos, nesta igrexa celebr\u00e1banse as poxas de galos e lac\u00f3ns para sufragar os oficios de \u00e1nimas e tam\u00e9n a festividade de San Antonio.\nA Igrexa de San Xurxo de Piqu\u00edn, situada na beira esquerda do r\u00edo Eo e datada no ano 1782, pos\u00fae un belo estilo neocl\u00e1sico con muros de lousa. A s\u00faa planta \u00e9 de cruz latina, formada por d\u00faas capelas, cunha soa nave cuberta por unha b\u00f3veda de can\u00f3n. \u200bNo interior, un retablo neocl\u00e1sico na capela lateral e unha cruz de prata en relevo. A igrexa est\u00e1 rodeada polo cemiterio e un contorno natural, o seu arco na entrada principal da paso \u00f3 seu solemne interior.\nA Igrexa de Santa Baga de Piqu\u00edn, con muros de cachotar\u00eda en lousa do pa\u00eds, pos\u00fae varios retablos barrocos do s\u00e9culo XVIII, con tallas interesantes, sobre todo o maior, de tres pisos e cinco r\u00faas, columnas entorchadas e estriadas e banco con relevos sinxelos.\nCapelas: Santo Estevo, Santa Catarina; San Miguel; Santa Apolonia; San Luis Rei; San Caetano; San Ant\u00f3n; Capelas de Barag\u00f3n, Boel, Cabaceira, Lamas, Outariz, Piqu\u00edn, Vilares (Santabaia), Barcia, Meroi, Mestre, Sadrad\u00edn, San Fiz (San Xurxo)\nNeste concello naceu o artes\u00e1n Jos\u00e9 Seivane. En agosto de 2008 no Chao de Pousadoiro foi inaugurado un busto na s\u00faa memoria. Na s\u00faa inauguraci\u00f3n deu un concerto a s\u00faa neta, a gaiteira Susana Seivane.\nPatrimonio natural.\nNa actualidade existen tres rutas de sendeirismo homologadas:\nRuta do \"Mu\u00ed\u00f1o de Garc\u00eda\" (PRG 229).\nEsta ruta de 4,5 kms transcorre integramente polo concello de Ribeira de Piqu\u00edn. Comeza na \u00e1rea recreativa e na praia fluvial de Chao do Pousadoiro.\nRuta Pena de Millares (PRG 209).\nEsta ruta circular foi homologada no ano 2017 e consta dunha distancia de m\u00e1is de 12 kms cunha dificultade media.\nRuta fervenza dos Portelos (PRG 228).\nA senda comeza a uns 400 metros de altitude, xunto \u00e1 estrada LU-751 e o cami\u00f1o discorre paralelo ao r\u00edo Eo, entre campos e bosque. Tras percorrer un quil\u00f3metro, o carreiro ascende e atravesa a estrada. Logo pasa preto da aldea de San Xurxo de Piqu\u00edn, onde podemos atopar a igrexa parroquial. Seguindo unha ampla pista forestal, alc\u00e1nzase a derivaci\u00f3n que leva \u00e1 Fervenza de Pena dos Portelos. Durante o percorrido de acceso, trans\u00edtase polo bosque aut\u00f3ctono con carballos e casti\u00f1eiros centenarios.\nReserva da Biosfera R\u00edo Eo - Oscos e Terra de Bur\u00f3n.\nO concello forma parte da reserva da biosfera R\u00edo Eo, Ozcos e Terras de Bur\u00f3n e ten un car\u00e1cter interauton\u00f3mico. Polo tanto, est\u00e1 xestionada pola Xunta de Galicia e o Principado de Asturias; est\u00e9ndese \u00f3 longo de 14 concellos, sete na provincia de Lugo (Ribadeo, Trabada, A Pontenova, Ribeira de Piqu\u00edn, Baleira, A Fonsagrada e Negueira de Mu\u00f1iz) e os outros sete no territorio asturiano. Esta reserva vert\u00e9brase a trav\u00e9s da conca fluvial do r\u00edo Eo e nela p\u00f3dense distinguir catro grandes unidades paisax\u00edsticas: litoral cant\u00e1brico occidental, leitos fluviais, estuario e desembocadura do r\u00edo Eo, e serras e monta\u00f1as. Neste caso, tam\u00e9n as augas mari\u00f1as pos\u00faen unha destacada importancia.\nEconom\u00eda.\nA econom\u00eda bas\u00e9ase fundamentalmente na agricultura e na gandar\u00eda, sendo polo tanto os principais sectores de ocupaci\u00f3n, aos que se dedica o 85% da poboaci\u00f3n. Unha pequena parte da superficie - o 20% - res\u00e9rvase para estes sectores, xa que o 80% restante empr\u00e9gase para o uso forestal. Os demais sectores laborais ocupan ao 3% da poboaci\u00f3n no caso da industria, a un 4,4% no da construci\u00f3n; e un 7% no sector servizos. A industria f\u00f3rmana f\u00e1bricas de produtos l\u00e1cteos, outras relacionadas co sector da madeira e algunhas de tipo extractivo.\nLugares de Ribeira de Piqu\u00edn.\nPara unha lista completa de todos os lugares do concello de Ribeira de Piqu\u00edn vexa: Lugares de Ribeira de Piqu\u00edn."}
{"id": "4968", "revid": "85894", "url": "https://gl.wikipedia.org/wiki?curid=4968", "title": "Riotorto", "text": "Riotorto \u00e9 un concello da provincia de Lugo, pertencente \u00e1 comarca de Meira. Segundo o IGE en 2015 ti\u00f1a 1.364 habitantes . O seu xentilicio \u00e9 \u00ab\u00bb ou \u00ab\u00bb.\nXeograf\u00eda.\nO concello limita ao norte con Mondo\u00f1edo e Lourenz\u00e1, ao sur con Meira, ao leste con Trabada e A Pontenova, e ao oeste coa Pastoriza. Pertence ao arciprestado de Miranda, da diocese de Mondo\u00f1edo-Ferrol.\nHistoria.\nAtop\u00e1ronse restos f\u00f3siles do xur\u00e1sico en diversos sitios. Os primeiros asentamentos humanos proceden da tribo dos albi\u00f3ns, que se asentaron en torno ao r\u00edo Eo, dominando at\u00e9 o r\u00edo Navia.\nDo per\u00edodo castrexo cons\u00e9rvase o castro da Coroa ou Croa, do que se conservan restos de muros e defensas. Nel atopouse o brazal de Riotorto, conservado no Museo Provincial de Lugo. \u00c9 unha peza con enroscamento para axeitalo como enfeite de brazo datado entre os s\u00e9culos III e I a. C.. Pesa 111,5 g, e ten un di\u00e1metro de 8,9\u00a0cm.\nLogo da romanizaci\u00f3n, a zona estivo vencellada \u00e1 diocese de Britonia. Nos s\u00e9culos IX, X e XI, penetraron os godos, fuxidos dos musulm\u00e1ns, ocupando as terras ermas. Desta \u00e9poca cons\u00e9rvase unha p\u00eda bautismal na igrexa da \u00d3rrea, onde se emprazaba o mosteiro de Santa Comba de \u00d3rrea.\nDurante a Idade Media a zona pertenceu \u00e1 diocese de Mondo\u00f1edo e ao mosteiro de Meira. Cons\u00e9rvanse restos de tallas do s\u00e9culo XII, como a Virxe rom\u00e1nica da capela de San Bernab\u00e9 e San Roque, en Espasande de Arriba, Santa Marta de Meil\u00e1n), a de San Pedro da capela de San Pedro de Folgueir\u00faa (Galegos), e s\u00e9culo XIII, como a de Santa Ana da capela do Vilar de Santiago (A Muxueira). Pola parroquia de \u00d3rrea pasaba o cami\u00f1o de Santiago procedente de Asturias.\nRiotorto foi curato de presentaci\u00f3n real ordinaria, pertencente \u00e1 antiga Vigair\u00eda de Miranda. En xaneiro de 1203 Afonso IX dirimiu nun conflito entre o bispo de Mondo\u00f1edo e os fillos de Fernando Velaz polos coutos de Riotorto, Canedo e Vilame\u00e1. San Xillao de Ferreiravella aparece citado no testamento do bispo Mart\u00edn de Mondo\u00f1edo, que gobernou a diocese entre 1219 e 1248.\nEn 1240 o abade Heimerico do convento de Meira concedeu a cen homes as herdades de Vilanova de Archai e de Albare para as poboaren, lindantes con varios lugares de Riotorto. O mosteiro de Meira tivo propiedades no concello entre os s\u00e9culos XII e XVI. Os enfrontamentos do mosteiro e o bispo de Mondo\u00f1edo provocaron o saqueo das terras de Aldurfe, as\u00ed como a destruci\u00f3n das s\u00faas colleitas e o ataque aos seus homes polos servos e vasalos do bispo.\nNo s\u00e9culo XV o mosteiro da \u00d3rrea era co\u00f1ecido coma o mosteiro de Donas, \u00f3 estar ocupado por monxas. O seu couto correspond\u00eda practicamente coas parroquias da \u00d3rrea e Galegos. As monxas cantaban na misa dos domingos, e segundo un documento de 1407 ti\u00f1an no convento dous c\u00e1lices de prata e outro de chumbo. Os veci\u00f1os, colonos e aforados, pagaban renda ao mosteiro.\nUn documento de aforamento indica que en Galegos hab\u00eda un hospital.\nNos s\u00e9culos XVI e XVII houbo f\u00e1bricas de mazos e ferrer\u00edas, coa conseguinte actividade mineira, aparecendo contratos de saca de vea.\nNo s\u00e9culo XVII introduciuse o cultivo do millo e da pataca na provincia de Mondo\u00f1edo, substitu\u00edndo a anterior agricultura pobre de centeo e nabos. No s\u00e9culo XVIII, a\u00ednda no antigo r\u00e9xime, con presenza de foros, hab\u00eda alg\u00fans fidalgos, destacando en Santa Marta de Meil\u00e1n Pedro Trilles.\nLugares de Riotorto.\nPara unha lista completa de todos os lugares do concello de Riotorto vexa: Lugares de Riotorto."}
{"id": "4969", "revid": "85894", "url": "https://gl.wikipedia.org/wiki?curid=4969", "title": "Carnota", "text": "Carnota \u00e9 un concello da provincia da Coru\u00f1a, pertencente \u00e1 comarca de Muros. Segundo o IGE no ano 2014 ti\u00f1a 4.376 habitantes . O seu xentilicio \u00e9 .\nXeograf\u00eda.\nO concello ten 70,9\u00a0km2, e abrangue 5 parroquias. Ocupa unha estreita franxa costeira entre os montes da serra de Outes ao leste (l\u00edmite co concello de Mazaricos) e a costa do oc\u00e9ano Atl\u00e1ntico ao oeste. Limita ao norte co concello de Dumbr\u00eda a trav\u00e9s da desembocadura do r\u00edo Xallas e o monte Pindo, e ao sur co concello de Muros a trav\u00e9s da punta Lens, nas inmediaci\u00f3ns do Ancoradoiro. O seu centro administrativo e a casa do concello at\u00f3panse no n\u00facleo de Carnota, dentro da parroquia de Santa Comba de Carnota.\nDesde a s\u00faa creaci\u00f3n, a estrada C-550 (de Fisterra a Tui) \u00e9 a principal rota de comunicaci\u00f3n. Na actualidade, coa mellora da estrada de Santa Comba a Muros, esta \u00faltima converterase na v\u00eda principal con Santiago de Compostela.\nO concello marca a transici\u00f3n entre as r\u00edas Altas e as r\u00edas Baixas e \u00e9, segundo alg\u00fans, o derradeiro polo sur da costa da Morte.\nA parte norte, a partir de Caldebarcos, \u00e9 pedregosa e vai subindo cara O Pindo, que no extremo norte cae sobre o mar desde unha grande altura. Os montes do Pindo est\u00e9ndense entre a desembocadura do Xallas e o Valdebois. Este macizo monta\u00f1oso atinxe a s\u00faa maior altura na monte Pindo (627 m), desde a que se poden albiscar as torres da catedral de Santiago. Existen numerosas lendas relacionadas con estes montes, chamados \"O Olimpo Celta\". Ao sur predominan as praias. A praia de Carnota pasa, cos seus case sete quil\u00f3metros, por ser a m\u00e1is longa de Galiza. Parte deste espazo natural est\u00e1 protexido dentro da Rede Natura 2000 e conta con dunas m\u00f3beis, semi-m\u00f3beis e fixas. O relevo \u00e9rguese rapidamente cara o interior, chegando aos 503 m no lugar de Adra\u00f1o.\nO clima \u00e9 oce\u00e1nico h\u00famido, con temperaturas suaves de 14-15\u00a0\u00b0C anuais e precipitaci\u00f3ns abondosas entre 1.500 e 2.000\u00a0mm anuais.\nHistoria.\nExisten m\u00e1moas e castros que indican que a zona foi poboada desde antigo. O castro de Mallou \u00e9 unha acr\u00f3pole fortificada da idade de ferro. O castro de Mi\u00f1arzos est\u00e1 na actual vila de Lira, polo que est\u00e1 moi alterado.\nNa Idade Media pertenceu aos condes de Trast\u00e1mara e de Lemos e formou parte do antigo condado de \"Cornatum\". Coa Gran Guerra Irmandi\u00f1a de 1467 desapareceron as fortalezas. Hai restos de catro fortificaci\u00f3ns:\nO castelo de Penafiel, situado sobre o monte e a fervenza do \u00c9zaro, foi derrubado durante a Gran Guerra Irmandi\u00f1a. Era un castelo roqueiro, cunha serie de construci\u00f3ns e aterrazamentos nun penedo de dif\u00edcil acceso. Na s\u00faa base hai unha inscrici\u00f3n de excomu\u00f1\u00f3n, o que poder\u00eda remontar a s\u00faa existencia cando menos ao s\u00e9culo XII\nO castelo de Pindo Central \u00e9 unha gran fortificaci\u00f3n na zona m\u00e1is alta do Monte Pindo. Nela hab\u00eda unha capela.\nO castelo de San Xurxo est\u00e1 nunha penichaira do monte Pindo, no cami\u00f1o natural entre o arco de Carnota e as aldeas do \u00c9zaro e o Pindo. Foi constru\u00eddo no s\u00e9culo X polos prelados da Catedral de Santiago de Compostela, e pertenceu \u00e1 Mitra de Santiago, \u00e1 monarqu\u00eda e a nobres feudais.\nO castelo de Canedo (\"Canetum\", ou Bico do Santo) \u00e9 outra fortificaci\u00f3n episcopal do s\u00e9culo X. Tam\u00e9n ti\u00f1a unha capela, destru\u00edda segundo a tradici\u00f3n oral polo ex\u00e9rcito franc\u00e9s.\nO lugar da capital, Carnota, naceu no s\u00e9culo XVII. No s\u00e9culo XIX foi saqueada polos franceses na Guerra de Independencia espa\u00f1ola.\nMonumentos e turismo.\nCarnota \u00e9 co\u00f1ecida sobre todo polos h\u00f3rreos (\"cabaceiras\") de Carnota (Monumento Nacional) e Lira, que compiten por seren os m\u00e1is grandes de Galiza.\nA igrexa de Carnota (Santa Comba) \u00e9 barroca, ten planta de cruz latina e tres naves lonxitudinais. A de San Mamede \u00e9 neocl\u00e1sica, e conta cun retablo do s\u00e9culo XVIII, obra do escultor J. Ferreiro.\nO bico do Santo, situado no \"lugar\" de Pedrafigueira, \u00e9 un picacho en cuxo cumio houbo unha ermida dedicada a San Sebasti\u00e1n.\nNa praia de Carnota o areal mide sete quil\u00f3metros. As dunas son o produto do insistente vento do noroeste. A zona de marismas div\u00eddese en d\u00faas partes: Caldebarcos, ao norte e A Lagoa ao sur. Sep\u00e1ranas Punta Larada, que tam\u00e9n divide as praias de Carnota estrita e a de San Mamede (A Berberecheira).\nA praia de Boca do R\u00edo, onde desemboca o r\u00edo Valdebois, \u00e9 moi popular entre os veraneantes. De feito, a revista alem\u00e1 \"Traum Str\u00e4nde\" consid\u00e9raa unha das praias m\u00e1is fermosas do mundo.\nLugares de Carnota.\nPara unha lista completa de todos os lugares do concello de Carnota vexa: Lugares de Carnota."}
{"id": "4970", "revid": "85894", "url": "https://gl.wikipedia.org/wiki?curid=4970", "title": "Muros", "text": "Muros \u00e9 un concello da provincia da Coru\u00f1a, pertencente \u00e1 comarca de Muros. Est\u00e1 situado no extremo norte da r\u00eda de Muros e Noia, a m\u00e1is setentrional das r\u00edas Baixas.\nSegundo o IGE no 2014 ti\u00f1a unha poboaci\u00f3n de 9.117 habitantes . O seu xentilicio \u00e9 para o feminino ou para o masculino.\nClima.\nO clima de Muros \u00e9 propio do dominio oce\u00e1nico hiperh\u00famedo a\u00ednda que, debido \u00e1 orientaci\u00f3n \u00f3 sur dominante e \u00e1 protecci\u00f3n dos ventos polas serras que o delimitan, permite a suavidade de certos trazos clim\u00e1ticos. A concentraci\u00f3n de precipitaci\u00f3ns no outono-inverno e o descenso no ver\u00e1n \u00e9 patente, tanto que incluso nalg\u00fan se chega a falar de aridez estival e d\u00e9ficit h\u00eddrico, vinculado \u00e1 dificultade de reter a auga por parte do substrato areoso.\nHistoria.\nNa zona atop\u00e1ronse restos prehist\u00f3ricos, como os petr\u00f3glifos de Louro e Serres, as\u00ed como castros da \u00e9poca castrexa e calzadas do per\u00edodo da romanizaci\u00f3n.\nNo s\u00e9culo XIII o rei Sancho IV de Castela mandou repoboar a zona entre O \u00c9zaro e Ponte Nafonso, nomeando a zona como P\u00f3boa de Muro. A primeira localizaci\u00f3n correspond\u00edase coa parte sur do actual. En 1298 Fernando IV doa esta vila \u00e1 mitra compostel\u00e1, desaparecendo do seu escudo o castelo e o le\u00f3n (s\u00edmbolos dos reis de Castela) e pasando a figurar nel d\u00faas vieiras, que representan a igrexa compostel\u00e1. A mediados do s\u00e9culo XV o rei Xo\u00e1n II de Castela habilitou o porto da vila para exportar e importar mercador\u00edas.\nA vila foi ga\u00f1ando importancia co tempo, e en 1520 foi amurallada. A construci\u00f3n, de entre 3 e 4 m de grosor e at\u00e9 7 de altura, divid\u00eda a poboaci\u00f3n en dous barrios perfectamente delimitados: A Cerca e A Axesta. A porta principal de acceso era a Porta da Vila, flanqueada por d\u00faas poderosas torres defensivas, estaba situada preto da actual Casa Consistorial, A muralla ti\u00f1a outras d\u00faas portas e dezaoito torres ameadas de at\u00e9 11 m de altura. Tam\u00e9n en 1520 Alonso III de Fonseca mandou constru\u00edr o forte de Monte Louro para defenderse dos ataques dos piratas. En 1543 tivo lugar a batalla de Muros, na que a Armada Espa\u00f1ola, mandada polo almirante \u00c1lvaro de Baz\u00e1n, o Vello, derrotou a escuadra francesa. Nesa \u00e9poca o goberno local reun\u00edase no adro da igrexa de San Pedro. A finais do s\u00e9culo XVI o marqu\u00e9s de Cerralbo constru\u00edu un castelo nas inmediaci\u00f3ns da vella lonxa, que no s\u00e9culo XVIII chegou a contar con 12 can\u00f3ns.\nEn marzo de 1809, no marco da Guerra da Independencia, a vila foi destru\u00edda polas tropas napole\u00f3nicas en tan s\u00f3 doce horas. Amais dos danos humanos e materiais (190 casas destru\u00eddas), queimouse o Arquivo Municipal, o que supuxo a perda da maior\u00eda da documentaci\u00f3n hist\u00f3rica. No s\u00e9culo XIX chegaron \u00e1 vila empresarios catal\u00e1ns, que crearon m\u00e1is de 30 f\u00e1bricas de salgadura, principalmente de sardi\u00f1a e arenque. Xunto cos estaleiros, isto marcou a vida laboral e a fisionom\u00eda da vila.\nA comezos do s\u00e9culo XX a vila foi visitada por Mar\u00eda Cristina de Habsburgo-Lorena, ra\u00ed\u00f1a nai de Afonso XIII. A nobre estivo varios d\u00edas hospedada co seu s\u00e9quito.\nEn Muros public\u00e1ronse os peri\u00f3dicos \"El Pueblo Muradano\", \"La Liga de Amigos\" e \"La Integridad Muradana\".\nEn maio de 1970 a vila foi declarada conxunto hist\u00f3rico-art\u00edstico, sendo definida como \u00abVila mari\u00f1eira que conserva os seus valores ambientais, t\u00edpicos e pintorescos, \u00f3 lado da severa grandeza monumental de g\u00f3ticos palacios e templos como o da antiga Colexiata e o Santuario da Virxe do Cami\u00f1o\u00bb.\nLugares de Muros.\nPara unha lista completa de todos os lugares do concello de Muros vexa: Lugares de Muros."}
{"id": "4971", "revid": "85894", "url": "https://gl.wikipedia.org/wiki?curid=4971", "title": "Lousame", "text": "Lousame \u00e9 un concello galego situado no suroeste da provincia da Coru\u00f1a, pertencente \u00e1 comarca de Noia. Segundo o padr\u00f3n municipal (INE 2020) ten 3.268 habitantes (1.624 homes e 1.644 mulleres). O seu xentilicio \u00e9 .\n\u00c9 un concello principalmente agrario. Est\u00e1 dividido en 7 parroquias e a el pertencen 75 n\u00facleos de poboaci\u00f3n.\nEtimolox\u00eda.\nO nome de Lousame cons\u00e9rvase dende a \u00e9poca romana. Prov\u00e9n da palabra latina \"lausia\", que corresponde \u00e1s lousas que tanto abundan no concello.\nXeograf\u00eda.\nO concello ten unha superficie de 93\u00a0km\u00b2, e abrangue 7 parroquias. Limita ao norte co concello de Bri\u00f3n, ao sur con Boiro e Rianxo, ao leste con Rois e Dodro e ao oeste con Porto do Son. \u00c9 un territorio cun relevo abrupto, con fortes contrastes entre o fondo dos vales (20 msnm) e cumios de altitude media (monte Iroite, de 685 m, e a Muralla, de 674 m). A estaci\u00f3n meteorol\u00f3xica de Lousame \u00e9 a que recolleu m\u00e1is pluviosidade de toda Galicia nos anos consecutivos de 2017-2022.\nHistoria.\nNos terreos ocupados polo concello cons\u00e9rvanse restos prehist\u00f3ricos (m\u00e1moas), da Idade de Bronce (petr\u00f3glifo de Lesende) e da \u00e9poca castrexa. De feito, no propio escudo do concello aparecen reflectidos sete castros (Coto do Castro, Castro de Comparada, Castro de Servia, Castelo de Fru\u00edme, Castelo de San Lourenzo, Castro de Berrimes e Castro do Lourido).\nDa \u00e9poca da romanizaci\u00f3n cons\u00e9rvase o top\u00f3nimo do concello, procedente da palabra celtolatina \"lausia\", que corresponde aos xistos ou lousas que tanto abundan nesa parroquia (montes de Aldeagrande, Seoane e Cru\u00eddo).\nNa Idade Media fundouse o mosteiro de Toxos Outos, na beira dereita do r\u00edo de San Xusto. No tombo de san Xusto, do s\u00e9culo XII, aparece reflectida moita documentaci\u00f3n da \u00e9poca medieval. No s\u00e9culo XVII o mosteiro foi anexionado ao de Sobrado dos Monxes, convert\u00e9ndose en priorado do mesmo. Xa coa desamortizaci\u00f3n de Mendiz\u00e1bal desintegrouse por completo, convert\u00e9ndose na igrexa parroquial de San Xusto de Toxos Outos e perdendo a autonom\u00eda xurisdicional que tivera na Idade Media.\nEntre 1730 e 1777 viviu na aldea de Fru\u00edme Diego Antonio Cernadas de Castro, escritor e defensor de Galicia, que exerceu o cargo de cura nesta aldea, a\u00ednda que neste \u00e9poca a parroquia de Fru\u00edme non era de Lousame.\nO concello de Lousame conformouse como tal en 1836, cando ti\u00f1a 3.514 habitantes. Foi anexionada a parroquia de San Marti\u00f1o de Fru\u00edme (que pertenc\u00eda ao concello de Boiro) e a de San Xo\u00e1n de Cambo\u00f1o (Porto do Son). Amais, a parroquia de Santa Mar\u00eda de Roo, que pertenc\u00eda \u00e1 xurisdici\u00f3n de San Xusto, pasou ao concello de Noia.\nDurante a segunda metade do s\u00e9culo XIX chegou a haber 5 f\u00e1bricas de papel en Lousame na ribeira de varios r\u00edos. A m\u00e1is importante foi a de Diego Font\u00e1n, na ribeira do r\u00edo Vilacova.\nA casa consistorial est\u00e1 na aldea de Portobravo desde a d\u00e9cada de 1950, se ben ata ent\u00f3n estivera no lugar de Cru\u00eddo. Nesa \u00e9poca acadouse o per\u00edodo de m\u00e1xima poboaci\u00f3n (6.555 habitantes) debido ao auxe das explotaci\u00f3ns mineiras de Finx.\nPatrimonio.\nF\u00e1brica de papel de Font\u00e1n.\nChegou a haber cinco f\u00e1bricas de papel \u00e1 beira dos r\u00edos Vilacoba e San Xusto, sendo a m\u00e1is importante a fundada en 1863 polo matem\u00e1tico e xe\u00f3grafo Domingo Font\u00e1n. Estaba situada na ribeira esquerda do Vilacoba, \u00e1 altura do lugar do Castro. O edificio, de planta rectangular, ti\u00f1a cuberta a d\u00faas augas e gran cantidade de fiestras dispostas de xeito r\u00edtmico. Esta arquitectura era funcional, pois as fiestras serv\u00edan para ventilar o interior para o secado do papel. Hab\u00eda dous niveis de catorce fiestras, tendo o corpo m\u00e1is baixo catro aberturas m\u00e1is grandes. A auga chegaba a trav\u00e9s dunha canle de pedra de lonxitude considerable e con moita capacidade, que recoll\u00eda a auga r\u00edo arriba.\nLugares de Lousame.\nPara unha lista completa de todos os lugares do concello de Lousame vexa: Lugares de Lousame.\nV\u00e9xase tam\u00e9n.\nBibliograf\u00eda.\n, Clodio (2014): \"Concello de Lousame. Patrimonio arqueol\u00f3xico, hist\u00f3rico, art\u00edstico e arquitect\u00f3nico,\" Ed. Toxosoutos - Concello de Lousame, ISBN 978-84-943014-4-5"}
{"id": "4972", "revid": "85894", "url": "https://gl.wikipedia.org/wiki?curid=4972", "title": "Outes", "text": "Outes \u00e9 un concello da provincia da Coru\u00f1a, pertencente \u00e1 comarca de Noia. Segundo o IGE en 2021 ti\u00f1a 6.150 habitantes . O seu xentilicio \u00e9 \u00ab\u00bb ou \u00ab\u00bb .\nXeograf\u00eda.\nOutes ten unha superficie de 99,74 km\u00b2, e abrangue 11 parroquias. Limita ao norte con Mazaricos e Negreira, ao sur co r\u00edo Tambre (e a s\u00faa desembocadura na r\u00eda de Muros e Noia), ao leste con Noia e ao oeste con Muros. A capital municipal est\u00e1 na Serra de Outes.\nTen unha elevada altitude media, con cinco cumios que roldan os 500 metros de altitude, sendo o monte Tremuzo o punto m\u00e1is alto.\nOutes conta cun clima oce\u00e1nico h\u00famido debido \u00e1 proximidade do oc\u00e9ano Atl\u00e1ntico. As precipitaci\u00f3ns son maiores durante os meses de novembro a marzo, pero no ver\u00e1n soben as temperaturas e as choivas son escasas debido \u00e1 presenza case constante do anticicl\u00f3n dos Azores.\nHistoria.\nO territorio de Outes foi habitado desde tempos remotos, como testemu\u00f1an os restos de meg\u00e1litos, petr\u00f3glifos e poboados castrexos. Trala romanizaci\u00f3n de Galicia e a chegada dos suevos, na Idade Media a zona sufriu ataques de viquingos e piratas musulm\u00e1ns. O arcebispo Diego Xelm\u00edrez equipou unha frota para combatelos.\nEconom\u00eda.\nNa econom\u00eda de Outes destaca o sector primario (pesca, marisqueo, gander\u00eda e agricultura), pois dende s\u00e9culos atr\u00e1s as actividades agropecuarias ve\u00f1en ocupando a maior parte da poboaci\u00f3n activa. Respecto \u00e1 gander\u00eda, actualmente hai varias explotaci\u00f3ns de coellos e ovellas, sendo m\u00e1is importantes as explotaci\u00f3ns de gando vac\u00fan, dedicadas \u00e1 produci\u00f3n de leite e carne. O sector pesqueiro conc\u00e9ntrase en boa medida nos peiraos de Freixo e San Cosme.\nO sector secundario tam\u00e9n ten certo peso, destacando catro sectores na produci\u00f3n industrial: serradoiros, estaleiros, formig\u00f3n e construci\u00f3n.\nDemograf\u00eda.\nA cifra m\u00e1is alta de poboaci\u00f3n acadouse a mediados do s\u00e9culo XX, en 1950, con 11.303 habitantes. Posteriormente foi descendendo a un ritmo do 7 % cada d\u00e9cada, debido primeiro ao aumento da emigraci\u00f3n cara a outros pa\u00edses de Europa, e despois aos EUA e as illas Canarias, tendo 9.968 habitantes en 1970. Na actualidade a cifra de habitantes segue a descender cada ano.\nCultura.\nO poeta Francisco A\u00f1\u00f3n, un dos precursores do Rexurdimento galego, era da aldea de Boel. Entre outras actividades, o concello organiza anualmente o Certame de Poes\u00eda Francisco A\u00f1\u00f3n. A s\u00faa irm\u00e1 foi Nicolasa A\u00f1\u00f3n, e hai uns anos atop\u00e1ronse uns manuscritos con poemas da s\u00faa obra e a Asociaci\u00f3n Cultural Terra de Outes publicou un libro profundizando na s\u00faa historia.\nNo 1905 nace Arximiro Su\u00e1rez, un destacado mestre e pintor da comarca.\nO sombreiro de labranza sancosmeiro, orixinario da parroquia de Santo Ourente de Ent\u00edns, \u00e9 un s\u00edmbolo de identidade do municipio. Durante moitos anos o maior galard\u00f3n entregado polo concello era o Sancosmeiro de Ouro, un certame anual que escoll\u00eda o premiado no pleno municipal.\nLugares de Outes.\nPara unha lista completa de todos os lugares do concello de Outes vexa: Lugares de Outes."}
{"id": "4974", "revid": "85894", "url": "https://gl.wikipedia.org/wiki?curid=4974", "title": "Ribeira", "text": "Ribeira \u00e9 un concello da provincia da Coru\u00f1a, pertencente \u00e1 comarca da Barbanza. Segundo o IGE en 2020 ti\u00f1a 26.848 habitantes . O seu xentilicio \u00e9 \u00ab\u00bb.\nXeograf\u00eda.\nSituaci\u00f3n.\nO concello de Ribeira ocupa o extremo da pen\u00ednsula do Barbanza, asom\u00e1ndose \u00e1s r\u00edas de Arousa e de Muros-Noia.\nOrograf\u00eda e hidrograf\u00eda.\nA maior parte do territorio oc\u00fapano os contrafortes da serra do Barbanza, de cuxos 200 m. de alto baixan numerosos regatos encaixados en vales estreitos, como o de Artes.\nMerece especial consideraci\u00f3n o conxunto formado polo Complexo Dunar de Corrubedo e a Lagoa de Carregal e Vix\u00e1n, declarado parque natural, e a illa de S\u00e1lvora, pertencente \u00e1 parroquia de Agui\u00f1o e \u00f3 Parque nacional das Illas Atl\u00e1nticas, en fronte da pen\u00ednsula do Grove (na pen\u00ednsula do Saln\u00e9s).\nHistoria.\nComo en toda A Barbanza, abundan os restos megal\u00edticos, entre os que cabe mencionar o dolmen de Axeitos. Da idade de bronce \u00e9 a Pedra das Cabras, petr\u00f3glifo situado a parroquia de Palmeira.\nDa \u00e9poca castrexa destacan dous poboados: o castro do Monte da Cid\u00e1 e mailo castro de Artes.\nOs fomentadores catal\u00e1ns que chegaron no s\u00e9culo XVIII constru\u00edron f\u00e1bricas de salgadura e no s\u00e9culo XIX introduc\u00edronse as novas t\u00e9cnicas de conservaci\u00f3n e envasado en folla de lata, co que as f\u00e1bricas se reconverteron e deron lugar \u00e1s conserveiras actuais.\nCultura.\nToponimia.\n\"Ribeira\" \u00e9 palabra galega procedente do lat\u00edn , 'franxa de terra que est\u00e1 ao lado dun r\u00edo, dun lago ou do mar'. Esta forma documentase por vez primeira nun testamento dado en 1387: \"Item mando a Sta. Ougea de Ribeira hua libra de cera en huun frolal et outra libra de azeite\". As formas escritas con b son xerais para este top\u00f3nimo at\u00e9 1607, cando se documenta a graf\u00eda \"Santa Eugenia de Riveira\". Desde ese momento, nas menci\u00f3ns (en castel\u00e1n) a este porto e fregues\u00eda, alt\u00e9rnanse formas escritas con b, como no \"Diccionario Madoz\", e con v.\n\"Santa Ux\u00eda\" fai referencia \u00e1 santa patroa da parroquia, Santa Ux\u00eda de Alexandr\u00eda. Por outra banda, \"Ux\u00eda\" \u00e9 a evoluci\u00f3n do galego antigo \"Ougia\", \u00e1 s\u00faa vez evoluci\u00f3n do nome greco-latino \"Eugenia\". A igrexa parroquial \u00e9 citada por primeira vez en 1200, na forma \"Sancte Eugenie de Carraria\": \"de tota nostra hereditate quantam habemus in villa que uocatur Dayam in concurrencia Sancte Eugenie de Carraria que est in terra Pistomarchos\".\nO pleno do concello aprobou o 11 de novembro de 1984 unha moci\u00f3n para denominar o concello \"Santa Ux\u00eda de Riveira\", con v, previo informe do cronista oficial Carlos Garc\u00eda Bay\u00f3n. O concello basea nese acto a s\u00faa utilizaci\u00f3n da forma \"Riveira\" malia que a \u00fanica forma oficial \u00e9 Ribeira, tal como aprobou a Comisi\u00f3n de Toponimia da Xunta de Galicia.\nO 3 de marzo de 2020 o concello aceptou o top\u00f3nimo oficial nun acto institucional coa participaci\u00f3n do alcalde, Manuel Ruiz, de representantes dos diferentes grupos pol\u00edticos do concello, do presidente da Real Academia Galega, V\u00edctor F. Freixanes, do secretario xeral de Pol\u00edtica Ling\u00fc\u00edstica da Xunta de Galicia, Valent\u00edn Garc\u00eda, e do director da Comisi\u00f3n de Onom\u00e1stica e Toponimia da RAG, Ant\u00f3n Santamarina.\nFestas e celebraci\u00f3ns.\nNa cidade de Ribeira cobran especial importancia a festa da dorna e as festas do ver\u00e1n.\nA festa da Dorna ten lugar entre o 18 e o 24 de xullo. Nese tempo a xente agr\u00fapase en pe\u00f1as e levan a cabo todo tipo de actividades, como o \"Voo sen motor\", a \"Regata de embarcaci\u00f3ns feitas a machada\" ou o \"Gran prix de carrilanas\". C\u00f3mpre destacar que \u00e9 unha festa que consta de \"idioma propio\". \u00c9 unha festa desfrutada por todos, na que toda a cidade se bota \u00e1 r\u00faa con ga\u00f1as de divertirse e gozar desta festa esperada por todos os habitantes.\nTam\u00e9n te\u00f1en importancia as festas de agosto, onde as atracci\u00f3ns, barracas e t\u00f3mbolas se apoderan dalgunhas r\u00faas ribeirenses. Son amenizadas con orquestras e concertos de artistas tanto nacionais como internacionais.\nRibeira na literatura popular.\nNa capela de Santo Alberte real\u00edzase un rito adivi\u00f1atorio co que as mozas intentan saber cando van casar. Para iso lanzan tres anacos de tella e intentan que queden na soleira dunha pequena xanela na \u00e1bsida, quedando garantido o casamento se o conseguen .\nNa mesma capela cel\u00e9brase a \"romer\u00eda de Santo Alberto\", na que as esposas dos mari\u00f1eiros intentan garantir a pronta volta dos seus homes mediante o rito do \"\"cambio de tella\", que consiste en mover unha das tella desde un dos puntos cardinais \u00f3 contrario, buscando as\u00ed que os ventos te\u00f1an unha direcci\u00f3n favorable .\nLugares de Ribeira.\nPara unha lista completa de todos os lugares do concello de Ribeira vexa: Lugares de Ribeira."}
{"id": "4975", "revid": "85894", "url": "https://gl.wikipedia.org/wiki?curid=4975", "title": "Rianxo", "text": "Rianxo \u00e9 un concello da provincia da Coru\u00f1a, pertencente \u00e1 comarca da Barbanza. Linda ao norte cos municipios de Lousame e Rois, ao oeste con Boiro, ao leste con Dodro e Catoira a trav\u00e9s da ponte sobre o r\u00edo Ulla, e ao sur coa r\u00eda de Arousa. Sit\u00faase a menos de 50\u00a0km de Santiago de Compostela e a 150\u00a0km da capital de provincia galega m\u00e1is distante: Ourense.\nSegundo o IGE no 2015 ti\u00f1a unha poboaci\u00f3n de 11.386 habitantes , o que o converte no terceiro concello en poboaci\u00f3n da comarca, despois de Ribeira e Boiro. O concello pos\u00fae unha densidade de poboaci\u00f3n de 197,24 hab./km\u00b2 e unha superficie de 58,8\u00a0km\u00b2.\nO seu xentilicio \u00e9 rianxeiro/rianxeira.\nXeograf\u00eda.\nSituaci\u00f3n.\nO concello de Rianxo at\u00f3pase na marxe dereita do r\u00edo Ulla e da r\u00eda de Arousa, a uns 50\u00a0km de Compostela. Rianxo fai fronteira polo norte cos concellos de Lousame e Rois; polo sur coa r\u00eda de Arousa, que o separa da provincia de Pontevedra; polo leste cos concellos de Dodro e Catoira (separada do territorio rianxeiro polo r\u00edo Ulla), e polo oeste co concello de Boiro.\nHistoria.\nPrehistoria.\nExisten probas que demostran que o actual territorio de Rianxo xa estaba poboado no Neol\u00edtico, 4000 anos a. e. c. Nas ladeiras do monte Lioira, entre as parroquias de Leiro e Asados, at\u00f3pase unha necr\u00f3pole megal\u00edtica con m\u00e1is de 20 t\u00famulos. Na localidade de alto de Bur\u00e9s apareceron 8 m\u00e1moas e en O Campi\u00f1o 6.\nO declive da cultura megal\u00edtica comezou a finais do III milenio a. e. c. deixando paso \u00e1 Idade de Bronce, da que se conservan en Rianxo varios vestixios; entre eles, uns pu\u00f1ais de espeto, atopados no monte Lioira, e un cunco de l\u00e1mina de ouro con decoraci\u00f3n astral, atopado na praia de Leiro. Da idade de bronce tam\u00e9n se atopan na parroquia de Isorna varios gravados e petr\u00f3glifos.\nIdade Antiga.\nA cultura castrexa desenv\u00f3lvese dende o final da Idade de Bronce at\u00e9 o s\u00e9culo VI. Desta \u00e9poca cons\u00e9rvanse polo menos 10 castros, abandonados coa chegada dos romanos.\nA conquista romana de Galicia foi m\u00e1is prolongada ca no resto da pen\u00ednsula por mor da s\u00faa situaci\u00f3n xeogr\u00e1fica e \u00e1 s\u00faa accidentada xeograf\u00eda. A presenza dos romanos en Rianxo fica demostrada pola Via per Loca Maritima de Caldas de Betanzos cuxo percorrido discorre por Rianxo, bordeando a beira dereita do r\u00edo Ulla.\nIdade Media.\nRianxo at\u00f3pase moi pr\u00f3ximo a Santiago de Compostela, xusto en fronte das torres do Oeste en Catoira, na outra beira do r\u00edo Ulla. O Ulla \u00e9 un r\u00edo naveg\u00e1bel para barcos de pouco calado at\u00e9 Iria, polo que Rianxo tivo que soportar as continuas incursi\u00f3ns dos normandos, que se produciron entre os s\u00e9culos IX e XI, que pretend\u00edan chegar dende Iria a Compostela.\nNo ano 934, a vila de Rianxo e todas as s\u00faas posesi\u00f3ns foron transferidas a Santiago como privilexio outorgado polo rei Ramiro II. Un s\u00e9culo m\u00e1is tarde, en 1057, Alonso V e o bispo Hermenexildo confirmaban a xurisdici\u00f3n compostel\u00e1 sobre Rianxo. No s\u00e9culo XI, en que comezou o feudalismo en Galiza, Rianxo converteuse na cabeza da xurisdici\u00f3n eclesi\u00e1stica exercida pola Mitra Compostel\u00e1 que cobraba diezmos de mar e outras rendas aos rianxeiros. O apoxeo compostel\u00e1n continuou ao longo dos s\u00e9culos XII e XIII, deixando unha profunda pegada en Rianxo.\nO primeiro se\u00f1or de Rianxo foi o almirante Paio G\u00f3mez de Soutomaior, co\u00f1ecido como Paio G\u00f3mez Chari\u00f1o. Chari\u00f1o tomou parte na conquista de Sevilla como quinto almirante de Castela ao mando das naves galegas. Era ademais un reco\u00f1ecido poeta e trobador. Foi asasinado en 1295 e soterrado en San Francisco de Pontevedra. Entre as s\u00faas propiedades cabe mencionar o pazo Martelo, hoxe reconvertido na biblioteca municipal, e a torre-fortaleza da desembocadura do r\u00edo Te, da que s\u00f3 fican os alicerces.\nO se\u00f1or\u00edo de Rianxo estivo en mans dos Chari\u00f1o at\u00e9 despois das Revoltas Irmandi\u00f1as do s\u00e9culo XV. Tras longos preitos, outorgarase de novo o se\u00f1or\u00edo \u00e1 Mitra Compostel\u00e1 en 1532.\nIdade Moderna.\nA Mitra Compostel\u00e1 exerceu a s\u00faa xurisdici\u00f3n en Rianxo dende 1532 at\u00e9 ben entrado 1814. Durante esta \u00e9poca e ao abrigo da Mitra xurdiron as li\u00f1axes m\u00e1is ilustres de Rianxo: os Torrado e a familia Bast\u00f3n cuxas posesi\u00f3ns a d\u00eda de hoxe forman parte do patrimonio art\u00edstico de Rianxo.\nTam\u00e9n no s\u00e9culo XVI, concretamente entre 1580 e 1590, tivo lugar unha vaga de peste que devastou a rexi\u00f3n, matando a moitos habitantes.\nIdade Contempor\u00e1nea.\nA parte final do s\u00e9culo XIX e os comezos do XX caracteriz\u00e1ronse en Rianxo pola presenza dun activo movemento cultural e pol\u00edtico. Rianxo \u00e9 o berce de nomes tan importantes para a cultura galega como Castelao, Rafael Dieste, Manuel Antonio, Brea Segade, Eduardo Dieste, Xos\u00e9 Arcos, entre outros. Todos eles estaban fortemente vencellados ao galeguismo, movemento integrado nas Irmandades da Fala e estreitamente relacionado coa corrente populista \"As Ligas Agrarias\".\nCon Castelao \u00e1 cabeza, fundaron a revista \"El babero municipal\", unha publicaci\u00f3n que trataba de fomentar a uni\u00f3n da mocidade rianxeira e que se editou dende 1910 a 1914. Case todos os intelectuais locais deixaron Rianxo por motivos pol\u00edticos, exili\u00e1ndose durante a guerra civil ou a posguerra en Suram\u00e9rica.\nCultura.\nToponimia.\nO top\u00f3nimo de \"Rianxo\" prov\u00e9n seguramente do lat\u00edn \"rivus angulus\", \u00aba curvatura do r\u00edo\u00bb (Rivu(m) \u00c1ngulu(m) &gt; Riv'ang'lo &gt; Rianxo) dada a forma que describe a r\u00eda ao seu paso pola vila. Por\u00e9n, tam\u00e9n se especula con que prov\u00e9n de \"rivus amplus\", \u00abr\u00edo ancho\u00bb.\nPatrimonio.\nA vila de Rianxo destaca polo seu atractivo tur\u00edstico e cultural. Na parroquia do Ara\u00f1o at\u00f3pase o meirande h\u00f3rreo de toda Galicia, en canto a lonxitude (36,75 metros a c\u00e1mara e 37,05 m o celeiro) e capacidade (c\u00e1mara 109,31 m\u00b3, celeiro 59,09 m\u00b3). No tocante ao seu atractivo paisax\u00edstico a vila destaca polo esteiro do Ulla, as s\u00faas praias e os miradoiros do Castro Barbudo, do Monte Pena e do Pico Muralla, dende o que se pode ver as torres da catedral de Santiago de Compostela e incluso as Illas C\u00edes, na bocana da R\u00eda de Vigo, e a\u00ednda m\u00e1is al\u00e1, ata preto da costa portuguesa. Rianxo tam\u00e9n destaca polo seu patrimonio arqueol\u00f3xico e cultural. Na vila at\u00f3panse numerosas m\u00e1moas como Os Campi\u00f1os; petr\u00f3glifos, na actualidade est\u00e1n catalogadas 59 estaci\u00f3ns rupestres no concello; castros como o do Castri\u00f1o, o das Sercas ou o de Traba; ademais de igrexas, capelas, ermidas, pazos, h\u00f3rreos e os m\u00e1is de 188 cruceiros catalogados na vila.\nEtnograf\u00eda.\nFolclore.\nAdemais de polas s\u00faas paisaxes e patrimonio, Rianxo tam\u00e9n \u00e9 co\u00f1ecida por \"A Rianxeira\", canci\u00f3n popular galega, convertida nun dos s\u00edmbolos culturais de Galicia e particularmente representativa do colectivo dos emigrantes popularizada por emigrantes rianxeiros no exterior.\nEconom\u00eda.\nNa vila de Rianxo o sector predominante \u00e9 o primario no que destacan principalmente a pesca de baixura (sobre todo da sardi\u00f1a e da xouba), o marisqueo (do berberecho e da ameixa), e o cultivo do mexill\u00f3n, existindo tam\u00e9n outras actividades como a agricultura, a explotaci\u00f3n forestal e a gander\u00eda. A maior presenza industrial \u00e9 a conserveira. Nos \u00faltimos anos produciuse un notable incremento do turismo que influ\u00edu notable e positivamente na econom\u00eda da vila, chegando nos meses estivais case a duplicarse a poboaci\u00f3n. En Rianxo existe unha grande oferta de festas variadas, actos culturais e actividades deportivas.\nPol\u00edtica e goberno.\nJuli\u00e1n Bustelo (Rianxo en Com\u00fan) \u00e9 o alcalde de Rianxo desde xu\u00f1o de 2023, cando accedeu ao posto tras as elecci\u00f3ns do 28 de maio de 2023. Nas elecci\u00f3ns municipais do 2023, cun 67,7% de participaci\u00f3n, Rianxo en Com\u00fan foi o partido m\u00e1is votado con 1810 votos (28,98 %), obtendo 5 ed\u00eds; o PSdeG-PSOE foi a segunda candidatura m\u00e1is votada con 1790 sufraxios (28,66%) e 5 concelleiros, seguido polo PP con 1767 apoios (28,29%) e tam\u00e9n 5 representantes, Pola s\u00faa banda, o BNG obtivo 814 votos (13,03%) e 2 concelleiros. "}
{"id": "4976", "revid": "1822", "url": "https://gl.wikipedia.org/wiki?curid=4976", "title": "A Pobra do Carami\u00f1al", "text": "A Pobra do Carami\u00f1al \u00e9 un concello da provincia da Coru\u00f1a, pertencente \u00e1 comarca da Barbanza. Segundo o IGE en 2014 ti\u00f1a 9.672 habitantes . O seu xentilicio \u00e9 \u00ab\u00bb.\nXeograf\u00eda.\nO concello da Pobra do Carami\u00f1al sit\u00faase na cara sur da pen\u00ednsula do Barbanza, asomando \u00e1 beira norte da r\u00eda de Arousa que ba\u00f1a a s\u00faa costa. A Pobra est\u00e1 encaixada entre dita r\u00eda e o monte Curota (un dos m\u00e1is altos da serra do Barbanza, con 498 m de alto) e limita cos concellos de Ribeira, Boiro e Porto do Son.\nOrograf\u00eda.\nA s\u00faa configuraci\u00f3n xeol\u00f3xica responde principalmente aos movementos tect\u00f3nicos que modelaron unha sucesi\u00f3n de bloques elevados e afundidos. No interior lev\u00e1ntanse, entre outras, as monta\u00f1as da Curoti\u00f1a (368 metros) e A Curota (498 metros), e o resto das formaci\u00f3ns do Barbanza (656 metros), miradoiros naturais dende os que se obte\u00f1en unhas amplas vistas das R\u00edas Baixas.\nClima.\nO clima local caracter\u00edzase polos persistentes ventos mari\u00f1os do leste e sueste e a suavidade das temperaturas ao longo do ano (12,1\u00a0\u00b0C de media). As zonas de m\u00e1is atractivo son o R\u00edo Pedras (onde est\u00e1n situadas as piscinas naturais) e a praia de Cab\u00edo-Lombi\u00f1a. Tam\u00e9n hai outras praias non tan co\u00f1ecidas, como A Barca, Lombi\u00f1a, Laxe e a Corna.\nHistoria.\nAlg\u00fans autores e historiadores afirman que os primeiros poboadores deste municipio foron os Praestamarcos, que viv\u00edan nos castros, moitos deles hoxe desaparecidos e outros aos que \u00e9 imposible o acceso ben por estar en propiedades privadas, ou ben por estar a\u00ednda sen escavar. O nome \"Posmarcos,\" hoxe presente nunha das parroquias da Pobra, deriva do do r\u00edo Tambre, ou, mellor dito, da s\u00faa forma latinizada \"Tam\u01cera,\" cun prefixo \"praes-\" 'diante', e un sufixo \"-ko\" con valor xentilicio; significaba, logo, 'os de diante do Tambre'. Durante a romanizaci\u00f3n de Galicia acondicion\u00e1ronse os cami\u00f1os tradicionais de paso. A calzada romana \"Per Loca Mar\u00edtima\" que un\u00eda esta zona coas localidades de Boiro e Porto do Son puido pasar pola ponte romana da Miserela.\nOs s\u00e9culos posteriores non tiveron un gran movemento poboacional. A poboaci\u00f3n empezou a se asentar no interior, para evita-las incursi\u00f3ns viquingas que se deron adoito durante Idade Media (s. V - s. XV).\nDende sempre a vida da vila estivo ligada ao mar. A \"Prova do Day\u00e1n\" ou \"do De\u00e1n\", as\u00ed chamada na Idade Media, pertenc\u00eda ao se\u00f1or\u00edo eclesi\u00e1stico, como indica o seu nome: o de\u00e1n do arcebispado de Santiago exerc\u00eda a xurisdici\u00f3n civil e criminal. O primeiro de\u00e1n da Pobra foi Guill\u00e9n Beltr\u00e1n. Este personaxe gobernaba dende un castelo, incendiado e destru\u00eddo pola revolta dos Irmandi\u00f1os en 1467, do que hoxe non queda nada, ag\u00e1s o nome da parroquia (O Castelo ou O Santiago do De\u00e1n), tam\u00e9n co\u00f1ecida como \"A Pobra do De\u00e1n\".\nNon lonxe exist\u00eda outro n\u00facleo poboacional sobre o que exerc\u00eda dominio a familia Xunqueiras, familia as\u00ed mesmo procedente doutra nobiliaria galega destacada: os Soutomaior. O primeiro intento de fusi\u00f3n de \u00e1mbolos dous n\u00facleos (O Castelo e a vila do Carami\u00f1al) foi en 1822, pero non foi definitiva ata 1841. O nome resultante foi a combinacio\u00f3n dos dous nomes, actual Pobra do Carami\u00f1al.\nA diferenza entre O Castelo, onde resid\u00eda a nobreza, e a vila do Carami\u00f1al, onde resid\u00edan os pescadores e agricultores, quedou reflectida no actual escudo da Pobra, dividido pola metade: a parte esquerda mostra unha embarcaci\u00f3n navegando baixo d\u00faas conchas de vieira (mostra da dependencia de Compostela), que representa a parte da Pobra do De\u00e1n; na parte dereita m\u00f3strase un cami\u00f1o que leva cara a d\u00faas casas, das que xorde unha planta, a camari\u00f1a, referencia da Pobra.\nDurante o s\u00e9culo XIX os industriais catal\u00e1ns fomentaron a industria conserveira na zona, ademais da creaci\u00f3n de nav\u00edos e de emprego na zona.\nToponimia.\nO nome \"Pobra\" v\u00e9n dun derivado regresivo do verbo \"pobrar \"(lat. POPULARE), moderno \"poboar\". Na Idade Media exist\u00edan as variantes \"Pobla\" (a m\u00e1is antiga), \"Pobra,\" \"Povra \"e \"Prova\", e posteriormente sufriu un proceso de castelanizaci\u00f3n, ata que a finais do s\u00e9culo XX, a Comisi\u00f3n de Toponimia da Xunta de Galicia regularizou os nomes dos tres concellos galegos que portan este elemento como \"Pobra\".\nEn canto \u00e1 segunda parte do nome, crese que o nome \"Carami\u00f1al\" prov\u00e9n da planta da camari\u00f1a (\"Corema album\"), moi abundante antigamente en toda a zona e hoxe moi dif\u00edcil de localizar; tam\u00e9n d\u00e1 nome a outra localidade galega, Camari\u00f1as.\nPatrimonio.\nPatrimonio arquitect\u00f3nico.\nArquitectura relixiosa.\nSen sa\u00edr da vila hai que destaca-la igrexa de Santiago do De\u00e1n, a de maior interese arqueol\u00f3xico e arquitect\u00f3nico. Nela f\u00fandense os estilos rom\u00e1nico, g\u00f3tico, barroco e neocl\u00e1sico. Enriba da porta principal aparece un Santiago Peregrino e no tellado da s\u00faa fachada sit\u00faanse unhas curiosas figuras de dous m\u00fasicos (un home e unha muller). En li\u00f1as xerais podemos adscribir a totalidade do templo ao chamado G\u00f3tico Mari\u00f1eiro a ton coa Igrexa de San Marti\u00f1o de Noia, a Igrexa de Santa Mari\u00f1a Dozo en Cambados e mesmo a Bas\u00edlica de Santa Mar\u00eda a Maior de Pontevedra. Ao longo da historia de dita igrexa f\u00f3ronse abrindo diferentes capelas nos seus muros, destacando a Capela da Transfiguraci\u00f3n, a Capela do Carme, a capela da Soidade (que cont\u00e9n unha interesante talla en madeira da Virxe da Soidade), a capela de Xes\u00fas Nazareno (de grande arraigo na vila e m\u00e1is al\u00f3 das s\u00faas fronteiras), a capela da Concepci\u00f3n e a capela da Alba, de grande interese arquitect\u00f3nico, art\u00edstico, estil\u00edstico e est\u00e9tico.\nA igrexa de Santa Mar\u00eda a Antiga do Carami\u00f1al foi fundada no s\u00e9culo XVI por G\u00f3mez P\u00e9rez das Mari\u00f1as e reformada nos s\u00e9culos seguintes. Ten como partes m\u00e1is antigas a b\u00f3veda e maila nave. No s\u00e9culo XX engad\u00eduselle unha nave lateral. Sobre o roset\u00f3n da s\u00faa fachada, un vello escudo de armas representa as m\u00e1is nobres familias da comarca. Pos\u00fae un interesante retablo barroco coroado pola imaxe de San Miguel Arcanxo matando ao demo.\nA igrexa de Santa Mar\u00eda do Xobre, situada a car\u00f3n do IES Francisco Barreras Puente, \u00e9 un monumento do s\u00e9culo XVIII, ag\u00e1s a alta espadana, do XIX. Este \u00faltimo lugar de oraci\u00f3n pertenceu anteriormente ao mosteiro de Misarela, do cal, do templo medieval nada perdura.\nA igrexa de San Isidro de Posmarcos foi levantada no s\u00e9culo XVII partindo dun primitivo templo rom\u00e1nico do que pouco se conserva. Nela \u00e9 curiosa a situaci\u00f3n da espadana e da escaleira de acceso \u00e1 mesma.\nC\u00f3mpre destacar, asemade, os numerosos cruceiros e petos de \u00e1nimas distribu\u00eddos polo concello.\nSuponse que os cruceiros te\u00f1en a s\u00faa orixe nunha orde relixiosa ditada polo Papa Sisto V en 1587 para defende-las costas dos piratas e corsarios. Na Pobra do Carami\u00f1al hai 27, e poden ser de dous tipos: cruceiros de vara ou de fuste que pos\u00faen chanzos, estrado, pedestal, fuste e capitel, e os cruceiros \"de capela\" ou \"de Loreto\" que son t\u00edpicos da zona do Barbanza, entre os que resaltan:\nPazos.\nDentro do n\u00facleo urbano da Pobra do Carami\u00f1al at\u00f3pase a Casa Grande de Aguiar, hoxe residencia privada pechada ao p\u00fablico. A s\u00faa orixe est\u00e1 nunha edificaci\u00f3n do s\u00e9culo XVI que levantou a familia Romay, pr\u00f3xima \u00e1 torre de Xunqueiras, pero a construci\u00f3n actual \u00e9 do s\u00e9culo XVIII e o nome de Aguiar v\u00e9nlle por enlaces matrimoniais con esta li\u00f1axe. Tam\u00e9n se relacionaron os posuidores do conxunto co ilustre soci\u00f3logo do s\u00e9culo XIX Joaqu\u00edn D\u00edaz de R\u00e1bago. Na fachada destaca un front\u00f3n no que se incl\u00fae un dobre escudo nobiliario no que se repiten as aguias do apelido Aguiar.\nA car\u00f3n desta Casa de Aguiar \u00e1chase o pazo de Couto, constru\u00eddo en 1717, segundo figura no portal\u00f3n de entrada ao xard\u00edn que o rodea. Pertenceu dende a s\u00faa fundaci\u00f3n ata a actualidade \u00e1 familia Valderrama. Pos\u00fae unha fermosa fachada barroca cun alargado soportal e galer\u00eda con balaustrada. Nun dos muros laterais resalta unha orixinal pedra de armas sostida por unha serea asociada \u00e1 familia dos Mari\u00f1o.\nTam\u00e9n dentro do n\u00facleo urbano, pr\u00f3xima \u00e1 praia do Areal, cons\u00e9rvase o Pazo ou Torre de Berm\u00fadez, unha orixinal casa nobre renacentista e plateresca do s\u00e9culo XVI, dese\u00f1ada por Rodrigo Gil de Onta\u00f1\u00f3n e declarada Monumento Hist\u00f3rico-Art\u00edstico en 1976. En maio de 1987 rematou a s\u00faa restauraci\u00f3n e inaugurouse como Casa Museo Valle-Incl\u00e1n, a cuxos antepasados pertenceu. Cont\u00e9n tam\u00e9n a Casa de Cultura, con sala de exposici\u00f3ns, auditorio e biblioteca.\nSen se afastar moito da poboaci\u00f3n, sobre un outeiro, \u00e1lzanse as soberbias Torres de Xunqueiras, no Xobre, que conservan o nome dos seus primeiros se\u00f1ores. Fern\u00e1n Mart\u00edn de Xunqueiras fora no s\u00e9culo XIII o fundador desta li\u00f1axe, que exerceu durante s\u00e9culos o se\u00f1or\u00edo sobre a vila do Carami\u00f1al. Un descendente dos Xunqueiras casou coa filla do famoso pol\u00edtico Paio G\u00f3mez de Soutomaior, embaixador de Henrique III ante o Gran Tamerl\u00e1n de Hungr\u00eda. O pazo pasou, para rematar, aos condes de Camarasa, quen o posu\u00edron ata o seu alleamento a finais do s\u00e9culo XIX. Acc\u00e9dese a el por unha longa avenida de pl\u00e1tanos orientais. O edificio foi levantado no s\u00e9culo XV sobre a primitiva torre medieval e sufriu algunhas reformas en s\u00e9culos posteriores. Na actualidade conserva un robusto corpo cunha s\u00f3lida torre cara ao sur e, no lado oposto, un balc\u00f3n esquinal, as\u00ed como varias pedras de armas. En 1981 a Torre de Xunqueiras foi declarada Monumento Hist\u00f3rico-Art\u00edstico.\nNa enseada da Mercede (Posmarcos) quedan as ru\u00ednas do pazo do mesmo nome, no que o escritor Valle-Incl\u00e1n pasou algunhas tempadas. Nos seus arredores desenv\u00f3lvese a imaxinaria acci\u00f3n dalgunhas das s\u00faas narraci\u00f3ns de \"Comed\u00edas b\u00e1rbaras\" e \"Romance de lobos\". Na capela, de estilo plateresco do s\u00e9culo XVI, hab\u00eda unha imaxe da Virxe golpeando ao demo. A mediados dos anos oitenta sufriu un incendio e a imaxe desapareceu. No escudo do edificio aparecen, acuartelados pola cruz de Ribadeneira, varios emblemas das familias nobres da zona.\nFinalmente, tam\u00e9n est\u00e1 a Casa da Cadea, na r\u00faa da Ponte, que antigamente foi un c\u00e1rcere xurisdicional do vizconde de Xunqueiras; e a Casa g\u00f3tica do Pat\u00edn, na r\u00faa da Feira, cunha arquitectura tradicional con corredor cuberto compartido por d\u00faas vivendas veci\u00f1as.\nPatrimonio natural.\nA Curota.\nA zona monta\u00f1osa da Pobra do Carami\u00f1al destaca polo seu desnivel, xa que, en menos de cinco quil\u00f3metros aproximadamente baixa dende zonas altas, de 656 metros, como o Barbanza e zonas m\u00e1is baixas coma os Forcados (618 m), deica case o nivel do mar. Na Curota hai dous miradoiros dende os que se pode ver unha ampla paisaxe.\nAdemais hai uns parques de enerx\u00eda e\u00f3lica que se poden ver ben dende O Ma\u00f1o.\nDende a parte superior descenden varios r\u00edos ou regatos, entre os que destacan o San Antonio, que v\u00e9n dende a Curoti\u00f1a; o Pedras, que nace nesta parte da serra e remata na Barbanza; e o L\u00e9rez, que nace preto deste pobo, en Boiro.\nA vexetaci\u00f3n foi afectada por diversos incendios nos \u00faltimos anos, estando constitu\u00edda principalmente por eucaliptos e pi\u00f1eiros.\nA Carballeira.\nA Pobra do Carami\u00f1al ten unha carballeira con variedade de animais, \u00e1rbores e plantas. Actualmente conta ademais cun parque con maquinas de exercicios.\nCab\u00edo/Lombi\u00f1a.\nA praia de Cab\u00edo, mellor denominada praia da Lombi\u00f1a, est\u00e1 situada ao sur da Pobra do Carami\u00f1al. Ten unha lonxitude duns 400 metros e unha largura entre 10 e 40 metros de area branca, fina e branda. Est\u00e1 delimitada pola banda sur polas pedras da Furni\u00f1a, que a separan da praia da Illa; e pola outra polos Aguill\u00f3ns que a unen \u00e1 praia da Barca, onde se atopa o c\u00e1mping. Pos\u00fae a bandeira azul dende hai moito tempo.\nPiscinas naturais.\nAs piscinas naturais son unha das paisaxes caracter\u00edsticas da Pobra. Sit\u00faanse en Santa Cruz, na parroquia de Les\u00f3n. Conta a lenda que as piscinas naceron porque san Mauro chegou ao nacemento das piscinas nunha barca de pedra (identificada cunha pedra que hai no bordo das piscinas) perseguido polos mouros. O santo \u00eda remontando o r\u00edo, asemade que o \u00eda enchendo de cantos rodados para obstaculiza-lo paso dos seus inimigos.\nHai moitas piscinas, cada unha diferente. Nunha delas at\u00f3pase \"O Demo\", unha pedra a m\u00e1is de 8 metros de altura que vai dar a unha conca profunda, onde hai unha parede de pedra.\nTam\u00e9n se poden atopar antigos mu\u00ed\u00f1os de auga abandonados. A car\u00f3n da ponte medieval at\u00f3pase o antigo convento da Miserela, do que s\u00f3 se conservan a parte baixa dos muros e o sistema de canalizaci\u00f3n de auga do cal se abastec\u00edan os frades. Por acordos cos se\u00f1ores de Xunqueiras e Goi\u00e1ns, constru\u00eduse o mosteiro de Santo Ant\u00f3n do Xobre (hoxe s\u00f3 se conserva a pequena igrexa do Xobre) o cal obrigou aos monxes da Misarela a abandonar o conxunto \u00e1 beira do r\u00edo Pedras para estar preto do mar, desta forma favorecer\u00edanse os privilexios dos se\u00f1ores de Xunqueiras, benefactores da construci\u00f3n de dito convento.\nA este convento da Misarela, xa abandonado daquela, refer\u00edase Frei Mart\u00edn Sarmiento na s\u00faa \"Viaje a Galicia\" en 1745 deste xeito:\nFestas e celebraci\u00f3ns.\nCarme \"dos Pincheiros\".\n\u00c9 unha festa que se celebra na terceira semana de agosto na parroquia da Pobra do Carami\u00f1al en honor da patroa dos mari\u00f1eiros, a Virxe do Carme \"dos Pincheiros\". Na procesi\u00f3n da Virxe chama a atenci\u00f3n un desfile de xigantes e cabezudos. Esta procesi\u00f3n non \u00e9 mar\u00edtima sen\u00f3n terrestre dado que os Pincheiros son os mari\u00f1eiros de baixura. A ofrenda floral real\u00edzase ao p\u00e9 da Lonxa, no pantal\u00e1n da praia do Areal.\nOs xigantes e cabezudos son unha serie de marionetas xigantes e disfraces de Disney que levan un grupo de rapaces pola vila. Cada certo tempo, os cabezudos e xigantes paran nun espazo amplo e dedican un baile \u00f3s cidad\u00e1ns do pobo.\nO s\u00e1bado das festas do Carme cel\u00e9brase unha festa da auga denominada \"Sanxuergu\u00edns\". Mentres avanzan os participantes, os habitantes das casas van bot\u00e1ndolles auga e a festa remata con aqueles lanz\u00e1ndose ao mar, a unha fonte etc.\nFesta do Nazareno.\nAs festas do Nazareno, declaradas festas de interese tur\u00edstico nacional, cel\u00e9branse o terceiro domingo de setembro. Dentro destas festas cel\u00e9brase a \"procesi\u00f3n das mortallas\" , documentada xa no s\u00e9culo XV. As orixes rem\u00f3ntanse a unha ofrenda do que daquela era o rexedor da vila, que sandou dunha grave enfermidade na v\u00e9spera da procesi\u00f3n. Dende ent\u00f3n a ofrenda \u00e9 realizada por persoas que estiveron en perigo de morte, como agradecemento \u00e1 intercesi\u00f3n de Xes\u00fas o Nazareno. Os oferentes, que levan cirios e van vestidos de nazarenos, son acompa\u00f1ados por amigos e por familiares que conducen un ata\u00fade. Consid\u00e9rase a festa de m\u00e1is importancia dentro do n\u00facleo da Pobra do Carami\u00f1al. A imaxe ven\u00e9rase na Igrexa Parroquial de Santiago do De\u00e1n.\nO Carme do Castelo.\nCel\u00e9brase no mes de xullo na parroquia do De\u00e1n, cunha procesi\u00f3n mar\u00edtima na que se pasean pola r\u00eda a imaxe da Virxe do Carme e o Ap\u00f3stolo en barcos especialmente engalanados para a ocasi\u00f3n.\nGastronom\u00eda.\nA gastronom\u00eda da Pobra \u00e9 ampla, cunha gran variedade de c\u00e1rnicos con denominaci\u00f3n de orixe galega as\u00ed como tam\u00e9n de marisco e peixe da r\u00eda. Existen diversos restaurantes e caf\u00e9s espallados pola vila, amais dunha praza de abastos que fornece de produtos frescos.\nTurismo.\nAdemais das posibilidades de practicar diversos deportes n\u00e1uticos (remo, vela etc.), existen outras opci\u00f3ns relacionadas coa monta\u00f1a: sendeirismo polas rutas da Curota e Curoti\u00f1a, ciclismo de monta\u00f1a ou, simplemente, a acampada ao aire libre na praia de Cab\u00edo.\nAs praias do municipio son un atractivo na \u00e9poca estival. As praias de Lombi\u00f1a, Cab\u00edo e Illa de Laxe mereceron a Bandeira Azul no ano 2005.\nDeporte.\nClub de remo Puebla.\nO club de remo Puebla foi fundado no ano 1979 por un grupo de persoas da localidade coa colaboraci\u00f3n de Carmela Arias D\u00edaz de R\u00e1bago, que patrocinou a compra da primeira trai\u00f1eira, \u00e1 que se lle deu o nome de \"Carmela\".\nPuebla F.C..\nFoi fundado en 1973. Durante os anos 1973-1982 o Club disputaba os seus partidos no Campo do Xobre, e a partir do ano 1982 pasou ao Estadio da Alta, en Cab\u00edo.\nClub Tenis Punta Salera.\nFundado no 1993. Milita na m\u00e1xima categor\u00eda do tenis galego, Divisi\u00f3n Ouro da Federaci\u00f3n Galega de Tenis. As pistas de referencia so as do Castelo.\nLugares da Pobra do Carami\u00f1al.\nPara unha lista completa de todos os lugares do concello da Pobra vexa: Lugares da Pobra do Carami\u00f1al."}
{"id": "4978", "revid": "85894", "url": "https://gl.wikipedia.org/wiki?curid=4978", "title": "Salvaterra de Mi\u00f1o", "text": "Salvaterra de Mi\u00f1o \u00e9 un concello da provincia de Pontevedra, pertencente \u00e1 comarca do Condado. Segundo o IGE en 2014 ti\u00f1a 10.048 habitantes. O seu xentilicio \u00e9 \u00ab\u00bb.\nXeograf\u00eda.\nO concello, de 62,5 km\u00b2, est\u00e1 situado ao sur da provincia de Pontevedra, na confluencia dos vales do r\u00edo Tea e o Mi\u00f1o. Limita ao norte con Mondariz e Ponteareas, ao sur con Mon\u00e7\u00e3o (na beira portuguesa do Mi\u00f1o), ao leste coas Neves (a trav\u00e9s dos montes da Paradanta) e ao oeste con Salceda de Caselas e a parroquia tudense de Caldelas de Tui.\nHistoria.\nO 24 de maio de 991 o rei Vermudo II doou \u00e1 Arquidiocese de Santiago de Compostela o se\u00f1or\u00edo e val de Salvaterra, herdado do seu pai Ordo\u00f1o III. A fundaci\u00f3n da vila de Salvaterra foi promovida en 1218 polo rei Afonso IX. O obxectivo era facilitar a vil\u00e1ns e pecheiros os medios de burlar os excesos dos se\u00f1ores feudais. Tralas guerras entre Tareixa de Portugal e Urraca de Castela a comezos do s\u00e9culo XIII, Salvaterra pertenceu a Portugal. En 1643 foi ocupada por tropas castel\u00e1s no marco da Guerra de restauraci\u00f3n portuguesa. O nome de Salvaterra aparece no s\u00e9culo XIV, cando se substitu\u00edu o top\u00f3nimo da vila de Lazoiro.\nSegundo relata Vasco da Ponte, logo da Gran Guerra Irmandi\u00f1a, cando Pedro Madruga pasou a Portugal fuxindo do arcebispo de Compostela e do conde de Monterrei, asaltou a gornici\u00f3n de Salvaterra.\nEn 1568 o se\u00f1or de Salvaterra, Diego Sarmiento, acudiu con 500 homes \u00e1 defensa de Pontevedra contra as incursi\u00f3ns do pirata Francis Drake, que xa desembarcara en Vigo.\nAt\u00e9 1916 recib\u00eda simplemente o nome de Salvaterra, pero ese ano pasou a ser Salvaterra de Mi\u00f1o para distinguilo doutros concellos de Espa\u00f1a, como Salvatierra-Agurain en Araba ou Salvatierra de Esca en Zaragoza.\nCultura.\nPatrimonio.\nPazo de Dona Urraca.\nO castelo de Salvaterra ou castelo de Dona Urraca \u00e9 unha fortaleza medieval ao p\u00e9 do r\u00edo Mi\u00f1o. As s\u00faas orixes rem\u00f3ntanse aos s\u00e9culos X e XI. Ocupa unha superficie de 9 700 m\u00b2 conformados polo recinto amurallado coas s\u00faas garitas, a Casa do Conde, o Pazo de Dona Urraca e a Capela da Virxe da Oliva. Do s\u00e9culo XII cons\u00e9rvanse as chamadas Covas de Dona Urraca, coa s\u00faa escaleira de caracol.\nO castelo de Salvaterra e a s\u00faa contorna hist\u00f3rica foron declarados en 1949 Bens de Interese Cultural.\nEconom\u00eda.\nSalvaterra ten caracter\u00edsticas de cidade sat\u00e9lite de Vigo, da cal dependen economicamente a meirande parte dos seus habitantes. Preto do n\u00facleo principal da vila at\u00f3pase un pequeno pol\u00edgono industrial. A partir de 2001 comezou a proxectarse a Plataforma Lox\u00edstica Salvaterra-As Neves (PLISAN), proxectada no leste do concello co obxectivo de aliviar a falta de solo industrial na \u00c1rea Metropolitana de Vigo. Despois de vinte anos de litixios e construci\u00f3n promovida polo Consorcio da Zona Franca de Vigo, a Xunta de Galiza e o Porto de Vigo, esp\u00e9rase que se efect\u00fae a construci\u00f3n de numerosas naves industriais de distintas firmas nos vindeiros anos.\nAl\u00e9n disto, destacan tam\u00e9n a produci\u00f3n de vi\u00f1o, a extracci\u00f3n de \u00e1ridos no r\u00edo Mendo, o turismo e a pesca da lamprea.\nLugares de Salvaterra de Mi\u00f1o.\nPara unha lista completa de todos os lugares do concello de Salvaterra de Mi\u00f1o vexa: Lugares de Salvaterra de Mi\u00f1o."}
{"id": "4979", "revid": "85894", "url": "https://gl.wikipedia.org/wiki?curid=4979", "title": "Ponteareas", "text": "Ponteareas \u00e9 un concello da provincia de Pontevedra, pertencente \u00e1 comarca do Condado. Segundo o INE en 2022 ti\u00f1a 23.049 habitantes.\nToponimia.\nO top\u00f3nimo actual Ponteareas \u00e9 o resultado da fusi\u00f3n do nome composto Ponte de Areas e as s\u00faas variantes dos s\u00e9culos XV-XIX que tend\u00edan a fusionar e logo eliminar a preposici\u00f3n \"de\". Toma o seu primeiro nome da medieval ponte dos Remedios. Cruza o r\u00edo Tea continuando un antigo cami\u00f1o que comunica coas parroquias veci\u00f1as, da que procede o segundo nome: Areas. Esta foi identificada por alg\u00fan autor como a \"Aureas\" recollida en lat\u00edn na listaxe do \"Parochiale Suevorum\" do s\u00e9culo VI, da cal \u00e9 dif\u00edcil extraer a s\u00faa correspondencia cos top\u00f3nimos actuais. No s. IX, o rei Afonso III an\u00f3taa tam\u00e9n en lat\u00edn como \"Sancta Maria (...) Arenosium\" e anotado a marxe \"sancta maria de arenis\", moito antes da aparici\u00f3n da poboaci\u00f3n de Ponteareas. As\u00ed, o significado da part\u00edcula que deu lugar a Areas \u00e9 incerto a\u00ednda s\u00f3 consideranto o lat\u00edn (areas, \u00e1ureas, \u00e1reas coas s\u00faas distintas acepci\u00f3ns etimol\u00f3xicas) e \u00e1 s\u00faa vez conf\u00fandese na historia coa veci\u00f1a Arnoso (San Lourenzo) o cal leva m\u00e1is tarde a propo\u00f1er unha ra\u00edz prerromana hidron\u00edmica en \"arn-\" que completa as hip\u00f3teses consideradas (o culto ao Ares grego foi presentado tam\u00e9n como unha posible etimolox\u00eda hai d\u00e9cadas, mais logo foi refugada).\nHistoria.\nO territorio que hoxe delimita o concello de Ponteareas ofrece restos de antigas poboaci\u00f3ns, como petr\u00f3glifos da Idade de Bronce e castros da Idade de Ferro, dos cales o escavado e mellor estudado \u00e9 o Castro de Tro\u00f1a, que se estima estivo habitado desde arredor do 450 a.C. e abandoouse no I d.C. A romanizaci\u00f3n deixou unha impronta probablemente en forma de miner\u00eda aur\u00edfera, como indican alg\u00fans sitios a\u00ednda en investigaci\u00f3n.\nDa Alta Idade Media, na herdanza sueva rex\u00edstrase o nome de \u00c1ureas (adaptado do lat\u00edn) na diocese de Tui, atribu\u00edda hipoteticamente \u00e1 parroquia de \"\u00c1reas\" (sic.) e outras localidades amosan un nome de orixe sueva ou g\u00f3tica coma Gul\u00e1ns e Guillade. No ano 893, mentres avanzaba a Reconquista en Portugal, Afonso III ofrece as terras de Areas e a s\u00faa Igrexa de Santa Mar\u00eda ao poderoso padr\u00f3n Santiago (\"\"donamus glorie uestre pro victu fratrum in loco uestro degentium et sustentatione pauperum seu peregrinorum adueniencium uel ibi conmorancium ecclesiam sce. Marie nobis iure debita que est fundata in uilla quam dicunt Arenosium\" [engadido \u00e1 marxe \"De sancta maria de arenis\"] \"juxta fluuium Tena\" [r\u00edo Tea] \"secus ripam Minei...\"\"). No s\u00e9culo XI constr\u00faese o castelo de Sobroso en Vilasobroso (Mondariz) que limita con Ponteareas e na Baixa Idade Media acolleu a distintas casas nobiliarias como Pedro \u00c1lvarez de Soutomaior (Pedro Madruga) e Diego Sarmiento, dinast\u00eda que ser\u00edan os se\u00f1ores do Couto de Canedo e finalmente en 1483 recibe de Fernando I a concesi\u00f3n dun mercado mensual que dar\u00e1 orixe \u00e1 vila de Ponteareas.\nAta 1833, conserva a organizaci\u00f3n herdada do antigo reino de Galicia, pertencendo a vila \u00e1 xurisdici\u00f3n de Ribadetea e \u00e1 provincia de Tui. Trala reforma liberal Ponteareas constitu\u00eduse como concello xa enmarcado na actual provincia de Pontevedra. As s\u00faas parroquias integr\u00e1banse daquela nas xurisdici\u00f3ns de Sobroso, con se\u00f1or\u00edo do marqu\u00e9s de Sobroso; a de Oliveira, con se\u00f1or\u00edo do bispo de Tui; e a de Salvaterra, con se\u00f1or\u00edo do conde de Salvaterra.\nNeste territorio, nos primeiros anos do s\u00e9culo XIX, chegaron a funcionar concellos en Ponteareas, Gul\u00e1ns e Areas. Iniciado o proceso de constituci\u00f3n definitiva dos concellos actuais, dentro do Partido xudicial de Ponteareas, cr\u00e9anse o concello de Ponteareas, xunto cos de Mondariz, Setados (As Neves) e Salvaterra. Dende 1835 permanece inalterable na s\u00faa estrutura e delimitaci\u00f3n xeogr\u00e1fica.\nSituaci\u00f3n xeogr\u00e1fica.\nPonteareas ten unha superficie de 125,56\u00a0km\u00b2. Conta con 220 entidades de poboaci\u00f3n repartidas en 24 parroquias. Sit\u00faase no sur da provincia de Pontevedra, na comarca do Condado. Linda \u00f3 norte con Pazos de Borb\u00e9n, \u00f3 leste con Mondariz, Mondariz-Balneario e As Neves, \u00f3 sur con Salvaterra de Mi\u00f1o e Salceda de Caselas, e \u00f3 oeste con Mos e O Porri\u00f1o e Mos.\nDada a s\u00faa localizaci\u00f3n, conta con d\u00faas v\u00edas de comunicaci\u00f3n importantes como son a estrada N-120 e a autov\u00eda A-52, conectando a vila cos centros m\u00e1is importantes do seu redor: Vigo a 25\u00a0km, Pontevedra a 45, Ourense a 75 e Portugal a 12.\nGoberno e pol\u00edtica.\nNas elecci\u00f3ns municipais de 2015, converteuse en alcalde do concello de Ponteareas Xos\u00e9 Represas Gir\u00e1ldez (BNG) despois de negociar e entrar en coalici\u00f3n co PSdeG-PSOE e A Riada do Tea (ARDT), conseguindo o voto favorable de 11 concelleiros (inclu\u00edndo un de EU-SON), fronte aos 10 desfavorables de PPdeG e ACiP. En 2019, volveu ser elixido alcalde, ostentando dito cargo ata a s\u00faa renuncia por enfermidade, sendo elixida en maio de 2021 como nova alcaldesa Cristina Fern\u00e1ndez Davila (BNG).\nEn 2011 renovou alcald\u00eda Salvador Gonz\u00e1lez (PPdeG) en minor\u00eda co apoio dos concelleiros dun novo partido: Alternativa Ciudadana de Ponteareas (ACiP), que non entraron no goberno.\nEn 2007 renovou a alcald\u00eda Salvador Gonz\u00e1lez Solla, do Partido Popular, quen gobernou en coalici\u00f3n coa Uni\u00f3n Condado Paradanta de Nava Castro tralas elecci\u00f3ns de xu\u00f1o de 2007. Os partidos pol\u00edticos m\u00e1is relevantes no \u00e1mbito local, ademais do PP, son o Bloque Nacionalista Galego, a lista m\u00e1is votada, cuxo actual portavoz no pleno \u00e9 Roberto Mera, e o Partido Socialista Obrero Espa\u00f1ol con Francisco Candeira.\nEn maio de 2004, os cinco concelleiros do PP e os cinco de Uni\u00f3n Condado Paradanta mediante unha moci\u00f3n de censura d\u00e9ronlle a alcald\u00eda de Ponteareas ao popular Salvador Gonz\u00e1lez Solla, quit\u00e1ndolle o mando ao socialista Francisco Candeira, quen lle puxera fin aos 35 anos de goberno do popular Jos\u00e9 Castro ao gobernar co apoio de dous concelleiros do seu partido e cinco do BNG.\nA xunta de goberno, presidida pola alcaldesa Cristina Fern\u00e1ndez Davila trala dimisi\u00f3n e pasamento de Xos\u00e9 Represas en maio de 2021, est\u00e1 composta actualmente polos 9 concelleiros do BNG e os 3 d PSdeG. O resto da corporaci\u00f3n municipal comp\u00f3\u00f1ena 5 concelleiros do PPdeG e 4 de Alternativa Ciudadana de Ponteareas (ACiP).\nM\u00fasica.\nA tradici\u00f3n musical popular ten unha boa representaci\u00f3n neste concello, con d\u00faas pezas tradicionais que levan o seu nome: un pasacalles e unha mui\u00f1eira, as\u00ed como mui\u00f1eiras doutras parroquias, como a de Santiago de Oliveira, e outras pezas coma o pasodobre de Gul\u00e1ns ou a jota de Fontenla. Seguen a cultivar esta tradici\u00f3n, entre outros, a Banda de M\u00fasica Xuvenil de Xinzo (ga\u00f1adora do Certame Galego de Bandas no ano 2014) e a Banda de M\u00fasica de Gul\u00e1ns.\nA m\u00fasica culta ten como figura sobranceira ao compositor de zarzuelas e pasodobres Reveriano Soutullo, o que homenaxeou \u00e1 s\u00faa vila natal co pasodobre \"Puenteareas\" e \u00e1 cidade que o acolleu coa \"Suite Vigo\". O activo Conservatorio Municipal e o Auditorio h\u00f3nrano co seu nome na vila de Ponteareas, na que tam\u00e9n se lle dedicou unha c\u00e9ntrica r\u00faa que pasa por un lateral do mencionado conservatorio e leva \u00e1 casa consitorial, diante da cal hai un busto que o conmemora, as\u00ed como unha placa na s\u00faa antiga casa a pouca distancia do conservatorio.\nRespecto \u00e1 m\u00fasica contempor\u00e1nea, no concello xurdiron grupos coma SonDaR\u00faa, Skandalo GZ, Rebeliom do Inframundo, GHZ, Chico L\u00f3pez, Duke Sam, As Punkiereteiras e Flow do Toxo.\nFestas e celebraci\u00f3ns.\nA festividade do Corpus Christi, o domingo seguinte \u00f3 xoves do Corpus, foi declarada en 2009 \"Festa de Interese Tur\u00edstico Internacional\".\nSendeirismo.\nPonteareas conta dende o 2009 cunha ruta homologada de sendeirismo, o PR-G 120 \"Roteiro dos Penedos da Picara\u00f1a\", apta para o turismo de natureza. Partindo do barrio da Serra, na parroquia de Arcos, ascende ata a Picara\u00f1a e retorna ata a Serra, percorrendo varios penedos: Pena do Equilibrio, Penedo da Chispa, Penedo da Fonte Santa etc.\nLugares de Ponteareas.\nPara unha lista completa de todos os lugares do concello de Ponteareas vexa: Lugares de Ponteareas."}
{"id": "4980", "revid": "85894", "url": "https://gl.wikipedia.org/wiki?curid=4980", "title": "As Neves", "text": "As Neves \u00e9 un concello do sur de Galicia, na provincia de Pontevedra, pertencente \u00e1 comarca do Condado, lim\u00edtrofe con Portugal e ba\u00f1ado polo r\u00edo Mi\u00f1o que exerce de fronteira natural. Segundo o IGE, contaba no 2014 con 4.121 habitantes, o que sup\u00f3n unha diminuci\u00f3n de habitantes con respecto aos censos anteriores. O seu xentilicio \u00e9 .\nXeograf\u00eda.\nO concello pos\u00fae catro elementos xeogr\u00e1ficos que act\u00faan de referentes principais: o val do r\u00edo Xuliana polo oeste, o do Mi\u00f1o polo sur, o do Termes polo leste e os Montes da Paradanta polo norte, onde se sit\u00faa o monte de San Nomedio, de 690 metros de altitude.\nVal do Xuliana.\nO r\u00edo Xuliana percorre as parroquias de Taboexa, Rubi\u00f3s, Tortoreos e Li\u00f1ares, onde desemboca no Mi\u00f1o. O val est\u00e9ndese desde a aba do monte San Nomedio ata a foz do r\u00edo en Li\u00f1ares, a m\u00e1is chan de todas as parroquias nevenses.\nVal do Mi\u00f1o.\nO r\u00edo m\u00e1is longo de Galiza ba\u00f1a o concello nun treito de 10 quil\u00f3metros, servindo de fronteira co veci\u00f1o Portugal. As s\u00faas augas transcorren polas parroquias, en sentido leste-oeste, de Vide, Setados, As Neves, Tortoreos e Li\u00f1ares. A orograf\u00eda m\u00e1is monta\u00f1osa de Setados e As Neves conv\u00e9rtenas en miradoiros nos que enxergar unha boa panor\u00e1mica de Portugal.\nVal do Termes.\nO curso fluvial do Termes segue as parroquias de Cerdeira, San Xos\u00e9 de Ribarteme, San Cibr\u00e1n de Ribarteme e Santiago de Ribarteme, desembocando no Mi\u00f1o a xeito de fronteira entre Vide e Setados. O val abrangue desde a ladeira sur do Monte de Paradanta, onde se asenta Cerdeira, encaix\u00e1ndose logo entre este e o Monte de San Fins cara o nor-nordeste e o monte de San Nomedio en direcci\u00f3n nor-noroeste.\nMontes da Paradanta.\nA zona m\u00e1is monta\u00f1osa do concello \u00e9 a correspondente \u00e1s parroquias de Cerdeira, San Pedro de Batall\u00e1ns e Santa Eulalia de Batall\u00e1ns, as\u00ed coma o norte de Taboexa e o norte e leste de San Xos\u00e9 de Ribarteme. No caso de Cerdeira e Santa Eulalia o seu relevo monta\u00f1oso d\u00e9bese a estaren situadas nas abas sur e oeste do monte Paradanta, respectivamente, pertencendo o cumio do monte ao concello da Ca\u00f1iza. Nelas ac\u00e1danse as maiores alturas do concello, arredor dos 800 metros. As outras tres parroquias est\u00e1n dominadas pola presenza de San Nomedio, con cumio en Taboexa.\nHistoria.\nPaleol\u00edtico, Neol\u00edtico e Calcol\u00edtico.\nO concello xa estaba habitado nestes per\u00edodos prehist\u00f3ricos. Proba disto son as pezas l\u00edticas, m\u00e1moas e petr\u00f3glifos achados no Castro de Altamira e na Pedra da Moura, na parroquia de Taboexa, no monte das Carboeiras en Li\u00f1ares e no Coto do Facho en Santa Mar\u00eda das Neves.\nDe especial relevancia son os sitios paleol\u00edticos achados en Tortoreos, xa que se encadran dentro dunha serie de achados en Galiza que permiten establecer a existencia dun poboamento antigo que remontar\u00eda ao Paleol\u00edtico Inferior.\nCultura castrexa e Romanizaci\u00f3n.\nO Castro de Altamira \u00e9 o m\u00e1is representativo do concello. Nel mest\u00faranse os restos castrexos propiamente ditos con outros derivados da posterior romanizaci\u00f3n do poboado. Entre os restos atopados figuran diversos anacos de estatuas, unha ara dedicada ao deus Mercurio e unha cabeza de can. Pero o que fai singular a este castro son os numerosos vestixios de bronces romanos aparecidos. Todos eles est\u00e1n expostos no Museo de Pontevedra.\nOutros poboados castrexos son os de Bocas, na parroquia de San Xos\u00e9 de Ribarteme e o de Couto do Conde en San Pedro de Batall\u00e1ns.\nTam\u00e9n romana \u00e9 a ponte que cruza o r\u00edo Termes no lugar da Senra da parroquia de Santiago de Ribarteme.\nIdade Media.\nDous acontecementos configuran a historia do concello nos s\u00e9culos medievais. O primeiro destes acontecementos foi a peregrinaci\u00f3n da ra\u00ed\u00f1a Isabel de Portugal cami\u00f1o de Santiago de Compostela, que no s\u00e9culo XII atravesou o Mi\u00f1o pola parroquia de Vide facendo escala na Franqueira, no veci\u00f1o concello da Ca\u00f1iza. Hoxe en d\u00eda, p\u00f3dese seguir o cami\u00f1o seguido pola monarca lusa grazas \u00e1 creaci\u00f3n dunha ruta de sendeirismo bautizado co nome de \"Sendeiro dos Frades\".\nNa primavera do 1469, Pedro Madruga atravesa o Mi\u00f1o pola zona do Condado, co obxectivo de sufocar a Revolta Irmandi\u00f1a iniciada no 1466. Os dous ex\u00e9rcitos libran un primeiro combate no castro de Framela. Xabier Iglesias, na s\u00faa obra \"O so\u00f1o do falc\u00f3n\", sit\u00faa a batalla de Framela nas proximidades das Neves, describindo as\u00ed as hostilidades:\nDesta \u00e9poca data a igrexa parroquial de Santiago de Ribarteme, de estilo rom\u00e1nico.\nIdade Moderna.\nOs primeiros datos demogr\u00e1ficos do concello, daquela encadrado na provincia de Tui, datan de fins do s\u00e9culo XVI, cando posu\u00eda unha densidade de poboaci\u00f3n pr\u00f3xima aos 50 habitantes por quil\u00f3metro cadrado, superando os 125 no censo poboacional do 1752. \u00c9 pos\u00edbel que a introduci\u00f3n do millo na zona estea detr\u00e1s deste aumento poboacional.\nNo s\u00e9culo XVII foi edificada a igrexa das Neves. Conta a lenda que nun d\u00eda de intensa nevarada no lugar a Virxe aparec\u00e9uselle a un cativo, motivo polo cal foille dedicada a igrexa \u00e1 Virxe das Neves, medrando arredor dela o pobo. \u00c9 obra do arquitecto Melchor de Velasco e do canteiro Amaro do Campo. Salienta pola s\u00faa torre piramidal en chanzos das que s\u00f3 hai cinco exemplos en toda Galiza e pos\u00fae un retablo de tres r\u00faas do Barroco galego. Tam\u00e9n barroca \u00e9 a igrexa parroquial de Tortoreos.\nIdade Contempor\u00e1nea.\nA incorporaci\u00f3n de novas terra ao cultivo, a definitiva implantaci\u00f3n do millo e a pataca e a escasa incidencia da peste, importante nos s\u00e9culos anteriores, fixo pos\u00edbel que Galiza mantivese un crecemento demogr\u00e1fico constante ata mediados do s\u00e9culo XIX. Este feito non foi alleo ao concello nevense, onde a introduci\u00f3n do millo era xa total neste s\u00e9culo, malia que a da pataca a\u00ednda era menor.. A partir desas datas, a emigraci\u00f3n fixo que a demograf\u00eda do concello se resentise.\nTrala divisi\u00f3n territorial de Espa\u00f1a en 1833 instaurouse o concello de Setados, onde estaba a capital do municipio. A vila das Neves comezou a medrar a partir de 1879 tras a creaci\u00f3n da estaci\u00f3n das Neves, na v\u00eda de ferrocarril entre Monforte de Lemos e Redondela. En 1904 a casa consistorial mudou \u00e1 parroquia das Neves, co conseguinte cambio na denominaci\u00f3n do concello. Dez anos m\u00e1is tarde recibiu o t\u00edtulo de \"Muy Leal\", mediante Real Decreto outorgado polo monarca Afonso XIII. Ata 1981 chamouse oficialmente \"Nieves\".\nAta mediados do s\u00e9culo XX a poboaci\u00f3n do concello mantivo un lento pero constante crecemento (v\u00e9xase t\u00e1boa do inicio), que dar\u00eda lugar a unha dr\u00e1stica ca\u00edda demogr\u00e1fica posteriormente, como consecuencia do \u00e9xodo dos \u00e1mbitos rurais interiores aos urbanos costeiros com\u00fan a todo o pa\u00eds. Por\u00e9n, no \u00faltimo censo adv\u00edrtese unha t\u00edmida recuperaci\u00f3n.\nIrmandada.\nAs Neves est\u00e1 irmandada coas seguintes vilas dende a 30 de agosto de 2003:\nLugares das Neves.\nPara unha lista completa de todos os lugares do concello das Neves vexa: Lugares das Neves."}
{"id": "4981", "revid": "85894", "url": "https://gl.wikipedia.org/wiki?curid=4981", "title": "Mondariz-Balneario", "text": "Mondariz-Balneario \u00e9 un concello da provincia de Pontevedra, pertence \u00e1 comarca do Condado. Segundo o INE en 2021 ti\u00f1a 675 habitantes. Cunha superficie de 2,3\u00a0km\u00b2 \u00e9 o concello m\u00e1is pequeno de Galicia. O seu xentilicio \u00e9 \u00ab\u00bb.\nHistoria.\nNo termo municipal hai restos dun poboado castrexo no Coto de Cividade. Da \u00e9poca da romanizaci\u00f3n cons\u00e9rvanse os restos dunha calzada sobre o r\u00edo Tea.\nO concello est\u00e1 situado preto do castelo de Sobroso, polo que a fonte de G\u00e1ndara adoitaba recibir a visita da nobreza. Segundo a tradici\u00f3n, en 1282 casaron na capela de San Pedro o rei Dinis de Portugal e a infanta Sabela de Portugal.\nDurante o Antigo R\u00e9xime esta zona pertenc\u00eda \u00e1 provincia de Tui, unha das sete do Reino de Galiza. Trala reforma administrativa, o 30 de novembro de 1833 a xurisdici\u00f3n de Sobroso pasou a ser dependente da provincia de Pontevedra. O lugar pertenc\u00eda a\u00ednda \u00e1 parroquia de Mondariz, at\u00e9 que en 1904 se creou a parroquia de Troncoso.\nA comezos do s\u00e9culo XX o empresario Enrique Peinador promoveu a recuperaci\u00f3n da fonte de G\u00e1ndara e a creaci\u00f3n do balneario, que axi\u00f1a se converteu nun centro de hospedaxe frecuentado pola burgues\u00eda.\nAp\u00f3s se constitu\u00edr como entidade local menor, o 30 de novembro de 1924, co nome da Nosa Se\u00f1ora de Lourdes, a parroquia pasou a formar un concello independente, facendo referencia o seu nome ao balneario de augas medicinais. O 17 de abril de 1925 o rei Afonso XIII concedeulle \u00e1 vila o t\u00edtulo de \"Moi Hospitalaria\".\nLugares de Mondariz-Balneario.\nPara unha lista completa de todos os lugares do concello de Mondariz-Balneario vexa: Lugares de Mondariz-Balneario."}
{"id": "4982", "revid": "96271", "url": "https://gl.wikipedia.org/wiki?curid=4982", "title": "Mondariz", "text": "Mondariz \u00e9 un concello da provincia de Pontevedra pertencente \u00e1 comarca do Condado. Segundo o IGE en 2022 ti\u00f1a 4.448 habitantes. O seu xentilicio \u00e9 .\nXeograf\u00eda.\nMondariz ten unha superficie de 85,8\u00a0km\u00b2. Est\u00e1 situado ao suroeste da serra do Su\u00eddo, no sur da provincia de Pontevedra. Limita ao norte con Fornelos de Montes e Pazos de Borb\u00e9n, ao leste con Covelo, ao sur coa Ca\u00f1iza e Salvaterra de Mi\u00f1o, e ao oeste con Mondariz-Balneario, Ponteareas e Pazos de Borb\u00e9n.\nEst\u00e1 sucado polo r\u00edo Tea, que forma un val moi pronunciado. Os seus afluentes m\u00e1is importantes son pola dereita o Cara\u00f1o, Al\u00e9n e o Aboal (tam\u00e9n chamado Asaar), e pola esquerda o Lougari\u00f1os e o Xabri\u00f1a. O cumio m\u00e1is alto do municipio \u00e9 o Coto de Eira, de 881 m.\nO concello ten 12 parroquias. D\u00faas delas, Queimadelos e Vilasobroso, son entidades locais menores.\nDemograf\u00eda.\nEn 2022 ti\u00f1a 4.448 habitantes, pero a poboaci\u00f3n est\u00e1 moi diseminada en n\u00facleos reducidos e distantes entre si. As zonas urbanas m\u00e1is consolidadas son a vila que d\u00e1 nome ao concello, e Vilasobroso, 4 km ao sur.\nHistoria.\nNa Idade Moderna as terras pertenc\u00edan ao se\u00f1or\u00edo de Sobroso. O marquesado de Sobroso foi concedido por Filipe IV de Espa\u00f1a o 18 de maio de 1625. Durante o reinado de Afonso XIII, os veci\u00f1os da parroquia de Vilasobroso solicitaron constitu\u00edrse como entidade local menor, sendo reco\u00f1ecida como tal polo pleno municipal o 13 de setembro de 1924.\nA parroquia de Queimadelos solicitou constitu\u00edrse como ELM durante a II Rep\u00fablica, sendo reco\u00f1ecida o 21 de febreiro de 1935.\nCultura.\nToponimia.\nO top\u00f3nimo Mondariz semella ter orixe xerm\u00e1nica. Por\u00e9n, existen varias hip\u00f3teses sobre a s\u00faa orixe: antrop\u00f3nimo xermano en xenitivo \"Munderici\"; Mondariz &lt; composto \u201cmonte + de + antrop\u00f3nimo xermano en xenitivo \"Alarici\u201d\"; ou Mondariz &lt; composto \u201cmonte + de + top\u00f3nimo prerromano en xenitivo \"Ariti\u201d\".\nPatrimonio.\nPatrimonio arquitect\u00f3nico.\nO castelo de Sobroso est\u00e1 xunto ao monte Land\u00edn, nas inmediaci\u00f3ns do concello de Ponteareas que ten a s\u00faa propiedade. Desde el div\u00edsase o sur do Condado e o val do r\u00edo Mi\u00f1o al\u00e9n da fronteira con Portugal. Ten a s\u00faa orixe no s\u00e9culo XII, en 1130.\nEst\u00e1 situada na parroquia de Riofr\u00edo, no lugar de Cernadela, sobre o r\u00edo Tea. A construci\u00f3n serv\u00eda de paso cara \u00e1s diferentes feiras. Augas arriba existe unha praia fluvial.\nEscudo.\nSobre cartela, escudo medio partido e cortado: 1\u00ba: En campo de prata unha fonte de ouro aclarada de azur. 2\u00ba: En campo de azur un monte de sinople, sumado todo el dunha muralla de ouro mazonada, sumada pola sinistra da torre e outra muralla. 3\u00ba: En campo de azur unha ponte de tres arcos apuntados. Acolado da cruz de Santiago. \u00d3 timbre coroa real pechada.\nMondariz na literatura popular.\nAs fontes non especifican a que Portela se refiren as cantigas, polo que non \u00e9 posible sabelo. Pero agr\u00fapanse aqu\u00ed polo denominado \"Carballo do Campo\", un carballo excepcional que se levanta no lugar da Portela, parroquia de Sabax\u00e1ns, no concello de Mondariz, inclu\u00eddo dentro do Cat\u00e1logo de \u00c1rbores Senlleiras de Galicia desde 2011. A \u00e1rbore ten unha altura de 35,80 m e un di\u00e1metro do fuste de 3,75 m (a 1,30 m de altura) .\nLugares de Mondariz.\nPara unha lista completa de todos os lugares do concello de Mondariz vexa: Lugares de Mondariz."}
{"id": "4983", "revid": "85894", "url": "https://gl.wikipedia.org/wiki?curid=4983", "title": "Tui", "text": "Tui \u00e9 un concello galego da provincia de Pontevedra, pertencente \u00e1 comarca do Baixo Mi\u00f1o da que \u00e9 capital. Tui foi a capital dunha das sete provincias de Galicia at\u00e9 1833, da provincia de Tui. Segundo o IGE a s\u00faa poboaci\u00f3n en 2016 era de 16.966 persoas. O seu xentilicio \u00e9 .\nDende o 10 de febreiro de 2012, forma coa cidade portuguesa de Valen\u00e7a do Minho unha eurocidade, como mostra de cooperaci\u00f3n e integraci\u00f3n dos dous concellos, separados tan s\u00f3 polo r\u00edo Mi\u00f1o.\nXeograf\u00eda.\nSituaci\u00f3n.\nO concello est\u00e1 emprazado no suroeste de Galicia, l\u00edmitando ao sur co R\u00edo Mi\u00f1o e ao norte coa Serra do Gali\u00f1eiro e o Val da Louri\u00f1a.\nA s\u00faa superficie \u00e9 de 68,3\u00a0km\u00b2, e limita polo norte co Porri\u00f1o e Gondomar, polo leste con Salvaterra de Mi\u00f1o e Salceda de Caselas, polo sur con Valen\u00e7a do Minho (Portugal) polo oeste con Tomi\u00f1o, estando dividido en 155 entidades singulares agrupadas en doce parroquias. A parroquia de Tui \u00e9, xunto con algunhas zonas lindantes de Pazos de Reis e Rebord\u00e1ns, a \u00fanica de car\u00e1cter urbano. O resto das parroquias son rurais ou rururbanas. Estas parroquias son Areas, Randufe, Rebord\u00e1ns, Pexegueiro, Malvas, Ribadelouro, Guillarei, Caldelas de Tui, Baldr\u00e1ns, Paramos e Pazos de Reis. Esta \u00faltima \u00e9, ademais, unha entidade local menor.\nClima.\nO clima do concello \u00e9 de car\u00e1cter oce\u00e1nico con forte influencia mediterr\u00e1nea. Caracter\u00edzase por uns invernos suaves e chuviosos e uns ver\u00e1ns calorosos mais non extremos, xa que as temperaturas non adoitan superar os 35\u00a0\u00b0C. As xeadas son escasas no val e m\u00e1is com\u00fans nas zonas de maior altura. Hai unha media de 20,4 d\u00edas ao ano con m\u00ednimas inferiores aos 0\u00a0\u00b0C e 98,1 d\u00edas con temperaturas m\u00e1ximas superiores a 25\u00a0\u00b0C. Adoita haber seca estival nos dous meses m\u00e1is c\u00e1lidos do ver\u00e1n. As precipitaci\u00f3ns son elevadas, cunha media anual de 1.633\u00a0mm. Segundo a clasificaci\u00f3n de K\u00f6ppen \u00e9 un clima Csb, \u00e9 dicir, morno con ver\u00e1n seco e suave, tam\u00e9n co\u00f1ecido coma clima mediterr\u00e1neo de ver\u00e1ns frescos, t\u00edpico de varias zonas das provincias de Ourense e Pontevedra. \u00c9 un concello moi soleado, con entre 2.200 e 2.400 horas de sol anuais, entre as cifras m\u00e1is altas de Galiza.\nDemograf\u00eda.\nA poboaci\u00f3n de Tui variou \u00f3 longo da historia dependendo de factores externos e internos, coma as crises e consecuentes emigraci\u00f3ns do s\u00e9culo XIX, a guerra civil, ou o auxe do comercio con Portugal. Esta foi a s\u00faa evoluci\u00f3n, segundo datos do INE:\nInmigraci\u00f3n.\nTui conta con 868 veci\u00f1os de nacionalidade non espa\u00f1ola, o 5,1% do total da poboaci\u00f3n. M\u00e1is da metade dos estranxeiros son de nacionalidade portuguesa. A poboaci\u00f3n estranxeira creceu de maneira exponencial entre 1998 e 2009, a causa do boom econ\u00f3mico do momento. Neste per\u00edodo a poboaci\u00f3n estranxeira aumentou dunha cifra de apenas 254 (dos cales 169 eran portugueses) no 200 a 892 en 2010. Destaca o gran crecemento nestes 10 anos dalgunhas comunidades, como a marroqu\u00ed, que pasou de 0 membros no 2000 a 184 s\u00f3 10 anos despois. Co cambio de d\u00e9cada a poboaci\u00f3n estranxeira reduciuse lixeiramente, at\u00e9 os 868 actuais.\nDivisi\u00f3n administrativa.\nTui div\u00eddese en 13 parroquias. Tui (O Sagrario) \u00e9 a parroquia m\u00e1is pequena, m\u00e1is poboada e onde se localiza a sede municipal. A parroquia de maior superficie, Reboreda. \u00c1 s\u00faa vez, cada parroquia div\u00eddese en varios n\u00facleos de poboaci\u00f3n, co\u00f1ecidos como entidades singulares e a nivel popular como barrios, aldeas ou lugares. Hai un total de 155 entidades singulares en Tui.\nHistoria.\nDa prehistoria \u00e1 romanizaci\u00f3n.\nA zona de Tui foi habitada desde a prehistoria, a xulgar polos sitios arqueol\u00f3xicos encontrados durante a construci\u00f3n da autov\u00eda a Vigo, xusto no l\u00edmite co concello do Porri\u00f1o, datados no paleol\u00edtico inferior.\nO f\u00e9rtil val do r\u00edo Mi\u00f1o e as s\u00faas condici\u00f3ns naturais permitiron acoller no territorio tudense asentamentos humanos desde tempos remotos. Cons\u00e9rvanse vestixios da \u00e9poca paleol\u00edtica (hai 22.000 anos) dos socalcos fluviais do Mi\u00f1o e do r\u00edo Louro; tam\u00e9n de \u00e9poca neol\u00edtica (hai 7.000 anos), coma a machada de Carrasqueira (Paramos) e monumentos megal\u00edticos (Anta, Areas). A introduci\u00f3n da metalurxia hai 6.000 anos deixou testemu\u00f1os, coma o casco de bronce ou as machadas de Caldelas de Tui (hoxe no Museo Diocesano tudense) ou os gravados rupestres de Randufe.\nNa \u00e9poca castrexa (s\u00e9culos VIII-VII a. C. a I d. C.) constru\u00edronse poboados estables e fortificados nos cumios dos montes e outeiros, os castros. Os autores da \u00e9poca sinalan a Tui (Tude) como capital do grupo xentilicio dos \"Grovios\". No cumio do monte Aloia, Cabeza de Francos (Pazos de Reis), A Gu\u00eda (Randufe), Alto dos Cubos e na mesma localizaci\u00f3n actual da cidade est\u00e1 documentada a existencia de poboados castrexos.\nA chegada de D\u00e9cimo Xunio Bruto e as s\u00faas tropas no ano 137 a.C. marcaron o inicio da romanizaci\u00f3n deste territorio.\nAta o s\u00e9culo XX foi tradici\u00f3n subir, nas rogativas, \u00f3 patr\u00f3n local ata a pedra do sol, no alto do monte Aloia, que desde 1900 ten enriba unha cruz de pedra.\nIdade Antiga.\nA romanizaci\u00f3n trouxo unha \u00e9poca de paz que permitiu \u00f3s habitantes da zona abandonar os castros e poboar as terras baixas pr\u00f3ximas \u00f3 r\u00edo Mi\u00f1o. As fontes cl\u00e1sicas (coma Plinio o Vello, Tolomeo ou Silio It\u00e1lico) documentan a existencia do \"Castellum Tude\" e da fundaci\u00f3n m\u00edtica da cidade polo heroe grego Diomedes, fillo do heroe Tideo (de a\u00ed o nome Tui). Son moi abundantes os achados da \u00e9poca romana no territorio tudense, destacando sobre todo os da zona de Santa Eufemia-San Bartolomeu, con varias necr\u00f3poles escavadas, as\u00ed como a propia cidade de Tui, que era unha das mansi\u00f3ns da v\u00eda XIX, do itinerario de Antonino, como testemu\u00f1an os miliarios e outros restos atopados. Non quedaron moitos restos visibles desa \u00e9poca, a\u00ednda que si se documentaron en distintas escavaci\u00f3ns. Por Tui pasaba a v\u00eda romana XIX, que un\u00eda Braga, Lugo e Astorga. Desta v\u00eda cons\u00e9rvase un miliario no museo de Pontevedra.\nNo Baixo Imperio e nos primeiros tempos medievais Tui continuou sendo un importante centro militar, administrativo e relixioso, document\u00e1ndose a s\u00faa s\u00e9 episcopal desde o s\u00e9culo V. Figura como capital do reino co rei suevo Requimundo (458-463), e varias moedas da \u00e9poca foron cu\u00f1adas na ceca tudense, que continuou funcionando a\u00ednda despois da integraci\u00f3n da conquista polos visigodos (585). Baixo o lousado da igrexa de San Bartolomeu de Rebord\u00e1ns achouse unha necr\u00f3pole sueva (onde \u00e9 de destacar a tapa dun sarc\u00f3fago de \"estola\" tipicamente suevo co nome de \"Modesta\"). A uns cen metros at\u00f3pase a ponte romana sobre o r\u00edo Louro. O rei godo Vitiza tivo a comezos do s\u00e9culo VIII a s\u00faa corte e pazo en Tui, no lugar de Monterreal-Pazos de Reis. Isto debeuse a que a corte de Toledo era perigosa para os pr\u00edncipes m\u00e1is novos, polo que eran enviados a Tui para os manteren afastados das intrigas de pazo.\nIdade Media.\nPouco despois Tui sufriu a invasi\u00f3n dos \u00e1rabes, que asolaron a cidade. Foi supostamente liberada por Afonso I de Asturias no 739. No 850 Ordo\u00f1o I mandouna repoboar, e no 915 Ordo\u00f1o II restaurou a s\u00e9 episcopal. Coa ca\u00edda do imperio comezou a etapa de maior importancia hist\u00f3rica de Tui. Os seus bispos aparecen nos concilios de Braga, e deixan sentir a s\u00faa influencia nunha zona moi ampla, tanto \u00f3 sur como \u00f3 norte do Mi\u00f1o.\nNesa \u00e9poca os ataques normandos saquearon Tui de novo. A s\u00e9 episcopal quedou vacante ata o ano 1071, cando o rei Garc\u00eda e dona Urraca restauraron e dotaron novamente a s\u00e9, que se instalou no mosteiro de San Bartolomeu de Rebord\u00e1ns, cunha igrexa datable no s\u00e9culo IX, a\u00ednda que con vestixios anteriores.\nRecuperou o seu esplendor \u00f3 converterse en capital da provincia de Tui do reino de Galicia e nun posto estrat\u00e9xico na beira do r\u00edo Mi\u00f1o, tanto para a guerra coma para o comercio. Este esplendor viuse aumentado no s\u00e9culo XII, xunto con toda a franxa norte da pen\u00ednsula, ata o r\u00edo Douro. \nNa primeira metade do s\u00e9culo XII tivo lugar un feito transcendental, o nacemento de Portugal como reino independente de Galiza e Castela. Nesa \u00e9poca o r\u00edo Mi\u00f1o adquiriu o seu actual car\u00e1cter fronteirizo. Coa independencia do reino portugu\u00e9s, Tui foi escenario, \u00f3 longo dos s\u00e9culos, de m\u00faltiples acontecementos b\u00e9licos relacionados coas loitas fronteirizas. En 1170 Fernando II mandou desprazar a poboaci\u00f3n tudense desde a zona de San Bartolomeu \u00e1 actual localizaci\u00f3n da cidade (que era un outeiro con vi\u00f1as propiedade do bispado), dot\u00e1ndoa dun sistema amurallado, do que a\u00ednda se conservan diversos tramos, e conced\u00e9ndolle un foro e privilexios \u00f3s poboadores de San Boaventura, nome co que pretend\u00eda designar \u00e1 nova cidade, pero que non prosperou.\nOs monarcas, tanto castel\u00e1ns como portugueses, apoiaron \u00e1 s\u00e9 tudense con importantes doaz\u00f3ns. O bispo era o se\u00f1or da cidade e do seu coto, e Tui experimentou un importante desenvolvemento socioecon\u00f3mico e cultural. As\u00ed, en 1225 foi consagrada a Catedral de Santa Mar\u00eda, constru\u00edda en estilo rom\u00e1nico e cunha portada expresi\u00f3n do primeiro g\u00f3tico de Galiza. O seu claustro \u00e9 algo m\u00e1is tard\u00edo. Do mesmo estilo g\u00f3tico \u00e9 tam\u00e9n o convento de San Domingos.\nNos s\u00e9culos medievais Tui era un importante centro comercial, cun din\u00e1mico porto fluvial. Contaba con diversos gremios e unha comunidade xud\u00eda con sinagoga. Era lugar de paso da v\u00eda portuguesa do cami\u00f1o de Santiago, dispo\u00f1endo dun hospital para os peregrinos. No actual centro hist\u00f3rico, que ocupa unha superficie dunhas 10 hect\u00e1reas, cons\u00e9rvanse numerosas edificaci\u00f3ns de \u00e9poca medieval (especialmente do s\u00e9culo XV, cos seus caracter\u00edsticos arcos conopiais) e moderna (moitas delas brasonadas).\nIdade Moderna.\nEn 1623 a cidade recibe o t\u00edtulo de Moi Nobre e Moi Leal, \u00f3 que en 1885 se lle engade o de Excelent\u00edsimo Concello. En 1640, con ocasi\u00f3n das guerras con Portugal, ampl\u00edanse as murallas medievais, adapt\u00e1ndoas \u00f3s novos sistemas defensivos. Ata 1833 Tui foi unha das sete capitais do Reino de Galicia (as outras seis foron Mondo\u00f1edo, Betanzos, A Coru\u00f1a, Santiago de Compostela, Ourense e Lugo), e nela se celebraron as Xuntas do Reino de Galicia en 1664. A esta \u00e9poca corresponde a construci\u00f3n do convento das Clarisas (\"Encerradas\"), de San Antonio (San Francisco) e a igrexa de San Telmo.\nIdade Contempor\u00e1nea.\n\"V\u00e9xase tam\u00e9n: Guerra civil no Baixo Mi\u00f1o\"\nO sistema de foros continuou mant\u00e9ndose ata o s\u00e9culo XIX. Por esta raz\u00f3n era imposible a transformaci\u00f3n \u00e1 agricultura capitalista. O movemento agrarista tivo en Tui un dos seus principais focos. Este movemento celebrou na cidade o seu I Congreso Agrario, en xullo de 1922. A loita antiforista viuse agravada tras o masacre de tres campesi\u00f1os, un das cales estaba embarazada, no lugar de Sobredo (parroquia de Guillarei). Estes tres labregos son co\u00f1ecidos como os M\u00e1rtires de Sobredo. Estes eventos levaron \u00e1 abolici\u00f3n dos contratos de foros en 1926, coa aprobaci\u00f3n dunha lei que permit\u00eda \u00f3s campesi\u00f1os acceder \u00e1 propiedade da terra que traballaban tras un pago dunha indemnizaci\u00f3n \u00f3s aforadores.\nOutro movemento que emerxeu con forza no concello nas primeiras d\u00e9cadas do s\u00e9culo XX foi o movemento obreiro, tanto na s\u00faa vertente socialista (representado polo binomio Partido Socialista Obreiro Espa\u00f1ol/UGT) coma na anarquista (representado polo sindicato CNT). Este \u00faltimo ti\u00f1a en Tui un dos seus principais feudos da provincia. Na Segunda Rep\u00fablica o concello tam\u00e9n contou con importante presenza dos partidos republicanos e do Partido Galeguista.\nDurante a guerra civil espa\u00f1ola Tui foi a \u00faltima cidade galega en caer en mans do bando nacional, grazas \u00e1 r\u00e1pida organizaci\u00f3n dun Comit\u00e9 de Defensa da Rep\u00fablica na vila e \u00e1 lealtade ao goberno lex\u00edtimo de parte dos mari\u00f1eiros do Cabo Fradera e do corpo de Carabineiros locais. Despois de que os golpistas se fixeran co control da cidade de Vigo tras tres d\u00edas (20-23 de xullo) de duros combates, estes poideron atacar os focos de resistencia que quedaban na Provincia de Pontevedra, en particular as comarcas do Baixo Mi\u00f1o e O Condado. Tras unha primeira ofensiva infrutuosa, a chegada de reforzos de Ourense e o bombardeo da cidade fixeron que rematase a resistencia republicana, que organizou a \u00faltima contenda no lugar da Volta da Moura. Esta condici\u00f3n de ser o \u00faltimo foco de resistencia custoulle a Tui unha represi\u00f3n feroz, cunha das cifras de fusilados m\u00e1is altas de Galiza. A d\u00eda de hoxe a\u00ednda non se co\u00f1ece a cifra exacta de v\u00edtimas mortais da represi\u00f3n, a\u00ednda que existen diversos estudos, que cifran o n\u00famero entre 300 e 117.\nOutro fen\u00f3meno transcendente durante os s\u00e9culos XIX e XX foi a emigraci\u00f3n cara a Am\u00e9rica primeiro e a Europa despois.\nNa actualidade Tui e a comarca do Baixo Mi\u00f1o est\u00e1n realizando un proceso de modernizaci\u00f3n no \u00e1mbito da industria, a agricultura, e os servizos.\nPol\u00edtica local.\nDesde a aprobaci\u00f3n da constituci\u00f3n espa\u00f1ola de 1978 a cidade tivo os seguintes alcaldes:\nA actual corporaci\u00f3n municipal, escollida nas elecci\u00f3ns municipais de 2019, est\u00e1 composta polos seguintes grupos:\nA entidade local menor de Pazos de Reis conta cun alcalde-ped\u00e1neo propio, cargo que na actualidade ostenta Enrique P\u00e9rez Mart\u00ednez da formaci\u00f3n (Ciudadanos). Igualmente, esta parroquia conta coa Xunta Local de Goberno, con cinco vocais: dous de Ciudadanos (un deles o propio ped\u00e1neo) e tres do Partido dos Socialistas de Galicia.\nCultura.\nToponimia.\nAs orixes do top\u00f3nimo Tui non est\u00e1n plenamente claras. Investigaci\u00f3ns arqueol\u00f3xicas relaccionan a cidade coa romana mansio T\u016bde (\"lugar de parada nos cami\u00f1os\"). Ptolomeo usou o nome grego \"\u03a4\u03bf\u03c5\u03b4\u03b1\u03b9\" (Tudai) para referirse \u00e1 vila, mentres que Plinio o Vello utilizou o top\u00f3nimo helenizante Tyde. Unha das propostas etimol\u00f3xicas \u00e9 a de Edelmiro Bascuas, que asocia o top\u00f3nimo ao radical T\u016aD- (da ra\u00edz indoeuropea T\u0100- \"erreterse, flu\u00edr\"), posiblemente un hidr\u00f3nimo relaccionado co R\u00edo Mi\u00f1o. Outra explicaci\u00f3n \u00e9 a que relacciona o prelatino \"To\u00fbdai\" coa base \"teuta\", com\u00fan nas linguas indoeuropeas occidentais, inclu\u00edndo as celtas, e que significa pobo ou comunidade.\nPatrimonio arquitect\u00f3nico.\nEdificios relixiosos.\nTui conta cun amplo conxunto de edificios relixiosos debido \u00e1 s\u00faa condici\u00f3n de s\u00e9 episcopal e de lugar de establecemento de m\u00faltiples ordes relixiosas. No centro urbano podemos atopar os seguintes:\nF\u00f3ra do centro urbano est\u00e1n as diferentes igrexas parroquiais e numerosas capelas.\nGastronom\u00eda.\nPola s\u00faa proximidade \u00f3 mar disp\u00f3n de abundante marisco, pero destacan os produtos que ofrece o r\u00edo Mi\u00f1o, sobre todo o meix\u00f3n, que se pesca ata a desembocadura do r\u00edo. A festa do meix\u00f3n cel\u00e9brase coincidindo coas festas patronais de San Telmo.\nAdemais do meix\u00f3n destacan as lampreas e as zamborcas. A cidade pertence \u00e1 Denominaci\u00f3n de Orixe R\u00edas Baixas, produc\u00edndose vi\u00f1o albari\u00f1o e do Rosal. Tam\u00e9n te\u00f1en certa sona os \"peixi\u00f1os de am\u00e9ndoa\" que elaboran as monxas do convento.\nTransportes e mobilidade.\nTui \u00e9 unha cidade ben comunicada tanto por terra, mar e aire. A ela chega a autoestrada AP-9 e a estrada N-550, que percorren o corredor do Atl\u00e1ntico ata o norte de Galiza. Cara ao sur tam\u00e9n est\u00e1 ben comunicada a trav\u00e9s de autoestradas en direcci\u00f3n a Porto.\nConta con d\u00faas estaci\u00f3ns de ferrocarril. A estaci\u00f3n central enlaza con Vigo e con Portugal a trav\u00e9s da Ponte Internacional, e a estaci\u00f3n de Guillarei \u00e9 a \u00faltima parada na provincia de Pontevedra do TALGO que enlaza con Madrid-Chamart\u00edn. Nela parou o rei Afonso XIII de cami\u00f1o a Vigo.\nA cidade est\u00e1 a 25 quil\u00f3metros do aeroporto de Peinador, que ten voos nacionais e internacionais.\nO r\u00edo Mi\u00f1o \u00e9 navegable ata a cidade."}
{"id": "4984", "revid": "54334", "url": "https://gl.wikipedia.org/wiki?curid=4984", "title": "Tomi\u00f1o", "text": "Tomi\u00f1o \u00e9 un concello da provincia de Pontevedra, pertencente \u00e1 comarca do Baixo Mi\u00f1o. Segundo o IGE a s\u00faa poboaci\u00f3n no ano 2016 era de 13\u00a0548 habitantes (6813 homes e 6735 mulleres). O seu xentilicio \u00e9 /tomi\u00f1esa.\nXeograf\u00eda.\nTen unha superficie de 106,6\u00a0km\u00b2, e sit\u00faase no antigo territorio de Turonio. A s\u00faa densidade de poboaci\u00f3n \u00e9 de 124,91 hab./km\u00b2.\nO municipio, limitado por monta\u00f1as, forma parte do val do Mi\u00f1o e fai fronteira con Portugal. De forma natural, enc\u00f3ntrase enmarcado pola serra do Argallo \u00f3 oeste, que o separa do municipio do Rosal e de Oia; \u00f3 norte, a prolongaci\u00f3n dos montes de A Groba e do Gali\u00f1eiro, lim\u00edtao dos municipios de Baiona e Gondomar; \u00f3 leste contin\u00faan os contrafortes desta serra, que vai perdendo altitude a medida que se vai acercando as terrazas fluviais do Mi\u00f1o, relevo que o separa do municipio de Tui; e \u00f3 sur, separado tam\u00e9n polo r\u00edo Mi\u00f1o, limita con Portugal.\nO concello est\u00e1 conectado a trav\u00e9s da estrada PO-552 (Tui - A Guarda) coa autoestrada do Atl\u00e1ntico.\nClima.\nO concello ten temperaturas medias suaves, con precipitaci\u00f3ns abondosas (1 500\u00a0mm anuais) e ver\u00e1ns secos.\nElecci\u00f3ns municipais.\nLogo do Golpe de Estado do 18 de xullo de 1936 foi detido o alcalde Manuel Vicente Alonso. Foi condenado a morte, mais conmut\u00f3uselle a pena por cadea perpetua.\nDesde o ano 2007 a alcaldesa do concello \u00e9 Sandra Gonz\u00e1lez \u00c1lvarez, quen substitu\u00edu no cargo a Jos\u00e9 Luis Fern\u00e1ndez Lorenzo (1983-2007).\nEconom\u00eda.\n\u00c9 salient\u00e1bel a agricultura tradicional e de novos cultivos (flor e kiwi), pesca fluvial (lamprea e meix\u00f3n).\nTomi\u00f1o na cultura popular.\nNa parroquia de Figueir\u00f3 lev\u00e1ntase o Santuario de San Campio de Lonxe (ou San Campio do Monte), \u00f3 que van as persoas que sospeitan padecer un mal de ollo. Para expulsar o meigallo deben ir, na romar\u00eda do santo, para dar nove voltas \u00f3 redor dos dous cruceiros que hai no adro da igrexa .\nLugares de Tomi\u00f1o.\nTomi\u00f1o ten 134 lugares, agrupados en 15 parroquias. Para unha lista completa de todos os lugares do concello de Tomi\u00f1o vexa: Lugares de Tomi\u00f1o."}
{"id": "4985", "revid": "54334", "url": "https://gl.wikipedia.org/wiki?curid=4985", "title": "O Rosal", "text": "O Rosal \u00e9 un concello situado \u00f3 suroeste da provincia de Pontevedra. Pertence \u00e1 comarca do Baixo Mi\u00f1o, situ\u00e1ndose \u00e1 beira da desembocadura do r\u00edo Mi\u00f1o. Limita polo sur coa Guarda, polo norte con Oia e polo nordeste con Tomi\u00f1o. O seu xentilicio \u00e9 rosaleiro.\nPoboaci\u00f3n.\nSegundo o IGE, no 2014 ti\u00f1a unha poboaci\u00f3n de 6.455 habitantes.\nTrazos econ\u00f3micos.\nA s\u00faa econom\u00eda \u00e9 eminentemente agr\u00edcola, forestal e gandeira (pastos), con algo de pesca de baixura. Son afamados os seus vi\u00f1os, que pertencen \u00e1 Denominaci\u00f3n de Orixe R\u00edas Baixas e forman parte da \"Feira do Vi\u00f1o do Rosal\" (declarada de interese tur\u00edstico no 2016).\nEtimolox\u00eda.\nO nome da vila procede de \"Ro\u00e7al\", forma derivada do verbo \"ruptiare\", que no lat\u00edn serodio significaba 'romper', no sentido de axeitar unha terra para o cultivo, e que evolucionou ao moderno 'rozar', limpar de maleza a terra. A escrita moderna \"Rosal\" \u00e9 o resultado dunha graf\u00eda non consciente do seseo propio da fala local, no canto do esperable \"Rozal\", sen prexu\u00edzo da pronuncia con /s/.\nMalia que en Galicia a rosa cult\u00edvase de vello, a vinculaci\u00f3n tradicional do nome deste concello coa flor non \u00e9 etimol\u00f3xica, sen\u00f3n que responde \u00e1 coincidencia entre o top\u00f3nimo deturpado e o termo castel\u00e1n para designar a roseira.\nHistoria.\nAtop\u00e1ronse vestixios paleol\u00edticos, que incl\u00faen pinturas rupestres, e da Idade de Bronce. A cultura castrexa estivo moi presente nesta zona.\nDurante a Idade Media pertenceu \u00f3 Mosteiro de Santa Mar\u00eda de Oia, da orde Cisterciense.\nO concello constitu\u00eduse en 1847, independiz\u00e1ndose do da Guarda. En 1879 o rei Afonso XII outorgoulle o t\u00edtulo de vila.\nPatrimonio.\nOs mu\u00ed\u00f1os do Fol\u00f3n e do Pic\u00f3n \u00e9 un conxunto de 36 mu\u00ed\u00f1os do s\u00e9culo XVIII situados nos r\u00edos Fol\u00f3n e Pic\u00f3n, todos eles restaurados e mesmo alg\u00fan en funcionamento. Preto do lugar at\u00f3panse a ermida de San Marti\u00f1o e as fervenzas do r\u00edo Fol\u00f3n e do r\u00edo da Cal. P\u00f3dense visitar percorrendo a ruta homologada de sendeirismo PR-G 94, ruta circular de 3'5\u00a0km con principio e fin xunto \u00f3 Mu\u00ed\u00f1o da Ponte das Penas.\nO monumento ao cabaqueiro lembra os telleiros da vila, que crearon a xerga denominada \"lat\u00edn dos cabaqueiros\".\nA casa consistorial ocupa un pazo do s\u00e9culo XVIII.\nTurismo.\nCada ano, na terceira fin de semana do mes de xullo, cel\u00e9brase a Feira do Vi\u00f1o do Rosal, que ten como atractivo principal o vi\u00f1o branco desta subzona da Denominaci\u00f3n de Orixe R\u00edas Baixas.\nO Rosal ten d\u00faas rutas de sendeirismo homologadas: o PR-G 94 Rota dos Mu\u00ed\u00f1os do Fol\u00f3n e do Pic\u00f3n e o PR-G 112 Sendeiro de Pescadores R\u00edo Mi\u00f1o - Tamuxe. A primeira goza das paisaxes do BIC dos mu\u00ed\u00f1os do Fol\u00f3n e de Pic\u00f3n; a segunda das panor\u00e1micas do estuario do r\u00edo Mi\u00f1o e do final do r\u00edo Tamuxe.\nO Rosal pos\u00fae un Centro de Interpretaci\u00f3n dos Oficios, cun apartado moi especial para o oficio dos cabaqueiros.\nNo mu\u00ed\u00f1o das Ace\u00f1as o concello do Rosal disp\u00f3n dunha aula da natureza que serve de centro de interpretaci\u00f3n da contorna. Est\u00e1 situado xunto a unha \u00e1rea recreativa natural, na beira do r\u00edo Tamuxe.\nLugares do Rosal.\nPara unha lista completa de todos os lugares do concello do Rosal vexa: Lugares do Rosal."}
{"id": "4986", "revid": "23204", "url": "https://gl.wikipedia.org/wiki?curid=4986", "title": "Oia", "text": "Oia \u00e9 un concello da provincia de Pontevedra, pertencente \u00e1 comarca do Baixo Mi\u00f1o. Segundo o IGE, no ano 2016 ti\u00f1a 3.002 habitantes. O seu xentilicio \u00e9 .\nA capital municipal sit\u00faase no lugar do Arrabal.\nXeograf\u00eda.\nToda a franxa occidental do concello d\u00e1 ao mar. O relevo est\u00e1 marcado polos contrafortes en direcci\u00f3n N-S da Serra da Groba, que chegan at\u00e9 os 600 metros de altitude e dos que parten vales estreitos que descenden at\u00e9 a ribeira, constitu\u00edda por unha rasa litoral extensa. Aqu\u00ed \u00e9 onde se localizan os n\u00facleos de poboaci\u00f3n (Oia, Viladesuso, Moug\u00e1s) e as escasas terras de cultivo. Noutro val paralelo \u00e1 costa, entre os montes de Lousado e Corrubelo, sit\u00faanse Loureza e Burgueira, parroquias nas que se cultiva aproveitando os socalcos. Ao sur at\u00f3pase o val do Rosal.\nOs cursos de auga son moi curtos, como o Carball\u00e1s e o Tamuxe. As alturas m\u00e1ximas at\u00f3panse nos montes de Lousado (Alto da Gabi\u00f1eira, 610 m) e no monte Pedrada (518 m). Nos montes at\u00f3panse pi\u00f1eiros e eucaliptos e monte baixo de toxos e uces. A temperatura media anual \u00e9 de 15\u00a0\u00b0C.\nHistoria.\nDa Idade de Bronce atop\u00e1ronse machados e hai gravados rupestres nos montes que miran para a costa. Por\u00e9n, en abril de 2010 o sitio do Sobreiro, tam\u00e9n chamado de Boaventura, na parroquia de Burgueira, foi esnaquizado por m\u00e1quinas que acondicionaban o terreo para unha plantaci\u00f3n de kiwis.\nHai abondosos restos castrexos, entre os que destaca o sitio arqueol\u00f3xico de Bouza Fari\u00f1a, en Moug\u00e1s. Nel atopouse un altar de sacrificios (actualmente no Museo de Pontevedra) con epigraf\u00eda latina. En Viladesuso houbo unha vila romana na que se atopou unha ara (actualmente no Museo Diocesano de Tui).\nMais a historia de Oia xira en volta do mosteiro cisterciense de Santa Mar\u00eda de Oia. Fundouno Afonso VII en 1132, como bieto, sendo o seu primeiro abade Pedro de Incio. En 1185 aceptou a reforma do C\u00edster, somet\u00e9ndose \u00e1 abad\u00eda de San Bernaldo de Claraval; en 1547 incorporouse \u00e1 congregaci\u00f3n cisterciense de Castela.\nO mosteiro foi desamortizado e vendido a particulares en 1835. A igrexa destinouse a igrexa parroquial baixo a advocaci\u00f3n de Santa Mar\u00eda a Real de Oia e desmembr\u00e1ndose da igrexa matriz, San Mamede de Pedornes.\nCultura.\nToponimia.\nO top\u00f3nimo Oia est\u00e1 documentado dende \u00e9poca medieval, ligado ao mosteiro de Santa Mar\u00eda. O documento m\u00e1is antigo cita esta localidade no pergameo solto datado en 1137\nA etimolox\u00eda segundo o toponimista Edelmiro Bascuas far\u00eda referencia \u00e1 auga (hidrotop\u00f3nimo), e vir\u00eda de formas paleoeuropeas *ugwia ou *udia, derivadas \u00e1 s\u00faa vez dunha ra\u00edz *wegw\u2011 co significado de \u2018h\u00famido\u2019. Polo tanto, estariamos ante un top\u00f3nimo prerromano que far\u00eda referencia a \u2018lugares h\u00famidos\u201d ou \u201ccon abundancia de auga\u2019.\nPatrimonio.\nPatrimonio arqueol\u00f3xico.\nOs lugares m\u00e1is relevantes por parroquia de norte a sur son:\nS\u00edmbolos.\nO escudo de Oia \u00e9 en realidade o selo do mosteiro. O concello pediu un dese\u00f1o alternativo, pendente de aceptaci\u00f3n.\nEconom\u00eda.\nA poboaci\u00f3n apenas aumentou en n\u00famero desde comezos do s\u00e9culo XX. A econom\u00eda \u00e9 de car\u00e1cter agrario, pero non moi produtiva: explotaci\u00f3n dos montes en mancom\u00fan, vacas (80% rubia galega), ovellas e cabalos, que se cr\u00edan en liberdade e se concentran cada ano na rapa das bestas. A costa non se d\u00e1 para as actividades pesqueiras, polo que estas son ocasionais e artesanais. Nos \u00faltimos anos aumentou o turismo debido \u00e1 s\u00faa posici\u00f3n entre o Val Mi\u00f1or e o Baixo Mi\u00f1o.\nLugares de Oia.\nPara unha lista completa de todos os lugares do concello de Oia vexa: Lugares de Oia."}
{"id": "4987", "revid": "54334", "url": "https://gl.wikipedia.org/wiki?curid=4987", "title": "A Guarda", "text": "A Guarda \u00e9 un concello da provincia de Pontevedra, pertencente \u00e1 comarca do Baixo Mi\u00f1o. Segundo o IGE no ano 2016 ti\u00f1a 10.133 habitantes (4.937 homes e 5.196 mulleres). O seu xentilicio \u00e9 .\nXeograf\u00eda.\nSit\u00faase no suroeste de Galiza, onde desemboca o r\u00edo Mi\u00f1o. Limita co oc\u00e9ano Atl\u00e1ntico polo oeste, co concello do Rosal polo norte e o leste, e \u00f3 sueste con Portugal, a trav\u00e9s da fronteira natural do r\u00edo Mi\u00f1o. P\u00f3dese chegar por estrada desde Tui e desde Baiona pola estrada PO-552, e desde Caminha por transbordador. At\u00f3pase a 50\u00a0km de Vigo e a 120 de Santiago de Compostela.\nDestacan os cumios do monte de Santa Trega (341 m) e do monte Terroso (350 m).\nHistoria.\nA historia do concello est\u00e1 en gran medida condicionada pola s\u00faa situaci\u00f3n xeogr\u00e1fica, \u00f3 ser un lugar estrat\u00e9xico con abundantes recursos naturais. Os restos humanos m\u00e1is antigos datan de hai uns 12.000 anos, atopados nos distintos socalcos do val do r\u00edo Mi\u00f1o. Os grup\u00fasculos de homes primitivos formaron o que se co\u00f1ece como Cultura Camposanquiense, dado que foron atopados na parroquia de Camposancos, na ladeira do monte de Santa Trega.\nNo neol\u00edtico (entre o 5000 a.C. e o 2000 a.C.), tivo lugar un perfeccionamento da industria l\u00edtica. Deste per\u00edodo son caracter\u00edsticas as m\u00e1moas.\nNa idade de bronce (entre o 2000 e o 1000 a.C.) comezan os contactos por mar con culturas mediterr\u00e1neas, primeiro cos fenicios e, despois, cos gregos. O m\u00e1is caracter\u00edstico deste per\u00edodo son os petr\u00f3glifos, gravados nas pedras con debuxos esquem\u00e1ticos con gran valor documental sobre a vida desa \u00e9poca.\nNa idade de ferro (primeiro milenio antes da nosa era) tivo lugar a cultura castrexa. Esta foi a etapa de maior esplendor, como se deduce do gran n\u00famero de castros do lugar, destacando os da Forca, A Bandeira ou Santa Trega. Este \u00faltimo, datado entre os s\u00e9culos I a. C. e I d. C., situado nas proximidades do cumio do monte, sup\u00f3n unha das mostras m\u00e1is significativas da cultura galaico-romana de Galiza.\nA cultura castrexa foi desaparecendo coa crecente romanizaci\u00f3n. Os poboadores foron abandonando os castros e comezando a asentarse nos vales para poder cultivar a terra. Da \u00e9poca romana existen restos no lugar de Saa, no Castro e en Pint\u00e1n. Despois do s\u00e9culo V chegou a conquista dos suevos.\nNa alta Idade Media asent\u00e1ronse na comarca do Baixo Mi\u00f1o comunidades relixiosas cristi\u00e1s en varios cenobios, sendo os primeiros referentes administrativos supeditados \u00e1 diocese de Tui. Logo de varias repoboaci\u00f3ns, o rei Afonso II concedeu o couto da desembocadura do Mi\u00f1o \u00f3 Conde de Soutomaior.\nA partir do s\u00e9culo XII A Guarda estivo baixo a protecci\u00f3n dos monxes cistercienses asentados en Oia. Nestas datas \u00e9 cando se menciona por vez primeira o nome da Guarda nun documento, concretamente no ano 1195. Nos seus documentos f\u00e1lase da pr\u00f3spera vida comercial que ti\u00f1a a localidade. Nesa \u00e9poca f\u00edxose un trazado urban\u00edstico similar \u00f3 doutras vilas mari\u00f1eiras galegas, como Baiona ou Noia, con murallas en forma de tri\u00e1ngulo, cun lado cara ao mar e no v\u00e9rtice contrario a igrexa. A finais da idade Media a igrexa parroquial foi ampliada para adaptarse \u00f3 crecemento da poboaci\u00f3n.\nA cuesti\u00f3n demogr\u00e1fica foi determinante no s\u00e9culo XVI coa irrupci\u00f3n de varias pandemias, que causaron un descenso da poboaci\u00f3n. Con licenza de Filipe II, a casa de Soutomaior promoveu un convento da comunidade de relixiosas beneditinas independentes da casa nai de San Paio de Antealtares de Santiago de Compostela.\nO s\u00e9culo XVII foi crucial para a historia da Guarda, debido \u00e1s presi\u00f3ns belixerantes derivadas da guerra dos Trinta Anos. Constru\u00eduse o castelo de Santa Cruz, unha praza militar conquistada polos portugueses en 1665. Con esta vitoria, A Guarda pertenceu \u00f3 Reino de Portugal durante tres anos. Daquel tempo \u00e9 tam\u00e9n unha pequena fortaleza situada nun pequeno illote na boca do porto, que recib\u00eda o nome de Atalaia, elemento protagonista do escudo do concello.\nDurante o s\u00e9culo XIX houbo un forte descenso de poboaci\u00f3n provocado pola emigraci\u00f3n cara a Am\u00e9rica, especialmente a Porto Rico. Ata 1845 o concello inclu\u00edu os terreos do concello do Rosal. Na segunda metade dese s\u00e9culo instalouse no lugar da Pasaxe un importante colexio xesu\u00edta.\nO s\u00e9culo XX estivo marcado pola fractura social que supuxo a guerra civil. A Guarda viuse axi\u00f1a tomada polo alzamento nacional, pero o conflito notouse sobre todo na represi\u00f3n da retagarda, con paseados, fusilamentos, campos de concentraci\u00f3n, malleiras, extorsi\u00f3ns e exilios.\nNa actualidade, o concello sofre unha reconversi\u00f3n encuberta. Logo dunha \u00e9poca de esplendor no sector da pesca, intenta transformarse, debido \u00e1 s\u00faa falta de tecido industrial, nun concello adicado \u00f3s servizos, sobre todo \u00f3 turismo. Pero este xiro econ\u00f3mico supuxo unha nova vaga de emigraci\u00f3n, desta volta cara \u00e1s illas Canarias. Esta problem\u00e1tica comporta un estancamento demogr\u00e1fico.\nPatrimonio.\nArqueolox\u00eda.\nEntre os abondosos restos arqueol\u00f3xicos destaca o castro de Santa Trega. Un poboado amurallado con portas \u00f3 norte e \u00f3 sur. Nel at\u00f3panse restos do trazado viario, de vivendas, canles e dep\u00f3sitos de auga, fornos e outros materiais arqueol\u00f3xicos.\nPos\u00fae un museo arqueol\u00f3xico, onde se expo\u00f1en distintas elementos das diferentes culturas antigas asentadas na Guarda. Desde pezas do paleol\u00edtico (coitelos bifaces ou picos), do neol\u00edtico (coitelos pu\u00eddos, cer\u00e1mica...), da idade de bronce (fouces, pu\u00f1ais...), da cultura castrexa (pedras labradas, cer\u00e1mica e ourivar\u00eda de bronce e ouro) e da Roma Antiga (\"terra sigilatta\", tellas, \u00e1nforas, moedas...).\nArte relixiosa.\nO conxunto art\u00edstico m\u00e1is importante est\u00e1 situado na Igrexa Parroquial de Santa Mar\u00eda Asunci\u00f3n da Guarda, no centro da vila. Aparece documentada no s\u00e9culo XII. Conserva elementos do rom\u00e1nico no muro norte. A planta \u00e9 de cruz latina, con tres naves e con capelas laterais (da Trindade e das Dores). No seu interior destaca a gran variedade de retablos barrocos, o conxunto de pinturas manieristas sobre t\u00e1boas e o conxunto de frescos rococ\u00f3s. A fachada \u00e9 barroca con lenzos murais brancos debido \u00e1 influencia portuguesa. A fachada sur obedece a esquemas renacentistas, cun t\u00edmpano que realza unha furna cunha imaxe barroca da Virxe. O campanario \u00e9 moi monumental, sendo unha fusi\u00f3n entre o barroco con aspectos neocl\u00e1sicos.\nA igrexa parroquial de Santa Isabel de Camposancos data de 1816, e a de San Lourenzo de Salcidos de 1530. Tam\u00e9n existen varias capelas: a de Santa Trega (s\u00e9culo XII), a da Virxe da Gu\u00eda (s\u00e9culo XVI), a de San Caetano (s\u00e9culo XVIII) e a de San Roque (s\u00e9culo XX). A capela de Santa Trega ten un Viacrucis con medall\u00f3ns do escultor Julio Vicent Mengual, realizados a partir de 1922.\nOutro conxunto significativo \u00e9 o Convento de San Bieito, constru\u00eddo entre 1558 e 1561 como \"Mosteiro da Transfiguraci\u00f3n do Se\u00f1or\". Fundado por catro irm\u00e1ns: \u00c1lvaro, Garc\u00eda, Isabel e Mar\u00eda Ozores de Sotomayor, naturais do Se\u00f1or\u00edo de Te\u00e1ns, Salvaterra de Mi\u00f1o, bisnetos de Pedro Madruga. A carta fundacional, asinada polo nuncio de P\u00edo IV en Portugal, \u00e9 do 7 de setembro de 1561. A inauguraci\u00f3n foi o 5 de agosto de 1567 e estivo presidida polo bispo de Tui Diego de Torquemada. O edificio sufriu unha reforma importante no s\u00e9culo XVIII, cunha portada barroca na porta norte da igrexa. A comunidade de beneditinas ocupou o convento durante 417 anos, ata 1984.\nArte civil.\nDestaca a Torre do Reloxo, antiga homenaxe medieval, que foi parcialmente destru\u00edda, reerixida no s\u00e9culo XVI. Tam\u00e9n destaca o Centro Cultural, edificio de estilo rexionalista dese\u00f1ado polo arquitecto Tom\u00e1s Bilbao Sertucha a finais da d\u00e9cada dos anos 20 do s\u00e9culo XX.\nEn 2009 abriu o Museo do Mar, no porto, \u00f3 final do paseo mar\u00edtimo, nunha r\u00e9plica da antiga atalaia, que alberga unha colecci\u00f3n malacol\u00f3xica de m\u00e1is de 18\u00a0000 cunchas.\nEntre os monumentos de recente construci\u00f3n destaca a escultura adicada ao mari\u00f1eiro desaparecido, de Max\u00edn Picallo; a adicada \u00f3s mari\u00f1eiros, de Ant\u00fanez Pousa, nas proximidades do peirao, e a dun rapaz sentado nun banco cun libro na man, ao car\u00f3n da igrexa, de Cuqui Pi\u00f1eiro.\nSendeirismo.\nA Guarda conta dende o 2010 cunha ruta homologada de sendeirismo, o PR-G 122 Cami\u00f1os do Trega, apta para o turismo de natureza. Ascende ata o Monte Trega e ten vistas da Guarda, do Esteiro do Mi\u00f1o e de Portugal e o Atl\u00e1ntico.\nFestas e tradici\u00f3ns.\nDesde 1913 cel\u00e9brase a Festa do Monte, o segundo domingo de agosto. A festa culmina coa ascensi\u00f3n \u00f3 monte de Santa Trega. En xullo de 2009 foi declarada festa de Galicia de interese tur\u00edstico.\nLugares da Guarda.\nPara unha lista completa de t\u00f3dolos lugares do concello da Guarda vexa: Lugares da Guarda."}
{"id": "4988", "revid": "85894", "url": "https://gl.wikipedia.org/wiki?curid=4988", "title": "San Amaro", "text": "San Amaro \u00e9 un concello da provincia de Ourense, pertencente \u00e1 comarca do Carballi\u00f1o. Segundo o IGE en 2017 ti\u00f1a 1.112 habitantes . O seu xentilicio \u00e9 \u00ab\u00bb.\nPatrimonio hist\u00f3rico e art\u00edstico.\nO patrimonio arqueol\u00f3xico de San Amaro \u00e9 salientable en achados de \u00e9pocas anteriores \u00f3 mundo castrexo. Posiblemente os restos m\u00e1is antigos que se atoparon son os do monte da Chaira, inmediato \u00f3 castro de San Cibr\u00e1n de Las, con \u00fatiles l\u00edticos do Paleol\u00edtico. Iso m\u00f3stranos que as terras do San Amaro xa foron habitadas dende as primeiras \u00e9pocas da Prehistoria.\nDa \u00e9poca do Bronce (II milenio a. de C.) a\u00ednda existen m\u00e1moas, enterramentos utilizados longo tempo, e tam\u00e9n petr\u00f3glifos. \u00c9 de destacar o achado de petr\u00f3glifos na parroquia de Eiras, coa novidade de que conte\u00f1en ali\u00f1aci\u00f3ns cara o solpor do solsticio de ver\u00e1n e cara o castro de San Cibrao de Las, entre outras.\nPero o concello de San Amaro \u00e9 m\u00e1is co\u00f1ecido, incluso internacionalmente, por posu\u00edr un dos sitios castrexos m\u00e1is importantes da Pen\u00ednsula Ib\u00e9rica, o castro de San Cibrao de Las, a posible L\u00e1mbrica dos textos cl\u00e1sicos do xe\u00f3grafo cl\u00e1sico Mela. C\u00f3mpre destacar que este impresionante castro est\u00e1 compartido co veci\u00f1o concello de Punx\u00edn, igual que o veci\u00f1o monte de San Trocado.\nO monte de San Trocado tam\u00e9n cont\u00e9n un pequeno castro, con medidas moito m\u00e1is modestas que o anterior, pero non deixa de ser importante pola relaci\u00f3n que tivo con aquel, pois debeu ser punto de vix\u00eda das rutas terrestres que conectaban o castro de Las co embarcadoiro da Barca e cos puntos mineiros das abas do San Trocado. Dende al\u00ed tam\u00e9n pod\u00eda divisarse a navegaci\u00f3n fluvial polo r\u00edo Mi\u00f1o.\nOs restos dos per\u00edodos castrexo e da romanizaci\u00f3n est\u00e1n representados, ademais de polos sitios arqueol\u00f3xicos citados de L\u00e1s e Santrocado, por un conxunto de pequenos castros que en moitos casos son a orixe dalgunha aldea ou parroquia. Estes humildes castros arrodeaban \u00f3 de San Cibrao de Las, chamado al\u00ed \"A Ciud\u00e1\", \u00f3 que estar\u00edan politicamente sometidos. Citaremos: o Castro Marti\u00f1o en Eiras, o Castro de Eiras, o Castro de Salamonde, o Castro de Outeiro en Beariz e o castro de Salamonde, entre outros.\nDa \u00e9poca romana temos un ara con inscrici\u00f3n, que apareceu na parroquia de Eiras, adicada \u00f3 deus Bandua de L\u00e1mbrica por un tal Emilio Reburrino, o primeiro habitante co\u00f1ecido dese lugar. L\u00e1mbrica pode tratarse do top\u00f3nimo primixenio do Castro de San Cibrao de L\u00e1s, nome que nos fai recordar as descrici\u00f3ns de Mela.\nComo complemento a unha visita arqueol\u00f3xica \u00f3 concello de San Amaro podemos dirixirnos as igrexas e ermidas, case sempre acompa\u00f1adas de cruceiros. Un rico patrimonio relixioso con mostras de t\u00f3dalas \u00e9pocas. A igrexa m\u00e1is sinxela, pero fermosa polo contorno no que se sit\u00faa, \u00e9 a ermida do San Trocado, no alto dese monte, vestixio de h\u00e1bitats e cultos prehist\u00f3ricos que foron cristianizados e os que seguen a acudir os veci\u00f1os \"obedecendo \u00f3s mandados do seu esp\u00edrito\", como xa manifestara Cuevillas. Dende al\u00ed podemos gozar de fermosas vistas do contorno, un lugar privilexiado para contemplar o Mi\u00f1o no se curso central, as terras do Carballi\u00f1o e as monta\u00f1as do Faro de Avi\u00f3n e da Marti\u00f1\u00e1, entre outras.\nAs parroquias do concello te\u00f1en todas un pequeno tesouro relixioso nas s\u00faas igrexas, capelas, cruceiros e mobiliario lit\u00farxico, abundando m\u00e1is o estilo barroco. Pero tam\u00e9n hai un fermoso exemplar rom\u00e1nico que merece visita: a igrexa de San Fiz de Nav\u00edo, que data dos s\u00e9culos XII ou XIII.\nDos edificios barrocos destacar os edificios das igrexas das Neves de Grixoa e Salamonde, con bos retablos nos interiores, a\u00ednda que a xoia dos retablos do concello est\u00e1 na igrexa de Santa Ux\u00eda de Eiras, cun fermoso exemplar realizado en 1704 por Francisco de Castro Canseco. Dentro dos retablos temos que fixarnos nas imaxes, \u00e1s que os habitantes demostraron sempre gran devoci\u00f3n. Hai nelas moitas sorpresas e, nalg\u00fans casos, alto nivel art\u00edstico e t\u00e9cnico, como pode apreciarse no San Xos\u00e9 da igrexa de Eiras, onde est\u00e1 perfectamente caracterizado o \"vento\" que move as s\u00faas vestiduras polo seu lado dereito.\nEn canto as capelas e cruceiros, destacar dous lugares singulares: a capela e o cruceiro do lugar de San Roque en Salamonde, e a entrada \u00e1 reitoral de San Cibrao de Las, onde unha serpe de pedra sobe polo fuste do cruceiro cara a cruz. Alg\u00fans destes cruceiros, coma o citado de L\u00e1s, foron peto de \u00e1nimas, pero tam\u00e9n hai petos de \u00e1nimas en muros de paredes como \u00e9 o do lugar do Cruceiro, de factura popular. Non debemos esquecer as reitorais, edificadas a xeito de pazos e onde resid\u00eda a autoridade relixiosa de cada parroquia, case sempre anexas \u00e1s parroquiais. O mellor exemplo \u00e9 o da casa reitoral de Anllo, cunha fermosa cheminea.\nNa arquitectura civil barroca destacan os pazos de Eiras, o Sabariz, tam\u00e9n nesa parroquia, e a Touza en San Fiz de Nav\u00edo, con cheminea monumental. Case todos te\u00f1en pombal, alg\u00fans de perfecta cantar\u00eda, como ocorre no da Touza. As parroquias de Nav\u00edo e de Eiras te\u00f1en, ademais, outras casas fidalgas de moi fermosa factura. Son salientables as pedras de armas que podemos atopar en todo o concello, en pazos, casas fidalgas e igrexas, que nos falan da procedencia das familias importantes que transitaron por estas terras, as\u00ed como das relaci\u00f3ns entre elas.\nPara finalizar non debemos esquecer a riqueza etnogr\u00e1fica, abandonada case sempre, constitu\u00edda por casas populares (pat\u00edn, solaina, escaleiras exteriores, cabaceiro inmediato, forno...), mu\u00ed\u00f1os, fornos comunais, eiras, fontes, lavadoiros, lagares e, incluso, algunha telleira. A eles debemos engadir as paisaxes resultado das actividades agrarias tradicionais: os sucalcos en San Fiz de Nav\u00edo e Xinzo, as corredoiras, algunha delas enlousada, as congostras...). Son todos vestixios das actividades e das tradici\u00f3ns das xentes do San Amaro.\nOutras veces vemos pezas moi antigas reutilizadas en edificios posteriores. Exemplo diso son algunhas pedras castrexas reutilizadas na construci\u00f3n da igrexa de Eiras e na reitoral de Anllo.\nTampouco podemos esquecer o patrimonio natural, destacando as beiras dos regatos e as carballeiras que a duras penas se conservan. A xoia natural do concello \u00e9 a carballa de Eiras, cuns cincocentos anos de historia, soportando temporais e, mesmo, incendios. Est\u00e1 diante do pazo dos Tiz\u00f3n.\nUniversidade budista.\nEn 2008 foi comprada unha casa rural na aldea de Ventoselo, parroquia de Beariz, para o establecemento do mosteiro budista tibetano \"Chu Sup Tsang\" (\"Fonte Inesgotable de Sabedor\u00eda\"), de filiaci\u00f3n Gelugpa, o cal comezou a s\u00faa actividade educativa en 2009. A partir deste mosteiro, en 2018 comezou a funcionar no mesmo lugar a primeira universidade europea da citada relixi\u00f3n.\nLugares de San Amaro.\nPara unha lista completa de todos os lugares do concello de San Amaro vexa: Lugares de San Amaro."}
{"id": "4989", "revid": "85894", "url": "https://gl.wikipedia.org/wiki?curid=4989", "title": "Beariz", "text": "Beariz \u00e9 un concello da provincia de Ourense, pertencente \u00e1 comarca do Carballi\u00f1o. Segundo o Padr\u00f3n municipal de habitantes a s\u00faa poboaci\u00f3n en 2018 era de 973 persoas . Limita cos concellos de Forcarei e A Lama na provincia de Pontevedra e Bobor\u00e1s, O Irixo e Avi\u00f3n na provincia de Ourense. O seu xentilicio \u00e9 ou .\nXeograf\u00eda.\nO concello limita ao norte co concello de Forcarei (provincia de Pontevedra), ao leste co Irixo e Bobor\u00e1s, ao sur con Avi\u00f3n e ao oeste coa Lama (provincia de Pontevedra). Ten unha altitude media de 610 m, e as s\u00faas augas verten no r\u00edo Avia, afluente do Mi\u00f1o, sendo os seus vales abertos e orientados cara ao sur, con m\u00e1is horas de Sol. Os seus cumios m\u00e1is altos son Marcof\u00e1n (940 m), o alto da Ruza (868 m) e a cima de Santo Domingo (848 m, lindando con Trasdomonte, en Forcarei). Todos eles pertencen \u00e1 serra do Su\u00eddo.\nArqueolox\u00eda.\nNo concello cons\u00e9rvanse m\u00e1is dunha ducia de m\u00e1moas, monumentos neol\u00edticos tam\u00e9n chamados antas. Destes restos prov\u00e9n o nome do lugar das Antas, lindante co concello do Irixo. Con menos de 20 casas, chegou a formar parte de tres parroquias (Leboz\u00e1n, O Regueiro e O Regueiro) tres dioceses e tres concellos distintos (Beariz, Bobor\u00e1s e O Irixo).\nDa idade de bronce non hai vestixios, pero puido ser moi rica e florecente, dada a cantidade de metal que existe nos montes de Beariz. Da Idade de Ferro salienta o castro de Magros, onde se encontraron restos de cer\u00e1mica e pedras de moer gran. Da romanizaci\u00f3n cons\u00e9rvase parte dunha calzada romana e unha ponte sobre o r\u00edo Verdugo.\nNa idade media, Beariz, ao igual que toda a Terra de Montes, foi gobernada polos arcebispos compostel\u00e1ns a trav\u00e9s dos Xu\u00edces-Meri\u00f1os, nomeados por eles, e que ti\u00f1an a s\u00faa sede e residencia no castro de Montes, en San Miguel de Presqueiras, onde hab\u00eda unha fortaleza e unha torre, das que hoxe s\u00f3 quedan ru\u00ednas.\nNa Serra do Su\u00eddo at\u00f3panse os singulares chozos.\nNa actualidade o concello sofre un proceso de retorno de emigrantes, especialmente de M\u00e9xico. Moitos deles regresan con grandes capitais, trat\u00e1ndose este dun dos concellos coa renda \"per-capita\" m\u00e1is alta de Galicia.\nRecursos naturais.\nNo concello hai minas de volframio e esta\u00f1o, se ben ningunha est\u00e1 activa na actualidade. Durante a segunda guerra mundial, axentes dos dous bandos buscaban non s\u00f3 apropiarse do necesario para a fabricaci\u00f3n de pezas de artiller\u00eda, sen\u00f3n tam\u00e9n deixar ao outro bando sen esas materias primas. As\u00ed, o volframio acadou prezos moi altos, aproveitando moitos comerciantes para cobrar grandes comisi\u00f3ns, mudando moita xente o seu oficio polo de mineiro. No concello vend\u00edase como propio volframio obtido nas minas de Silleda, onde os labradores venderan a s\u00faa terra.\nAs minas de esta\u00f1o deron p\u00e9 \u00e1 industria dos fornos de fundici\u00f3n, fornos artes\u00e1ns que fund\u00edan o metal mesturado con pedra recollida nas minas da contorna para elaborar lingotes. Os propietarios mercaban directamente aos mineiros segundo a calidade do material e a forma de pago, pero sempre a un prezo moi superior ao marcado polo goberno.\nA explotaci\u00f3n das minas foi levaba a cabo non s\u00f3 por compa\u00f1\u00edas, sen\u00f3n tam\u00e9n por particulares, e nas escombreiras os nenos e mulleres recoll\u00edan os restos do metal, que unha vez lavado no r\u00edo achegaba \u00e1s familias unha axuda ben importante durante a posguerra.\nLugares de Beariz.\nPara unha lista completa de todos os lugares do concello de Beariz vexa: Lugares de Beariz."}
{"id": "4990", "revid": "85894", "url": "https://gl.wikipedia.org/wiki?curid=4990", "title": "Bobor\u00e1s", "text": "Bobor\u00e1s \u00e9 un concello da provincia de Ourense, pertencente \u00e1 comarca do Carballi\u00f1o. Segundo o padr\u00f3n municipal de habitantes no 2015 a s\u00faa poboaci\u00f3n era de 2510 persoas . Recibe o seu nome da aldea de Bobor\u00e1s, na parroquia de Xuvencos, onde est\u00e1 a casa consistorial. O seu xentilicio \u00e9 ou .\nXeograf\u00eda.\nO concello est\u00e1 situado no noroeste da provincia de Ourense. Ten d\u00faas zonas diferenciadas: no sur abondan as fragas e as vides, e no centro e norte, m\u00e1is accidentados, predominan os prados. Est\u00e1 atravesado polo r\u00edo Arenteiro polo norte, e polo Cartelle e o Avia polo sur.\nO clima \u00e9 c\u00e1lido nos meses de ver\u00e1n e fr\u00edo e chuvioso nos meses de inverno.\nHistoria.\nDurante a Idade Media asent\u00e1ronse na zona diversas ordes relixiosas e militares, coma a Orde do Santo Sepulcro, do Temple ou a Orde de San Xo\u00e1n de Xerusal\u00e9n, co\u00f1ecida tam\u00e9n como Orde de Malta ou de Rodas. Todas elas deixaron a s\u00faa pegada en diferentes construci\u00f3ns civ\u00eds e relixiosas.\nPatrimonio hist\u00f3rico e art\u00edstico.\nA igrexa de San Xuli\u00e1n de Astureses \u00e9 un templo rom\u00e1nico, edificada polos Templarios no s\u00e9culo XII. Ten planta rectangular, cunha \u00e1bsida semicircular. A fachada presenta unha ornamentaci\u00f3n excelente.\nA igrexa de San Marti\u00f1o de Cameixa mestura varios estilos, destacando a \u00e1bsida rom\u00e1nica, o reloxo de Sol e os canzorros situados baixo o beiril.\nA igrexa de Xuvencos, restaurada no s\u00e9culo XVI, e a igrexa de San Mamede de Moldes, constru\u00edda sobre un castro transformado posteriormente nun camposanto, tam\u00e9n son de orixe rom\u00e1nica.\nO pazo de Moldes, situado preto da igrexa de San Mamede, \u00e9 a casa natal de Ant\u00f3n Losada Di\u00e9guez.\nO conxunto hist\u00f3rico-art\u00edstico de pazos de Arenteiro agrupa a casa de Arriba, Asa e Granxa do Mato, pazo de Cervela, pazo do Currelo, pazo Feix\u00f3, pazo de Laxas e pazo de Tiz\u00f3n.\nLugares de Bobor\u00e1s.\nPara unha lista completa de todos os lugares do concello de Bobor\u00e1s vexa: Lugares de Bobor\u00e1s."}
{"id": "4991", "revid": "85894", "url": "https://gl.wikipedia.org/wiki?curid=4991", "title": "O Carballi\u00f1o", "text": "O Carballi\u00f1o \u00e9 un concello da provincia de Ourense, capital da comarca hom\u00f3nima. Segundo o INE en 2022 ti\u00f1a 13.932 habitantes. O seu xentilicio \u00e9 .\nXeograf\u00eda.\nEst\u00e1 rodeado pola serra do Faro e o val do r\u00edo Avia. Pola vila pasa o principal r\u00edo da comarca, o Arenteiro, do que son afluentes o Pedr\u00ed\u00f1a, Oseira e Mara\u00f1ao. Outros cursos fluviais do concello son o Vi\u00f1ao, o Barbanti\u00f1o e o Cardelle.\nDemograf\u00eda.\nO Carballi\u00f1o \u00e9 o segundo concello m\u00e1is poboado da provincia de Ourense.\nHistoria.\nA poboaci\u00f3n do Carballi\u00f1o naceu a mediados do s\u00e9culo XVIII. Daquela o lugar pertenc\u00eda \u00e1 parroquia de Se\u00f1or\u00edn, dependente da xurisdici\u00f3n de Partovia, e esta \u00e1 s\u00faa vez do mosteiro de Oseira. Comezou a celebrarse no lugar unha feira para acadar beneficios econ\u00f3micos, en contraposici\u00f3n a outras feiras celebradas nas xurisdici\u00f3ns da contorna, pertencentes ao Conde de Ribadavia e a outros mosteiros.\nAos poucos os feirantes f\u00f3ronse asentando no lugar. A comezos do s\u00e9culo XIX comezou a existir unha burgues\u00eda local. A botica dos Fern\u00e1ndez deu aos seus propietarios di\u00f1eiro que foi investido en diferentes eidos. A familia emparentouse con estirpes nobiliarias vidas a menos e introduciuse na vida pol\u00edtica liberal da comarca.\nA vila est\u00e1 atravesada pola estrada N-541 que une Ourense e Pontevedra. Amais, est\u00e1 comunicada a trav\u00e9s da AG-54 coa autov\u00eda AG-53.\nCultura.\nNo Carballi\u00f1o cel\u00e9branse as Xornadas de Cine e V\u00eddeo de Galicia (Xociviga).\nDeporte.\nO Club Deportivo Arenteiro \u00e9 o principal club de f\u00fatbol da cidade; en 2023 o equipo masculino ascendeu \u00e1 Primeira Divisi\u00f3n RFEF. O Sporting Carballi\u00f1o, fundado en 2012, \u00e9 o outro club da vila e xoga na Primeira Galicia.\nO Carballi\u00f1o FS xoga na terceira divisi\u00f3n de f\u00fatbol sala.\nLugares do Carballi\u00f1o.\nPara unha lista completa de todos os lugares do concello do Carballi\u00f1o vexa: Lugares do Carballi\u00f1o."}
{"id": "4992", "revid": "54334", "url": "https://gl.wikipedia.org/wiki?curid=4992", "title": "San Cristovo de Cea", "text": "San Cristovo de Cea \u00e9 un concello da provincia de Ourense, pertence \u00e1 comarca do Carballi\u00f1o. Segundo o IGE en 2014 ti\u00f1a 2.418 habitantes . O seu xentilicio \u00e9 \u00ab\u00bb.\nXeograf\u00eda.\nO concello, de 93,9\u00a0km\u00b2, abrangue 13 parroquias. Limita ao norte con Rodeiro (provincia de Pontevedra) e Carballedo (provincia de Lugo), ao sur con Maside, ao leste con Vilamar\u00edn e ao oeste con Amoeiro, Pi\u00f1or e O Carballi\u00f1o, do que o separa o r\u00edo Arenteiro.\nO nordeste do concello \u00e9 unha zona monta\u00f1osa, rama sur da serra do Faro, cos picos da Marti\u00f1\u00e1 (1.039 m) e Alledo (1.011 m). O municipio est\u00e1 atravesado polos r\u00edos Mirela e Oseira (afluentes do Arenteiro) e polo r\u00edo Barbanti\u00f1os. Outros cursos menores son o B\u00fabal, Silvaboa, Benito, O Texo ou o Ricovelo. A zona ten clima oce\u00e1nico temperado nos vales e oce\u00e1nico de monta\u00f1as nas zonas altas.\nO termo municipal est\u00e1 comunicado a trav\u00e9s da estrada N-525 e da AG-53.\nHistoria.\nCons\u00e9rvanse restos megal\u00edticos (m\u00e1moas) e os poboados castrexos da Marti\u00f1\u00e1, Covas e San Fagundo.\nEn 1137 foi fundado pola orde de San Bieito o mosteiro de Oseira, pertencente dende 1141 \u00e1 orde do C\u00edster. A partir do s\u00e9culo XII e durante o antigo r\u00e9xime o mosteiro de Oseira exerceu a xurisdici\u00f3n sobre a zona, tendo o seu abade o t\u00edtulo de Conde de Cea. As parroquias de Mandr\u00e1s e Vilaseco pertenc\u00edan \u00e1 xurisdici\u00f3n de Xos\u00e9 Temes, e a parroquia de Castrelo pertenc\u00eda ao Condado de Ribadavia.\nCultura.\nToponimia.\nO nome da vila aparece escrito ao longo da s\u00faa historia como Cea, \u00c7ea, Ceia e Zea, posiblemente \u00e9 un top\u00f3nimo de orixe celta. Ter\u00eda dous posibles significados \"muralla\" ou \"pradeira\".\nA inicios do s\u00e9culo XIX foron creados os concellos de Oseira, Cea e Mandr\u00e1s, fusionados trala divisi\u00f3n territorial de Espa\u00f1a en 1833.\nAt\u00e9 1916 recib\u00eda simplemente o nome de Cea, pero nese ano pasou a ser chamado San Cristovo de Cea para distinguilo do concello de Cea (Le\u00f3n).\nPatrimonio.\nPatrimonio arquitect\u00f3nico.\nAmais do mencionado mosteiro de Oseira, entre o patrimonio de San Cristovo de Cea destaca a igrexa parroquial de San Fagundo, de arquitectura rom\u00e1nica. \nPatrimonio cultural.\nNo concello est\u00e1 o Museo Etnogr\u00e1fico de Liste.\nEconom\u00eda.\nO concello basea o seu sustento econ\u00f3mico no sector primario. As parroquias de Oseira e Vales contan con explotaci\u00f3ns leiteiras, e a zona sur do concello ten granxas porcinas, av\u00edcolas e de coellos, integradas en COREN. Por outra banda, a agricultura incl\u00fae a recollida do trigo que serve para facer o pan de Cea, con denominaci\u00f3n de orixe, habendo m\u00e1is de 40 fornos de cocci\u00f3n.\nA feira local cel\u00e9brase os d\u00edas 6 e 22, e o primeiro domingo de xullo cel\u00e9brase a festa do pan de Cea.\nLugares de San Cristovo de Cea.\nPara unha lista completa de todos os lugares do concello de San Cristovo de Cea vexa: Lugares de San Cristovo de Cea."}
{"id": "4993", "revid": "85894", "url": "https://gl.wikipedia.org/wiki?curid=4993", "title": "O Irixo", "text": "O Irixo \u00e9 un concello da provincia de Ourense, pertencente \u00e1 comarca do Carballi\u00f1o. Segundo o padr\u00f3n municipal, en 2015 ti\u00f1a 1.600 habitantes .\nXeograf\u00eda.\nO concello, de 120\u00a0km\u00b2 de superficie, abrangue 12 parroquias, e sit\u00faase ao noroeste da provincia de Ourense. Limita ao norte cos municipios de Lal\u00edn e Doz\u00f3n, ao sur cos de Bobor\u00e1s e O Carballi\u00f1o, ao leste co de Pi\u00f1or e ao oeste cos de Forcarei, Beariz e Bobor\u00e1s.\nEst\u00e1 situado ao p\u00e9 da serra do Testeiro. Os solos son de granitos e xistos do prec\u00e1mbrico, nos que a forte erosi\u00f3n provocou morfolox\u00eda aplanada. Destaca o monte do Para\u00f1o (800 m). Os bosques, matos e pastos ocupan m\u00e1is do 80 % da superficie municipal. A presenza de carballos e casti\u00f1eiros nas valgadas minguou pola reforestaci\u00f3n de pi\u00f1eiros e eucaliptos, se ben os incendios forestais fixeron desaparecer moitas das plantaci\u00f3ns, deixando en ocasi\u00f3ns a rocha \u00e1 vista. Nas zonas h\u00famidas e fluviais hai numerosos ameneiros, e nos lugares pr\u00f3ximos ao tendido ferroviario hai acacias e mimosas, usadas para fixar os desmontes ocasionados pola construci\u00f3n das v\u00edas. Existen tam\u00e9n numerosas prader\u00edas naturais de seca\u00f1o, e zonas de matagueira nas que destacan o toxo, a uz e a xesta. Os solos son bastante pobres e \u00e1cidos, sendo necesarios os fertilizantes e correctores para a agricultura.\nHidrograf\u00eda.\nNo concello hai tres r\u00edos principais: Vi\u00f1ao, Pedri\u00f1a e Lobagueira. Este \u00faltimo, xunto co seu afluente Redondo, escavaron pequenos vales profundos ao discorrer por terreos abundantes en lousa, mentres que os dous primeiros discorren por solos de granito e formaron os amplos vales de Cusanca e Loureiro.\nO r\u00edo Vi\u00f1ao, citado como Mi\u00f1ao no Catastro de Ensenada, nace na parroquia de San Cosmede de Cusanca, nas altas fontes do Conde, e atravesa o val de Cusanca. No lugar das Campinas recibe as augas de varios regatos procedentes da Cruz da Grade. Recibe os nomes de r\u00edo Bulgallo en Zacarade e da Ponte de Xo\u00e1n Loro en Carballal. Desemboca no r\u00edo Avia.\nO r\u00edo Pedri\u00f1a ou das Fontes nace nas fontes dos lugares de Amieiros, Lousado e Valdu\u00edde, todos da parroquia de Loureiro, na aba sur dos montes da Madanela. Desemboca no r\u00edo Arenteiro logo de atravesar as parroquias de Cangues e Corneda. No seu curso hai numerosos mu\u00ed\u00f1os.\nO r\u00edo Lobagueira \u00e9 afluente do Vi\u00f1ao, e nace no monte Testeiro, xunto cos seus afluentes o Redondo e o Froufe. Cruzan as parroquias de Espi\u00f1eira, Froufe e Parada de Labiote.\nHistoricamente houbo rateos das augas para o regad\u00edo, conserv\u00e1ndose documentaci\u00f3n da repartici\u00f3n das augas da parroquia de Loureiro de 1854.\nDemograf\u00eda.\nA poboaci\u00f3n do concello est\u00e1 diseminada en pequenas comunidades rurais, abranguendo 108 aldeas, xeralmente nas zonas m\u00e1is baixas e a car\u00f3n dos r\u00edos e das principais v\u00edas de comunicaci\u00f3n. O Irixo \u00e9 un dos concellos m\u00e1is avellentados de Galicia:\nAcadou a s\u00faa maior poboaci\u00f3n en 1927 con 6.826 habitantes, mant\u00e9ndose aproximadamente esa cifra at\u00e9 as d\u00e9cadas de 1960-70. A partir de ent\u00f3n houbo un forte descenso poboacional, com\u00fan ao resto de municipios rurais da comarca, por mor da emigraci\u00f3n. Entre 1900 e 1960 esta dirixiuse principalmente cara a Am\u00e9rica, tanto do sur (a Arxentina, o Brasil, Venezuela e o Uruguai) como en menor medida ao norte (M\u00e9xico e os Estados Unidos). Entre 1960 e 1980 a emigraci\u00f3n pasou a ser cara pa\u00edses de Europa, principalmente Francia, Alema\u00f1a e Su\u00edza. Existiu tam\u00e9n emigraci\u00f3n interior cara \u00e1s cidades de Ourense e Vigo, e dentro de Espa\u00f1a ao Pa\u00eds Vasco, Catalu\u00f1a e Madrid.\nCultura.\nPatrimonio.\nA casa do concello tivo a s\u00faa sede primeiro nos lugares de Ponte lrixo e As Campinas, os dous na parroquia de Campo. O edificio actual foi constru\u00eddo en 1937 e remodelado en 1996.\nS\u00edmbolos.\nO escudo municipal est\u00e1 partido e surmontado por coroa. No campo esquerdo, leva unha arracada en ouro sobre fondo azul. O campo dereito est\u00e1 partido horizontalmente en dous; no campo superior hai un bidueiro na s\u00faa cor, lucindo doce ramas -seis por lado- coas follas respectivas en sinople; no campo inferior hai dous torsos de teixugos enfrontados toc\u00e1ndose coas garras dunha das s\u00faas patas dianteiras, en sabre. A coroa \u00e9 de ouro, lucindo diversos esmaltes en goles e sinopie.\nA arracada \u00e9 un pendente de ouro de 18 quilates atopado en 1905 en Grota, entre os lugares do Cardedo e Menaz (parroquia de Campo), conservado no Museo de Pontevedra. O bidueiro fai alusi\u00f3n \u00e1 s\u00faa madeira, pola importancia da artesan\u00eda local de zocos e eixos de carros. As doce ramas e as follas respectivas indican as doce parroquias do territorio. O teixugo \u00e9 un animal representativo do territorio. A coroa alude \u00e1 antiga xurisdici\u00f3n exercida en parte do territorio polo Conde de Monterrei.\nSendeirismo.\nO Irixo conta cunha ruta homologada de sendeirismo: o PR-G 189 \"Ruta dos castros do Irixo\".\n\u00c9 unha ruta sendeirista lineal duns 6\u00a0km, entre Irixo de Arriba e Valdesoiro.\nDiscorre polos lugares de Irixo de Arriba, Mu\u00ed\u00f1o de Valcobo, Campo da Cruz, Igrexa de Santa Mari\u00f1a da Cid\u00e1, Paredes, Os Casares e Valdesoiro. Unha variante ach\u00e9gase ata o Coto do Castro.\nLugares do Irixo.\nPara unha lista completa de todos os lugares do concello do Irixo vexa: Lugares do Irixo."}
{"id": "4994", "revid": "85894", "url": "https://gl.wikipedia.org/wiki?curid=4994", "title": "Maside", "text": "Maside \u00e9 un concello da provincia de Ourense, pertence \u00e1 comarca do Carballi\u00f1o. Segundo o IGE en 2014 ti\u00f1a 2.906 habitantes .\nSituaci\u00f3n.\nO concello de Maside \u00e9 bastante chao. At\u00f3pase entre a Serra do Faro e os Montes do Testeiro no oeste e a bac\u00eda do r\u00edo Mi\u00f1o no suroeste, con alturas entre os 200 m e os 500 m coas alturas do Alto do Bolo (544 m), o Pico Pi\u00f1eiro (443 m) e Amarante (430 m). \u00c9 de notar a presenza de mananciais de augas termais do parque da Ra\u00f1oa. O territorio est\u00e1 cuberto por unha superficie forestal moi ampla e a superficie agr\u00edcola \u00e9 moi f\u00e9rtil.\nHistoria.\nHai restos castrexos en Pi\u00f1eiro, Maside e Listanco. Os romanos explotaron a arsenopirita no Puzo do Lago e talvez o ouro (de onde se pensa que se orixinou a lagoa actual).\nNa Idade Media Maside pertenceu ao Conde de Ribadavia e a parroquia de Garab\u00e1s ostentou o t\u00edtulo de \"vila\".\nPatrimonio.\nP\u00f3dense ver boas mostras do rom\u00e1nico rural de car\u00e1cter austero (s\u00e9culo XIII) nas igrexas de Garab\u00e1s, Santa Comba de Trevoedo, Santa Mar\u00eda de Louredo e, especialmente na de San Tom\u00e9 de Maside Vello, de fins do s\u00e9culo XII. Da mesma \u00e9poca \u00e9 a ponte de San Fiz sobre o r\u00edo Barbanti\u00f1o, constru\u00eddo probabelmente sobre un romano anterior.\nEntre as construci\u00f3ns civ\u00eds destaca o h\u00f3rreo de Listanco, o pazo de As condomas, do s\u00e9culo XIII, e o pazo de Armeses, en Listanco, do s\u00e9culo XIX. O reloxo do concello procede do mosteiro de Oseira.\nLugares de Maside.\nPara unha lista completa de todos os lugares do concello de Maside vexa: Lugares de Maside."}
{"id": "4995", "revid": "54334", "url": "https://gl.wikipedia.org/wiki?curid=4995", "title": "Punx\u00edn", "text": " \nPunx\u00edn \u00e9 un concello da provincia de Ourense, pertencente \u00e1 comarca do Carballi\u00f1o. Segundo o padr\u00f3n municipal, en 2014 ti\u00f1a 749 habitantes . O seu xentilicio \u00e9 .\nXeograf\u00eda.\nO concello, de 17,1\u00a0km\u00b2, abrangue seis parroquias. Est\u00e1 situado ao noroeste da provincia de Ourense, atravesado polo r\u00edo Barbanti\u00f1o.\nPatrimonio.\nCons\u00e9rvanse restos de poboados castrexos no monte de San Trocado e no castro de San Cibrao de Las, no l\u00edmite co concello de San Amaro.\nA igrexa de Vilela \u00e9 de orixe rom\u00e1nica, reformada no s\u00e9culo XVIII, cunha soa nave e \u00e1bsida rectangular. Ten esculturas barrocas de San Pedro e d\u00faas imaxes da Virxe das Dores e do Rosario, e un c\u00e1liz e un incensario de prata do s\u00e9culo XVIII, dese\u00f1ados por Piedra e Ra\u00f1oi. Detr\u00e1s do templo hai un cruceiro cun peto de \u00e1nimas no p\u00e9 que conserva un capitel x\u00f3nico.\nA igrexas de Ourantes \u00e9 rom\u00e1nica, do s\u00e9culo XII. \u00c9 dunha soa nave e ten un retablo churrigueresco.\nA igrexa de Punx\u00edn \u00e9 do s\u00e9culo XVII, e conserva restos g\u00f3ticos. No seu interior hai un sartego prerrom\u00e1nico, do s\u00e9culo IX, atribu\u00eddo a San Wintila. Ten unha custodia do s\u00e9culo XVIII e unha cruz do XVII dese\u00f1ada por Pescouber. No adro hai un cruceiro modernista.\nA igrexa de Fre\u00e1s \u00e9 do s\u00e9culo XVIII, co retablo maior rococ\u00f3 e esculturas barrocas da Virxe das Candeas, San Roque e a Virxe das Dores. Na fachada hai unha figura g\u00f3tica da Virxe co Neno.\nA igrexa de Vilamoure \u00e9 do s\u00e9culo XVIII, e ten d\u00faas obras de prater\u00eda atribu\u00eddas ao abade Miguel P\u00e9rez.\nA igrexa de Barbantes \u00e9 dos s\u00e9culos XVIII e XIX, e no seu interior ten un retablo rococ\u00f3 con imaxes do barroco.\nO pazo de Punx\u00edn ten a s\u00faa orixe no s\u00e9culo XII. En Fre\u00e1s est\u00e1 o pazo do Souto.\nLugares de Punx\u00edn.\nPara unha lista completa de todos os lugares do concello de Punx\u00edn vexa: Lugares de Punx\u00edn."}
{"id": "4996", "revid": "96271", "url": "https://gl.wikipedia.org/wiki?curid=4996", "title": "Pi\u00f1or", "text": "Pi\u00f1or \u00e9 un concello da provincia de Ourense, pertence \u00e1 comarca do Carballi\u00f1o. Segundo o IGE en 2014 ti\u00f1a 1237 habitantes. O seu xentilicio \u00e9 \u00ab\u00bb.\nHistoria.\nPrehistoria.\nHai restos da cultura megal\u00edtica que mostran que xa hab\u00eda presenza humana na prehistoria, como son diversas m\u00e1moas, xa referenciadas no \"Diccionario de Madoz\" (1847) ao falar da parroquia do Desterro.\nDa cultura castrexa cons\u00e9rvanse un castro preto da aldea de Guimar\u00e1s, na parroquia da Canda. O asentamento non foi escavado, pero si catalogado e explorado por Florentino L\u00f3pez Cuevillas, que o inclu\u00edu no \"Cat\u00e1logo dos castros da Terra do Carballi\u00f1o\" publicado na revista \"N\u00f3s\" co nome de Outeiro do Castro. Fala dun castro de pequenas dimensi\u00f3ns (64 m de longo por 54 de ancho) emprazado \u00e1s beiras do r\u00edo Mirela (chamado nestre tramo r\u00edo do Castro), o cal lle serve de defensa natural.\nRomanizaci\u00f3n.\nDa \u00e9poca da romanizaci\u00f3n, tam\u00e9n segundo Florentino Cuevillas, foron atopados a comezos do s\u00e9culo XX tres canos de 60\u00a0cm de longo feitos de pedra e ladrillos, a 1\u00a0km aproximadamente do castro de Guimar\u00e1s, na parroquia de Barr\u00e1n. Segundo o autor, posiblemente estaban destinados \u00e1 conduci\u00f3n de augas, podendo formar parte dalgunha vila romana.\nAntonio Rodr\u00edguez Colmenero cita na s\u00faa obra \"Galicia Meridional Romana\" que certos top\u00f3nimos como Barr\u00e1n e Fontao poder\u00edan suxerir a existencia de asentamentos romanos, as\u00ed coma Grovas. Nesa mesma obra relaci\u00f3nase o top\u00f3nimo A Canda coa miner\u00eda romana, e as poboaci\u00f3ns de Arenteiro e Arenteiri\u00f1o (Barr\u00e1n) poder\u00edan estar relacionadas coa explotaci\u00f3n de prata, ben na romanizaci\u00f3n ou ben nunha \u00e9poca posterior.\nNoutra obra do mesmo autor, \"La red viaria romana del suroeste de Galicia\" f\u00e1lase dunha calzada romana que sair\u00eda de Portela do Home cara ao Carballi\u00f1o, atravesando os r\u00edos Homem e Limia e as localidades de Entrimo, Arnoia e Ribadavia. Unha vez no Carballi\u00f1o, a calzada poder\u00eda dirixirse ou ben cara \u00e1 v\u00eda que foi aproveitada para constru\u00edr a actual estrada entre Ourense e Santiago de Compostela, ou ben cruzar o concello de Pi\u00f1or para dirixirse por Oseira e Confurco cara a Lugo.\nIdade Media.\nO autor Miguel Roman\u00ed fala da historia no concello durante a Idade Media nas obras \"Colecci\u00f3n diplom\u00e1tica do Mosteiro de Oseira\" e \"Cat\u00e1logo del archivo Monacal de Osera en 1629\". Daquela a configuraci\u00f3n parroquial era algo diferente (a\u00ednda non exist\u00edan as de Torcela e Barr\u00e1n), e xa aparecen mencionadas as pontes de Mirela e Arenteiro.\nNa obra \"Los caminos medievales de Galicia\", Elisa Ferreira Priegue menciona que hab\u00eda varios cami\u00f1os atravesando a zona, o m\u00e1is importante deles o que un\u00eda Ourense e Santiago de Compostela, que pasaba por Cudeiro, Tamallancos, Ponte Sobreira, Sobreira, Faramontaos, Viduedo, Casas Novas, Cea, Pi\u00f1or, Ponte Arenteiro e Carballeda antes de continuar cara \u00e1 comarca do Deza. Vicente Risco achega m\u00e1is datos en \"Geograf\u00eda del Reino de Galicia\", apuntando que dende Cea o cami\u00f1o atravesaba Ponte Cotelas, Canda, Ponte Mirela, Barr\u00e1n, Pi\u00f1or e Carballeda. \u00c1 beira desta v\u00eda naceron as poboaci\u00f3ns de Mirela, Senderiz e Pi\u00f1or. Outros cami\u00f1os, configurados en base \u00e1 v\u00eda principal, eran o que atravesaba a Canda por Guimar\u00e1s para chegar a Oseira, e o que part\u00eda da ponte do Arenteiro cara a Castro de Vence, remontando o r\u00edo Arenteiro pola marxe esquerda.\nO mosteiro de Oseira adquiriu terras e propiedades nas parroquias de Pi\u00f1or moitas mediante doaz\u00f3ns e compras, que eran aforadas a cambio dunha renda. Para recoller estas rendas, e asegurarse de que as terras fosen ben traballadas, o mosteiro contaba, segundo o Rotello Vello, un tumbo de s\u00e9culo XIV, cunha serie de mordomos distribu\u00eddos polas parroquias. O produto m\u00e1is cultivado era o centeo. Na parroquia de Loeda impulsouse o cultivo da vide.\nPatrimonio.\nEntre o patrimonio relixioso do concello, cabe salientar a igrexa parroquial de San Mamede da Canda. \u00c9 unha sinxela igrexa de nave \u00fanica con fachada coa porta adintelada con pilastras aos lados que soste\u00f1en un front\u00f3n triangular cuxas puntas non chegan a unirse. O exterior da cabeceira da igrexa est\u00e1 decorado por un magn\u00edfico crucificado, procedente dun cruceiro. No seu interior hai unha cuberta de madeira e unha pequena capela documentada no ano 1668 a cal se accede por un marco de medio punto no que est\u00e1 labrado o escudo dos se\u00f1ores do pazo de Reda, os donos da capela. A igrexa conta con diversos retablos barrocos, entre os que destaca a Virxe da Asunci\u00f3n, e con diferentes obxectos de prata, como unha cruz parroquial e un cop\u00f3n do Renacemento. De magn\u00edfica canter\u00eda, c\u00f3brese por b\u00f3veda con contrafortes angulares. Ten unha pequena xanela, a modo de bufarda en derrame.\nDentro do patrimonio civil, cabe salientar o local da asociaci\u00f3n dos veci\u00f1os de San Mamede, inaugurado no ano 1931 e actualmente rehabilitado. Este edificio consta de dous andares de forma rectangular. A fachada principal ten como elemento dinamizador un balc\u00f3n en sa\u00ednte cunha varanda met\u00e1lica. Os balc\u00f3ns e portas son de forxa e te\u00f1en motivos decorativos vexetais. Inda que hai unha placa no local coa inscrici\u00f3n \u00abPropiedad de la sociedad cultural Hijos de la Parroquia de San Mamed de la Canda en Buenos Aires\u00bb. foron os veci\u00f1os os que constru\u00edron o edificio. Na planta baixa situ\u00e1base a vivenda do mestre e no primeiro andar estaban as d\u00faas aulas, para nenos e nenas, onde se impart\u00edan as clases lectivas. No exterior exist\u00eda un terreo que era usado como horta, onde os alumnos fac\u00edan pr\u00e1cticas agr\u00edcolas.\nLugares de Pi\u00f1or.\nPara unha lista completa de todos os lugares do concello de Pi\u00f1or vexa: Lugares de Pi\u00f1or."}
{"id": "4997", "revid": "89787", "url": "https://gl.wikipedia.org/wiki?curid=4997", "title": "Partido Nacionalista Galego-Partido Galeguista", "text": "O Partido Nacionalista Galego-Partido Galeguista (PNG-PG) foi un partido nacionalista centrista-liberal que estivo integrado no BNG ata o 17 de marzo de 2012 para pasar a ser parte de Compromiso por Galicia\nTraxectoria.\nA orixe do PNG est\u00e1 nunha escisi\u00f3n de Coalici\u00f3n Galega. Ti\u00f1a 132 militantes en 2002, a\u00ednda que chegou a contar con m\u00e1is de 500 pouco despois s\u00faa fundaci\u00f3n. Xos\u00e9 Henrique Rodr\u00edguez Pe\u00f1a foi o seu Secretario Xeral ata a s\u00faa morte en agosto de 2006. Foi substitu\u00eddo por Iago Tabar\u00e9s. A ra\u00edz da celebraci\u00f3n, o 25/09/2011, do seu VIII Congreso Nacional foi elixido secretario xeral Xos\u00e9 Mosquera Casero.\nFundado en xaneiro de 1987 como Partido Nacionalista Galego (PNG) cando un sector de Coalici\u00f3n Galega liderado por Pablo Gonz\u00e1lez Mari\u00f1as e Xos\u00e9 Henrique Rodr\u00edguez Pe\u00f1a promoveu unha organizaci\u00f3n m\u00e1is progresista e nacionalista, en total contaba con 5 deputados no Parlamento de Galicia.\nPosteriormente un\u00eduselle o pequeno Partido Galeguista Nacionalista dando lugar ao PNG-PG. En setembro de 1987 o PNG-PG apoiou a moci\u00f3n de censura contra o goberno de Xerardo Fern\u00e1ndez Albor e entrou no goberno de Fernando Gonz\u00e1lez Laxe fac\u00e9ndose con d\u00faas conseller\u00edas, a de Presidencia para Gonz\u00e1lez Mari\u00f1as e Pesca para Rodr\u00edguez Pe\u00f1a. Pouco despois dous dos seus deputados, Carlos Mella e Lu\u00eds Cordeiro deixaron o partido. Tralos malos resultados das elecci\u00f3ns auton\u00f3micas de 1989 o PNG-PG integrouse no BNG en 1991 sendo presidente Gustavo Docampo Otero."}
{"id": "4998", "revid": "5312", "url": "https://gl.wikipedia.org/wiki?curid=4998", "title": "Inzar", "text": "Inzar foi unha formaci\u00f3n pol\u00edtica galega de esquerdas que estivo activa entre 1991 e 2012. Desde 1993 at\u00e9 a s\u00faa disoluci\u00f3n formou parte do BNG.\nHistoria.\nInzar constitu\u00eduse como partido pol\u00edtico xurdido da unificaci\u00f3n do Movemento Comunista de Galicia e da Liga Comunista Revolucionaria de Galicia en 1991. En 1993 integrouse no BNG, sempre con pouco peso cuantitativo no seu interior: no ano 2002, por exemplo, ti\u00f1a 234 militantes. \nA formaci\u00f3n acordou a s\u00faa disoluci\u00f3n o 3 de marzo de 2012. Xes\u00fas Veiga Bux\u00e1n, deputado no Parlamento de Galicia polo BNG entre 1993 e 2005, foi o seu dirixente m\u00e1is co\u00f1ecido."}
{"id": "5000", "revid": "85894", "url": "https://gl.wikipedia.org/wiki?curid=5000", "title": "Rois", "text": "Rois \u00e9 un concello da provincia da Coru\u00f1a, pertencente \u00e1 comarca do Sar. Segundo o padr\u00f3n municipal (INE 2018) ti\u00f1a 4564 habitantes . O seu xentilicio \u00e9 .\nXeograf\u00eda.\nEst\u00e1 situado no suroeste da Provincia da Coru\u00f1a. Limita ao norte co concello de Bri\u00f3n, ao sur cos de Dodro e Rianxo, ao leste cos de Padr\u00f3n e Teo, e ao oeste co de Lousame. Ten 92,8\u00a0km\u00b2, divididos entre doce parroquias.\nA capital est\u00e1 no lugar de Samil (parroquia de O\u00edn). A altitude m\u00e1xima \u00e9 de 609 m, no monte Pedregal\n, e a m\u00ednima de 6 m no r\u00edo Sar, na parroquia de Seira.\nLugares de Rois.\nPara unha lista completa de todos os lugares do concello de Rois vexa: Lugares de Rois.\nBibliograf\u00eda.\n, Clodio (1990): \"O concello de Rois: Historia, econom\u00eda e arte,\" Concello de Rois - Xunta de Galicia - CaixaGalicia, ISBN 84-505-9820-6"}
