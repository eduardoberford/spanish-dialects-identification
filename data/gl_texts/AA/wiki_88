{"id": "60697", "revid": "98629", "url": "https://gl.wikipedia.org/wiki?curid=60697", "title": "Spice Girls", "text": "As Spice Girls foron un grupo vocal feminino do Reino Unido. Gozaron de grande \u00e9xito comercial entre 1996 e 2000, cunhas cifras de vendas que roldan 55 mill\u00f3ns de exemplares vendidos entre discos e sinxelos. Foron tam\u00e9n co\u00f1ecidas por popularizar o termo \"Girl Power\". Orixinalmente, o grupo estaba composto por Victoria Adams, Emma Bunton, Melanie Chisholm, Melanie Brown e Geri Halliwell, pero esta \u00faltima abandonouno en 1998 para continuar coa s\u00faa carreira en solitario. As catro restantes continuaron xuntas ata 2000. A partir de ent\u00f3n, cada unha seguiu a s\u00faa carreira como solista.\nSe ben os alcumes non foron unha idea do grupo, o p\u00fablico aceptounos amplamente.\nUnha imaxe coidada e unhas letras feministas (lideraron o \"Girl Power\" quincea\u00f1eiro) puideron ser algunhas das causas que lles garantiron unha s\u00f3lida base entre o p\u00fablico adolescente.\nO \u00e9xito.\nO 8 de xullo de 1996 publicaron o seu primeiro sinxelo, \"Wannabe\", no Reino Unido. Entrou nas listas de \u00e9xitos no n\u00famero 3, pero \u00e1 segunda semana xa era n\u00famero 1, e al\u00ed permaneceu durante sete semanas, convert\u00e9ndose no segundo sinxelo m\u00e1is vendido do ano. Nos meses seguintes, a canci\u00f3n expandiuse por diversos pa\u00edses de Europa e, m\u00e1is tarde, polos Estados Unidos.\nOs seguintes sinxelos, dun corte m\u00e1is lento en canto \u00e1 melod\u00eda, foron de igual forma un \u00e9xito. A finais de ano, publicouse o seu primeiro \u00e1lbum, \"Spice\", que se mantivo quince semanas no m\u00e1is alto das listas de venda. As Spice Girls convert\u00e9ronse no primeiro grupo en conseguir situar os seus primeiros catro sinxelos no n\u00famero un de listas de venda no Reino Unido. \"Wannabe\" \u00e9 o sinxelo que ocupou o primeiro lugar durante varios anos nos pa\u00edses europeos.\nSpiceworld.\nEn outubro de 1997, as Spice Girls comezaron a promocionar os sinxelos do seu segundo \u00e1lbum. Corr\u00edxese neste momento o desfase de tempo que ti\u00f1an entre os distintos mercados, como o europeo e o norteamericano, e nesta ocasi\u00f3n levan a cabo a promoci\u00f3n de forma mundial. A data de lanzamento foi estratexicamente retardada para substitu\u00edr m\u00e1is facilmente \u00f3 por ent\u00f3n n\u00famero un, \"Candle in the Wind\", de Elton John.\nAs novas canci\u00f3ns mostraban certa evoluci\u00f3n no grupo, e as cr\u00edticas recibidas eran mellores que as do primeiro \u00e1lbum. Conseguiron vender 18 mill\u00f3ns de copias. No Nadal de 1997, as Spice Girls convert\u00edanse no primeiro grupo en ter os seus seis primeiros sinxelos no n\u00famero 1 de listas de vendas no Reino Unido. A revista \"TOTP\" p\u00faxolles \u00e1s Spice Girls os alcumes de Scary (Mel B), Baby (Emma Bunton), Ginger (Geri Halliwell), Posh (Victoria Beckham) e Sporty (Melanie C), sendo orixinalmente o de Geri 'Sexy Spice'.\nDeclive.\nPara ent\u00f3n, as \"rapazas picantes\" xa despediran \u00f3 seu representante, Simon Fuller, o que levou certa controversia \u00e1 s\u00faa propia relaci\u00f3n. Unido a isto, \"Stop\", o seu s\u00e9timo sinxelo, quedou \u00e1s portas do xa t\u00edpico n\u00ba 1, alcanzando o segundo.\nUns meses despois, o grupo comezou unha xira mundial que percorrer\u00eda os principais pa\u00edses de Europa e Am\u00e9rica. A piques de embarc\u00e1rense nos concertos \u00f3 outro lado do charco, en xaneiro do 98, David Beckham e Victoria anunciaron o seu compromiso.\n\"Spice World, a pel\u00edcula\".\nSendo Simon Fuller a\u00ednda o representante asinara un contrato para facer Spice World \"O Mundo das Spice Girls\", coa participaci\u00f3n especial de Elton John.\nA principios de 1998, produciuse o lanzamento da pel\u00edcula, , na li\u00f1a dalgunhas das de The Beatles, e dirixida por Bob Spiers. A pel\u00edcula foi directa \u00f3 n\u00famero 1 nos Estados Unidos e no Reino Unido. Non obstante, foi nomeada entre as Peores Pel\u00edculas no Reino Unido, e as Spice Girls entre as peores actrices. A pel\u00edcula conta coa intervenci\u00f3n de co\u00f1ecidos actores ingleses como Roger Moore (007), Alan Cumming (Rondador Nocturno en X-Men 2), Richard O'Brien (Riff-Raff en The Rocky Horror Picture Show) ou o co\u00f1ecido doutor House, Hugh Laurie.\nViva Forever.\n\"Viva forever\", foi o \u00faltimo sinxelo das Spice Girls en compa\u00f1\u00eda de Geri Halliwell. Na canci\u00f3n, Ginger Spice, non tivo un solo na canci\u00f3n, como as demais. Seica non houbo tempo para gravaren unha pista cada unha, por iso o v\u00eddeo trataba dunhas fadas de xoguete que fac\u00edan delas e actuaban coma elas.\nGeri.\nXa a finais do 97 Geri Halliwell (Ginger Spice), de 25 anos, tinguiuse o pelo de cor laranxa, non cargando xa coa s\u00faa melena roxa e atrevida como antes. En maio de 1998 \u00e9 o \u00faltimo concerto das Spice Girls con Geri (The Lady Is A Vamp, en Estocolmo). Tras moitas discusi\u00f3ns coas s\u00faas compa\u00f1eiras, Ginger Spice abandona o grupo polas s\u00faas diferenzas e para continuar a s\u00faa carreira en solitario. A s\u00faa mensaxe para os fans foi: \"Tristemente, debo deixar o Grupo por causa das nosas diferenzas e o meu desexo de traballar en solitario. Espero que sigan facendo un bo traballo e que sexan as mellores. P.D. Volverei\"\nGoodbye, Geri.\nEn 1998 as Spice Girls escribiron Goodbye en honor a Geri Ginger Spice. O sinxelo de Nadal non sa\u00edu \u00e1 venda ata decembro, e a canci\u00f3n non foi inclu\u00edda ata o primeiro \u00e1lbum sen Geri, \u00faltimo das Spice Girls. En 1999, Victoria Adams casa co famoso xogador de f\u00fatbol ingl\u00e9s David Beckham. Durante 1998 e 1999 as Spice deron varios concertos, como os de \"Back in Britain Live @ Wembley Stadium\" e \"Live @ Earls Court\".\n\"Forever\".\nO resto do grupo, pola s\u00faa parte, segu\u00eda unido e preparaba o seu terceiro \u00e1lbum, \"Forever\", que ter\u00eda un comportamento aceptable en todo o mundo, superando os 4 mill\u00f3ns de copias. Os d\u00faos sinxelos extra\u00eddos deste \u00e1lbum (\"Holler\" e \"Let love lead the way\") foron n\u00ba 1 no Reino Unido e outros pa\u00edses como Brasil. Non obstante, as \"rapazas picantes\" decidiron cancelar a xira mundial que ti\u00f1an preparada. No 2000 dis\u00f3lvese o grupo, e cada unha delas contin\u00faa a s\u00faa carreira como solista."}
{"id": "60700", "revid": "23204", "url": "https://gl.wikipedia.org/wiki?curid=60700", "title": "Mi vida sin m\u00ed", "text": "Mi vida sin m\u00ed \u00e9 unha coproduci\u00f3n espa\u00f1ola e canadense dirixida por Isabel Coixet no ano 2003. Est\u00e1 baseada na novela \"Pretending the bed is a raft\" de Nanci Kincaid.\nSinopse.\nAnn (Sarah Polley) \u00e9 unha moza de 23 anos que traballa como limpadora polas noites. Casou moi nova e \u00e9 nai de d\u00faas fillas Penny (Jessica Amlee) e Patsy (Kenya Jo Kennedy) co seu noivo de sempre, Don (Scott Speedman), que pasa m\u00e1is tempo no paro que traballando. A parella vive nunha caravana no xard\u00edn da casa da nai de Ann, en Vancouver, mentres que o seu pai leva anos no c\u00e1rcere.\nA s\u00faa vida vai cambiar de xeito radical cando nun reco\u00f1ecemento m\u00e9dico descobre que est\u00e1 gravemente enferma e que lle queda pouco tempo de vida. A partir de a\u00ed Ann, sen contarlle a ningu\u00e9n o que ocorre, fai unha lista das cousas que quere facer nos dous meses que lle quedan antes de morrer."}
{"id": "60701", "revid": "1131", "url": "https://gl.wikipedia.org/wiki?curid=60701", "title": "Galer\u00eda de imaxes de Celanova", "text": "Galer\u00eda de imaxes do concello de Celanova na provincia de Ourense."}
{"id": "60714", "revid": "15490", "url": "https://gl.wikipedia.org/wiki?curid=60714", "title": "XIX edici\u00f3n dos Premios Goya", "text": "A 19\u00aa Cerimonia de entrega dos Premios Goya tivo lugar no Palacio Municipal de Congresos do Campo das Naci\u00f3ns de Madrid o 30 de xaneiro de 2005.\nA pel\u00edcula ga\u00f1adora da noite foi \"Mar Adentro\", dirixida por Alejandro Amen\u00e1bar con 14 goyas de 15 candidaturas. Entre eses galard\u00f3ns estaban o de mellor pel\u00edcula e director, as\u00ed como tres para os actores galegos que participaban na cinta: Mabel Rivera (actriz secundaria), Celso Bugallo (Actor secundario) e Tamar Novas (actor revelaci\u00f3n)."}
{"id": "60716", "revid": "22570", "url": "https://gl.wikipedia.org/wiki?curid=60716", "title": "Corrente de marea", "text": "A corrente de marea \u00e9 unha corrente mari\u00f1a xerada polas mareas. A s\u00faa forza e direcci\u00f3n evolucionan co momento da marea. \u00c9 importante preto das costas que bordean os mares influenciados polas mareas. Son m\u00e1is ou menos marcadas dependendo da topograf\u00eda da costa e dos fondos. Poden ser particularmente fortes en zonas como os estreitos e as foces de r\u00edas e esteiros."}
{"id": "60717", "revid": "98629", "url": "https://gl.wikipedia.org/wiki?curid=60717", "title": "Corrente de resaca", "text": "Unha corrente de resaca \u00e9 unha forte corrente superficial (ou case superficial) de auga, que retrocede desde a costa cara o mar. X\u00e9rase fundamentalmente no rompemento irregular das ondas ao longo da crista, chegando bruscamente \u00e1 praia cun \u00edndice elevado de enerx\u00eda, desvanecendo logo sobre o fondo para, posteriormente, regresar cara ao mar por un carreiro a trav\u00e9s das ondas.\nA s\u00faa intensidade depende da altura das ondas de das caracter\u00edsticas topogr\u00e1ficas da beira, sendo ademais son reforzadas polas correntes de marea, polo que se fan m\u00e1is perigosas en baixamar. \nEstas correntes poden ser visibles ou non dependendo da intensidade da corrente e do tipo de sedimento que se atopa na praia.\nPerigosidade.\nO perigo real coas correntes de resaca non \u00e9 o ser arrastrado por elas mar aberto, sen\u00f3n a forma en que a persoa reacciona: moitos ba\u00f1istas \u00e9ntralles o p\u00e1nico e tratan de nadar contra da corrente, cans\u00e1ndose axi\u00f1a e afund\u00edndose. A chave para escapar non \u00e9 nadar en contra sen\u00f3n nadar en paralelo \u00e1 costa, escapando desta forma, xa que a anchura da zona de resaca non acostuma a ser de moito m\u00e1is duns 10 metros.\nLigaz\u00f3ns externas.\nEn ingl\u00e9s:"}
{"id": "60718", "revid": "2373", "url": "https://gl.wikipedia.org/wiki?curid=60718", "title": "Corrente da marea", "text": ""}
{"id": "60719", "revid": "23204", "url": "https://gl.wikipedia.org/wiki?curid=60719", "title": "La pelota vasca, la piel contra la piedra", "text": "La pelota vasca, la piel contra la piedra \u00e9 un filme documental dirixido por Julio Medem e estreado no 2003. Trata acerca da situaci\u00f3n do Pa\u00eds Vasco e Navarra, na que relata a situaci\u00f3n do \u00e9uscaro, a historia de Euskadi Ta Askatasuna (ETA) e os Grupos Antiterroristas de Liberaci\u00f3n (GAL), a situaci\u00f3n dos presos de ETA, e as v\u00edtimas e ameazados do terrorismo, ademais de aspectos da historia do Pa\u00eds Vasco e Navarra (cunha visi\u00f3n sobre os 7 territorios do Pa\u00eds Vasco), desde as Guerras Carlistas, pasando polo bombardeo de Guernica ata a presentaci\u00f3n do Plan Ibarretxe.\nCaracter\u00edsticas.\nO documental mestura imaxes a\u00e9reas do Pa\u00eds Vasco, momentos diversos dun partido de pelota vasca, escenas de diversas pel\u00edculas anteriores sobre do tema do que trata, imaxes de diversos medios de comunicaci\u00f3n e anacos de entrevistas a diversas persoas relacionadas con esta terra.\n\u00c9 un proxecto feito para 5 soportes: libro, cine, serie de televisi\u00f3n de 3 cap\u00edtulos (emitida por TV3), p\u00e1xina web (mediante uns v\u00eddeos a descargas, os \"Front\u00f3ns\" e \"Pelotaris\") e DVD, a\u00ednda que tam\u00e9n se fixo unha curtametraxe para o colectivo \"\u00a1Hay motivo!\".\nTras un visionado da montaxe provisional da pel\u00edcula, Mireia Lluch Bram\u00f3n, filla de Ernest Lluch (asasinado por ETA), decidiu dar parte da herdanza do seu pai para a montaxe de son da pel\u00edcula. Durante o visionado vese unha escena da manifestaci\u00f3n contra o asasinato de Ernest Lluch, na que Gemma Nierga (directora de \"La Ventana\", programa da Cadena SER no que colaboraba o pol\u00edtico), dixo a frase seguinte (que levantou moita pol\u00e9mica):\nAdemais das entrevistas gravadas por Medem, a pel\u00edcula incorpora fragmentos de pel\u00edculas como \"Edurne, modista bilba\u00edna\" (1924), \"El Mayorazgo de Basterretxe\" (1929), \"Around the World with Orson Welles\" (1955), \"Pelotari\" (1964), \"Ogro\" (1980), \"Pelota\" (1984), \"Vacas\" (1992), \"D\u00edas contados\" (1994), \"40 ezetz\" (1999) e \"Yoyes\" (2000), as\u00ed como de reportaxes de televisi\u00f3n.\nCr\u00edticas.\nProbablemente \u00e9 un dos documentais espa\u00f1ois m\u00e1is controvertidos da historia. Debido a alg\u00fans elementos como o que se entrevistase a Arnaldo Otegi, o Partido Popular negouse a que ning\u00fan dos seus membros formasen parte do elenco de entrevistados, a\u00ednda que si tomaron parte un membro de Uni\u00f3n do Pobo Navarro (asociado \u00f3 PP en Navarra) e o secretario xeral de Unidad Alavesa, partido que daquela estaba coaligado co PP en varios parlamentos, ademais de Alfredo Marco Tabar na edici\u00f3n de 7 horas do DVD. Segundo explicou Gustavo de Ar\u00edstegui no programa \"La Ventana\", o motivo da non participaci\u00f3n \u00e9 que a\u00ednda que a cinta critica fortemente a ETA, non critica tanto \u00f3 nacionalismo vasco.\nTampouco ning\u00fan preso de ETA quixo tomar parte, a\u00ednda que si un ex-preso.\nTres dos ameazados por ETA que participan no documental, Gotzone Moura, I\u00f1aki Ezkerra e Antonio Elorza estiveron en desacordo coa montaxe final da cinta e pediron a retirada das s\u00faas entrevistas. Medem respondeu que non era posible retirala antes da s\u00faa estrea en cines, pero non apareceron nos v\u00eddeos da web nin na montaxe de 7 horas do DVD.\nO d\u00eda da s\u00faa presentaci\u00f3n no Festival de cine de San Sebasti\u00e1n, a Asociaci\u00f3n V\u00edtimas do Terrorismo pediu \u00f3 alcalde, Od\u00f3n Elorza (participa na longametraxe) a retirada da cinta do festival, a\u00ednda que esta non se produciu.\nAs\u00ed mesmo, durante a Gala dos Premios Goya 2004, desde a semana anterior \u00e1 Gala, a AVT convocou unha manifestaci\u00f3n de protesta porque entre as nomeadas estaba o documental de Julio Medem, que segundo eles equiparaba a v\u00edtimas con vitimarios; entre as pancartas destacaban as de \"Non a Medem\", e \"Non \u00f3 Pelota Vasco: a caluga contra a bala\". Recordaban con isto as chapas dicindo Non \u00e1 guerra (de Iraq) que actores e directores non dubidaron en levar durante a XVII edici\u00f3n dos Premios Goya.\nPola s\u00faa banda, os asistentes pecharon filas arredor do seu compa\u00f1eiro, e luciron adhesivos como \"Medem Si. ETA Non\" ou \"Non \u00f3 Terrorismo, Si \u00e1 liberdade de Expresi\u00f3n\". O documental non ga\u00f1ou o premio, a\u00ednda que as votaci\u00f3ns se decidiran un mes antes (polo que a manifestaci\u00f3n non tivo influencia no resultado).\nParticipantes.\nEstes son os que participan no filme - documental (cando a entrevista \u00e9 noutro idioma, subtitulado evidentemente, ind\u00edcase entre par\u00e9ntese):\nNa edici\u00f3n especial en DVD de \"La Pelota Vasca, La Piel Contra la Piedra\", as\u00ed coma nos v\u00eddeos da web, incl\u00faense outras participaci\u00f3ns:"}
{"id": "60720", "revid": "55340", "url": "https://gl.wikipedia.org/wiki?curid=60720", "title": "Jordi Sevilla", "text": "Jordi Sevilla Segura, nado en Val\u00e8ncia o 19 de marzo de 1956, \u00e9 un pol\u00edtico espa\u00f1ol membro do PSOE e economista, foi Ministro de Administraci\u00f3ns P\u00fablicas do Goberno de Espa\u00f1a (2004-2007).\nLicenciado en Ciencias Econ\u00f3micas pola Universidade de Valencia, \u00e9 funcionario por oposici\u00f3n, pertence ao Corpo Superior de T\u00e9cnicos Comerciais e Economistas do Estado. Ademais est\u00e1 casado e ten tres fillos.\nEscribiu varios artigos especializados e tres libros:\nPublicou d\u00faas novelas negras: \"La joven de la foto\" (2009) e \"El valle de los olivos\" (2011), as d\u00faas protagonizadas polo detective Ricki Trullos.\nCarreira pol\u00edtica.\nEntre 1985 e 1991 foi asesor de Relaci\u00f3ns Econ\u00f3micas Internacionais do gabinete da Presidencia do Goberno.\nDe 1991 a 1993 foi Xefe do gabinete do Ministro de Agricultura. De 1993 a 2000 Director do gabinete do Ministro de Econom\u00eda e Facenda.\nEntre 1998 e 2000 foi asesor do Grupo Parlamentario Socialista no Congreso.\nDesde marzo de 2000 \u00e9 deputado no Congreso pola provincia de Castell\u00f3 e desde xullo de 2000 Secretario de Pol\u00edtica Econ\u00f3mica e Ocupaci\u00f3n da Comisi\u00f3n Executiva Federal do PSOE.\nO 18 de abril de 2004, coa vitoria do partido socialista nas elecci\u00f3ns xerais, foi nomeado Ministro de Administraci\u00f3ns P\u00fablicas.\nO 6 de xullo de 2007 foi relevado do cargo de Ministro de Administraci\u00f3ns P\u00fablicas, sendo substitu\u00eddo pola anterior titular do Ministerio de Sanidade, Elena Salgado."}
{"id": "60723", "revid": "23204", "url": "https://gl.wikipedia.org/wiki?curid=60723", "title": "Deputado, deputada", "text": "Deputado, integrante dun Parlamento ou dunha C\u00e1mara dos Deputados. Nos sistemas bicamerais xeralmente integran a c\u00e1mara baixa, mentres que a c\u00e1mara alta est\u00e1 integrada polos senadores. Representan a soberan\u00eda popular.\nTe\u00f1en a responsabilidade de ser os representantes do pobo e nos sistemas democr\u00e1ticos son elixidos polo voto libre e segredo dos cidad\u00e1ns.\nNo Reino Unido e noutros pa\u00edses que seguen o seu sistema parlamentario os deputados co\u00f1\u00e9cense como Membros do Parlamento (\"Member of Parliament\" en ingl\u00e9s, frecuentemente abreviado en MP)\nParlamento Europeo.\nOs deputados da Uni\u00f3n Europea co\u00f1\u00e9cense como eurodiputados. Na primeira lexislatura do Parlamento Europeo, os deputados da Uni\u00f3n Europea do 1 de maio de 2004 con 25 pa\u00edses membros, o n\u00famero de eurodiputados elevouse temporalmente a 788. Carecen de iniciativa lexislativa.\nParlamento de Galicia.\nOs deputados do Parlamento de Galicia son elixidos por sufraxio universal, igual, libre, directo e secreto por un prazo de catro anos. Gozan de inviolabilidade polos votos e opini\u00f3ns que emitan no exercicio de seu cargo. Non poden ser detidos nin retidos polos actos delituosos cometidos no territorio de Galicia a non ser en situaci\u00f3n de flagrante delito, correspondendo decidir, en todo caso, sobre a s\u00faa inculpaci\u00f3n, prisi\u00f3n, procesamento e xu\u00edzo \u00f3 Tribunal Superior de Xustiza de Galicia. F\u00f3ra de Galicia, a responsabilidade penal ser\u00e1 esixible nos mesmos termos perante a Sala do Penal do Tribunal Supremo. Te\u00f1en xunto ao Parlamento e a Xunta de Galicia a iniciativa lexislativa.\nCongreso dos Deputados de Espa\u00f1a.\nSegundo a Constituci\u00f3n de 1978 o pobo espa\u00f1ol est\u00e1 representado polo Congreso dos Deputados e o Senado. As d\u00faas c\u00e1maras forman as Cortes Xerais. As Cortes Xerais exercen o poder lexislativo do estado, aproban os orzamentos, controlan o poder executivo e exercen o resto de competencias que lles atrib\u00fae a Constituci\u00f3n.\nNingu\u00e9n pode ser \u00f3 mesmo tempo deputado e senador. O cargo de deputado \u00e9 incompatible co correspondente nunha asemblea dunha comunidade aut\u00f3noma. O mandato dos membros das cortes non \u00e9 imperativo.\nO n\u00famero de deputados pode ir de 300 a 400 e deben ser elixidos por sufraxio universal, libre, igual directo e secreto. A circunscrici\u00f3n electoral para a elecci\u00f3n de deputados e senadores \u00e9 a provincia. Ceuta e Melilla est\u00e1n representadas por un deputado cada unha.\nA elecci\u00f3n faise en cada circunscrici\u00f3n segundo criterios de representaci\u00f3n proporcional, en concreto, en Espa\u00f1a apl\u00edcase o M\u00e9todo D'Hondt para distribu\u00edr os escanos entre listas electorais pechadas.\nO mandato dos deputados dura, como moito, catro anos (supondo que non se disolva a c\u00e1mara con anterioridade). Para a elecci\u00f3n e o desenvolvemento do cargo poden ser elixidos todos os espa\u00f1ois no uso dos seus dereitos pol\u00edticos. A lei reco\u00f1ece o dereito de sufraxio dos espa\u00f1ois que se atopen f\u00f3ra de Espa\u00f1a.\nNon son elixibles para o cargo de deputado: os compo\u00f1entes do Tribunal Constitucional, os altos cargos da Administraci\u00f3n do Estado (excepto os membros do Goberno) que determine a lei, o Defensor do Pobo, os maxistrados, xu\u00edces e fiscais, os militares profesionais, os membros das forzas e corpos de seguridade e os membros das Xuntas Electorais. A validez das actas de deputado e as s\u00faas credenciais est\u00e1n sometidas \u00f3 control xudicial nos termos que marca a lei electoral.\nOs deputados gozan de inviolabilidade polas opini\u00f3ns que manifesten no exercicio do seu cargo. Tam\u00e9n disp\u00f3n de inmunidade para ser detidos, a non ser en caso de flagrante delito. Para que sexan procesados neces\u00edtase a autorizaci\u00f3n previa da c\u00e1mara. As causas contra deputados son competencia do Tribunal Supremo. O soldo dos deputados v\u00e9n fixado pola propia c\u00e1mara.\nOs deputados forman parte das comisi\u00f3ns de Investigaci\u00f3n designadas pola c\u00e1mara. O Congreso nomea unha Deputaci\u00f3n Permanente cun m\u00ednimo de 21 deputados.\nO voto dos deputados non se pode delegar."}
{"id": "60725", "revid": "1131", "url": "https://gl.wikipedia.org/wiki?curid=60725", "title": "Catecismo do labrego", "text": "O Catecismo do labrego \u00e9 unha obra literaria en prosa escrita por Valent\u00edn Lamas Carvajal, en colaboraci\u00f3n con Arturo V\u00e1zquez N\u00fa\u00f1ez, publicada en 1889 baixo o pseud\u00f3nimo de Frei Marcos da Portela.\nCaracter\u00edsticas.\nComezou a s\u00faa publicarse en 1888 na revista \"O Tio Marcos d'a Portela\" e levaba por t\u00edtulo \"Catecismo do Gallego\". O ano seguinte, 1889, editouse de xeito independente en \"El Eco de Orense\" co t\u00edtulo completo de \"Catecismo da doutrina labrega composto por R. P. M. Fr. Marcos da Portela, Doutor en Teolox\u00eda Campestre\".\nParodiando o \"Catecismo de la doctrina cristiana\", do padre Gaspar Astete que era, daquela, a obra que se empregaba na catequese en Galicia, un labrego responde \u00e1s preguntas que se lle fan e arremete contra o alcalde, o secretario, o cacique e as m\u00edseras condici\u00f3ns de vida do mundo rural denunciando a dura vida \u00e1 que estaban sometidos por culpa do asoballamento destes representantes do poder estatal. Por outra banda, e a diferenza de Manuel Curros Enr\u00edquez, non critica a Igrexa.\nEdici\u00f3ns e traduci\u00f3ns.\nEdici\u00f3ns en galego.\nTivo un elevado n\u00famero de edici\u00f3ns e acadou un enorme \u00e9xito popular. En 1967 publicouse na colecci\u00f3n O Moucho de Edici\u00f3ns Castrelos, a\u00ednda baixo pseud\u00f3nimo, e en 1968 fix\u00e9ronse catro reimpresi\u00f3ns. Posteriormente o libro apareceu na Biblioteca das Letras Galegas de Edici\u00f3ns Xerais de Galicia, na Biblioteca de Autores Galegos do \"Diario 16 de Galicia\", na Biblioteca 114 de \"El Correo Gallego\" e na Biblioteca Galega 120 de \"La Voz de Galicia\"."}
{"id": "60726", "revid": "23204", "url": "https://gl.wikipedia.org/wiki?curid=60726", "title": "Alfred Russel Wallace", "text": "Alfred Russel Wallace, nado en Usk (Monmouthshire) o 8 de xaneiro de 1823 e finado en Broadstone (Dorset) o 7 de novembro de 1913, foi un naturalista explorador e bi\u00f3logo, xe\u00f3grafo e antrop\u00f3logo gal\u00e9s e ingl\u00e9s. Wallace \u00e9 co\u00f1ecido sobre todo por desenvolver el s\u00f3 o concepto de evoluci\u00f3n por selecci\u00f3n natural, central na teor\u00eda biol\u00f3xica da evoluci\u00f3n, e publicalo en conxunto con Charles Darwin en 1858. Foi pioneiro na bioxeograf\u00eda evolutiva.\nTraxectoria.\nEn 1855 Wallace publicou un artigo titulado \u00abSobre da lei que regulou a introduci\u00f3n de novas especies\u00bb onde achega probas de que as especies orix\u00ednanse a partir doutras veci\u00f1as semellantes, cuesti\u00f3n que xa formulara anos atr\u00e1s a partir das s\u00faas observaci\u00f3ns dos monos suramericanos, pero que agora resolv\u00eda con multitude de probas na co\u00f1ecida como lei de Sarawak por redactala nesa illa; un principio fundamental na nova ciencia da bioxeograf\u00eda. A pesar disto, non se atreveu daquela a propo\u00f1er ning\u00fan mecanismo que explique como as especies cambian. Sobre iso escribe tres anos m\u00e1is tarde nun novo ensaio de Ternate, \u00abSobre a tendencia das variedades a apartarse indefinidamente do tipo orixinal\u00bb, no que destaca a \"presi\u00f3n ambiental\" como causa de que unicamente sobrevivan as \"variedades superiores\" baixo as \"circunstancias favorables\", mentres que as \"feblemente organizadas\" sofren a extinci\u00f3n. A equivalencia co mecanismo explicativo da transmutaci\u00f3n das especies nomeado \"selecci\u00f3n natural\" por Darwin \u00e9 evidente. Asemade, ambos autores empregan o termo \"loita pola vida\" e, a\u00ednda que con distinta profundidade, ambos comparan o mecanismo coa cr\u00eda de animais dom\u00e9sticos. Wallace remitiu o artigo a Darwin para a s\u00faa revisi\u00f3n. Cando este o leu atopouse co que cualificou de mellor resumo imaxinable das ideas que el mesmo levaba xestando traballosamente desde hab\u00eda m\u00e1is de vinte anos. Tras consultar con Charles Lyell e o propio Wallace, Darwin realizou unha presentaci\u00f3n p\u00fablica ante a Sociedade Linneana de Londres, acreditando a Wallace como codescubridor.\nWallace naceu no seo dunha familia acomodada. A\u00ednda que puido asistir a unha boa escola na infancia, de seguida tivo que traballar para axudar \u00e1 s\u00faa familia. Inicialmente traballou coma supervisor topogr\u00e1fico, labor que lle permit\u00eda o contacto coa natureza. Iniciando as\u00ed o seu interese pola bot\u00e1nica. Ademais completaba a s\u00faa formaci\u00f3n por medio da lectura autodidacta.\nWallace foi un naturalista viaxeiro, como moitos na s\u00faa \u00e9poca. Na s\u00faa primeira viaxe acompa\u00f1ou ao seu co\u00f1ecido Henry Bates \u00e1 Amazonia. Henry Bates era un afeccionado \u00e1 entomolox\u00eda, e co\u00f1eceu a Wallace no 1844, cando se trasladara a Leicester para traballar coma profesor. Ambos viron a oportunidade de ga\u00f1arse a vida mediante a venda de animais e plantas a instituci\u00f3ns e colecci\u00f3ns privadas da \u00e9poca. As\u00ed no 1848 iniciaron o seu percorrido por Suramericano, percorrendo o R\u00edo Amazonas e o R\u00edo Negro. Simultaneamente comezaba as s\u00faas observaci\u00f3ns e traballos coma naturalista.\nEntre 1854 e 1862, \u00e9poca do achado da selecci\u00f3n natural, viaxou por Insulindia, o arquip\u00e9lago Malaio, recollendo esp\u00e9cimes. Wallace recolleu as s\u00faas experiencias no libro \"O archipelago de Malaia\", publicado en 1869. Unha achega sinalada e duradeira deste per\u00edodo \u00e9 o estabelecemento da que logo se co\u00f1eceu como li\u00f1a de Wallace, un l\u00edmite bioxeogr\u00e1fico moi preciso que separa as rexi\u00f3ns bioxeogr\u00e1ficas Australiana e Oriental asi\u00e1tica, moi diferenciadas, e que pasa entre as illas da Sonda, Nova Guinea e as C\u00e9lebes, por unha banda, e Xava, Borneo e Filipinas por outra. A Wallace consid\u00e9rase como un dos principais fundadores da bioxeograf\u00eda.\nWallace desenvolveu co tempo unha tendencia m\u00edstica que condicionou a s\u00faa interpretaci\u00f3n do proceso evolutivo, sobre todo no referente \u00e1 evoluci\u00f3n humana, interes\u00e1ndose cada vez m\u00e1is polo espiritismo. As\u00ed, a pesar dunha f\u00e9rrea defensa da selecci\u00f3n natural, sen tantas concesi\u00f3ns coma o propio Darwin, non compart\u00eda con este a idea da selecci\u00f3n sexual por considerarse que xogara un importante papel na evoluci\u00f3n humana e tampouco aceptar\u00eda que a selecci\u00f3n natural afectase ao sistema nervioso central."}
{"id": "60727", "revid": "4459", "url": "https://gl.wikipedia.org/wiki?curid=60727", "title": "Illa de Xava", "text": ""}
{"id": "60729", "revid": "1308", "url": "https://gl.wikipedia.org/wiki?curid=60729", "title": "Alfred Russell Wallace", "text": ""}
{"id": "60731", "revid": "2023", "url": "https://gl.wikipedia.org/wiki?curid=60731", "title": "Illas Turcas e Caicos", "text": ""}
{"id": "60732", "revid": "98629", "url": "https://gl.wikipedia.org/wiki?curid=60732", "title": "Claude Mak\u00e9l\u00e9l\u00e9", "text": "Claude Mak\u00e9lel\u00e9 Sinda, nado o 18 de febreiro de 1973 en Kinshasa, \u00e9 un exfutbolista congol\u00e9s, nacionalizado franc\u00e9s. Xogaba de centrocampista e foi internacional coa selecci\u00f3n francesa.\nTraxectoria.\nNaceu na Rep\u00fablica Democr\u00e1tica do Congo e transferiuse coa s\u00faa familia aos suburbios de Par\u00eds en 1977 \u00e1 idade de 4 anos. O seu pai xogou na selecci\u00f3n nacional do seu pa\u00eds e no campionato de f\u00fatbol belga.\n\u00c1 idade de 16 anos trasladouse a Brest a unha escola de f\u00fatbol, de onde foi recrutado en 1992 polo Nantes, permanecendo al\u00ed ata 1997. Co equipo franc\u00e9s conquistou o t\u00edtulo nacional en 1995, empezou a xogar na selecci\u00f3n nacional e en 1997 pasou \u00f3 Olympique de Marsella (1997\u201398) onde quedou s\u00f3 unha tempada.\nLogo foi transferido \u00f3 club galego Celta de Vigo, onde estivo d\u00faas tempadas, fichando en 2000 polo Real Madrid, co que ga\u00f1ou d\u00faas veces a Liga, unha Copa de Europa, unha Supercopa Espa\u00f1ola, unha Supercopa Europea e unha Copa Intercontinental.\nEn 2003 pasou ao Chelsea FC dirixido polo t\u00e9cnico Claudio Ranieri por unha cifra pr\u00f3xima \u00f3s 17 mill\u00f3ns de libras esterlinas. Co club ingl\u00e9s ga\u00f1ou a Premier League e a League Cup no 2005, repetindo o logro no campionato 2006.\nDesde principios do 2004 ten unha relaci\u00f3n coa modelo francesa No\u00e9mie Lenoir coa que tivo un fillo en febreiro de 2005 chamado Kelyan.\nEn agosto de 2007 Mak\u00e9l\u00e9l\u00e9 renovou o seu contrato co Chelsea. O novo contrato uniu ao centrocampista franc\u00e9s co club londiniense ata finais de xu\u00f1o de 2009.\nSelecci\u00f3n nacional.\nCoa Selecci\u00f3n de f\u00fatbol de Francia xogou m\u00e1is de 50 partidos, formando parte dela nos Xogos Ol\u00edmpicos de Atlanta 1996 e nos mundiais de f\u00fatbol Corea-Xap\u00f3n 2002 e Alema\u00f1a '06.\nPalmar\u00e9s.\nCopas internacionais.\n(*) Inclu\u00edndo a Selecci\u00f3n"}
{"id": "60733", "revid": "29398", "url": "https://gl.wikipedia.org/wiki?curid=60733", "title": "Fernando C\u00e1ceres", "text": "Fernando Gabriel C\u00e1ceres, chamado o Negro, ou o Negro C\u00e1ceres, nado en San Isidro (Buenos Aires) o 7 de febreiro de 1969, \u00e9 un exfutbolista arxentino, que xogou no Celta de Vigo. A s\u00faa posici\u00f3n era de defensa.\nPasou por varios equipos na Primeira divisi\u00f3n arxentina e na Liga espa\u00f1ola na s\u00faa carreira, e tam\u00e9n formou parte da selecci\u00f3n do seu pa\u00eds.\nAnos despois de abandonar a pr\u00e1ctica activa do f\u00fatbol, en 2009, unhas persoas atac\u00e1rono e dispar\u00e1rono na cabeza, o que lle causou danos irreparables que afectaron a s\u00faa mobilidade e capacidade sensorial.\nCarreira.\nClubs.\nC\u00e1ceres comezou a xogar \u00f3 f\u00fatbol como profesional no Argentinos Juniors e en 1991 foi transferido \u00f3 River Plate, onde ga\u00f1ou o seu primeiro t\u00edtulo en 1991.\nDespois, C\u00e1ceres marchou a Espa\u00f1a para xogar no Real Zaragoza de V\u00edctor Fern\u00e1ndez, onde ga\u00f1ou a Copa do Rei en 1994 e a Copa da UEFA en 1995.\nVolveu a Arxentina por un breve per\u00edodo de tempo \u00f3 Boca Juniors antes de regresar de novo a Espa\u00f1a a finais de 1996 para xogar no Valencia. Al\u00ed estivo ata o final da tempada 1997-1998.\nEn 1998 V\u00edctor Fern\u00e1ndez, daquela adestrador do Celta, volveu a contar con el, que permanecer\u00eda en Vigo ata 2004. Durante 6 temporadas no club disputou un total de 218 encontros en todas as competici\u00f3ns, anotando cinco goles.\nDespois pasou nunha breve etapa polo C\u00f3rdoba CF, equipo da Segunda Divisi\u00f3n.\nEn 2004 volveu unha vez m\u00e1is a Arxentina para xogar no Club Atl\u00e9tico Independiente, entrando a formar parte do selecto grupo de xogadores que xogaron no River Plate, no Boca Juniors e no Independiente.\nEn 2006, volveu \u00f3 Argentinos Juniors, o club onde comezara a s\u00faa carreira 20 anos antes.\nEquipo nacional.\nC\u00e1ceres ga\u00f1ou a Copa de Am\u00e9rica sub-17 en 1985. Coa selecci\u00f3n absoluta formou parte do equipo que ga\u00f1ou a Copa Am\u00e9rica 1993 e a Copa do Mundo de 1994.\nVida persoal.\nO 1 de novembro de 2009 Fernando C\u00e1ceres recibiu varios disparos durante un intento de asalto en Ciudadela (Arxentina). Ao parecer, unhas persoas intentaron roubarlle o coche que conduc\u00eda; o futbolista resistiuse e foi tiroteado en varias partes do corpo, entre elas a cabeza. Como resultado dos disparos, entrou en coma, perdeu o ollo dereito, sufriu unha fractura na base do cranio e tivo lesi\u00f3ns cerebrais que afectaron a s\u00faa capacidade sensorial e motriz. Durante as horas seguintes ao incidente, os equipos m\u00e9dicos d\u00e9ronlle poucas posibilidades de vida. O proxectil, que se achaba na rexi\u00f3n paratemporal dereita, non lle foi extra\u00eddo pola dificultade da operaci\u00f3n.\nA finais do mes dese mes de novembro quit\u00e1ranlle a respiraci\u00f3n artificial e o exfutbolista era quen de comunicarse por acenos. F\u00f3ralle colocada inicialmente unha peza met\u00e1lica, pero o corpo de C\u00e1ceres rexeitouna e tiv\u00e9rono que operar de novo en 2010. A s\u00faa recuperaci\u00f3n continuou e unha d\u00e9cada despois, en 2019, difundiuse un v\u00eddeo de C\u00e1ceres aprendendo a cami\u00f1ar de novo. Os medios tam\u00e9n reportaban a s\u00faa capacidade de cami\u00f1ar de maneira aut\u00f3noma durante per\u00edodos limitados de tempo.\nComo consecuencia do asalto foron detidos tres homes, menores de idade todos tres, acusados de participaren nel. Os dous m\u00e1is vellos acadaron a maior\u00eda de idade antes de se celebrar o xu\u00edzo, onde foron condenados. O terceiro, que ti\u00f1a 15 anos cando se produciron os feitos, non foi xulgado."}
{"id": "60736", "revid": "6383314", "url": "https://gl.wikipedia.org/wiki?curid=60736", "title": "Fabio McNamara", "text": "Fabio McNamara, en ocasi\u00f3ns Fanny McNamara, \u00e9 un artista relacionado coa subcultura xordida da movida madrile\u00f1a.\nTraxectoria.\nFoi parella musical do director de cine Pedro Almod\u00f3var nun d\u00fao cabareteiro (\"cabaret ganso\") que levaba o nome dos seus compo\u00f1entes (aparecen na pel\u00edcula de Almod\u00f3var \"Laberinto de pasiones\" interpret\u00e1ndose a si mesmos). Segundo conta a lenda, Andy Warhol animou a McNamara a seguir no mundo do espect\u00e1culo tras asistir a unha actuaci\u00f3n do d\u00fao, dirix\u00edndolle as palabras: \"you are a star\". Cando o director manchego decidiu dedicarse enteiramente \u00f3 cine, Fabio McNamara creou un novo proxecto musical xunto a Luis Migu\u00e9lez, guitarrista do grupo Dinarama, e Juan Tormento. Debutan en 1986 co disco \"Fanny y Los +\", o primeiro dos catro que o grupo producir\u00e1 en 20 anos de carreira, e que obtivo escaso \u00e9xito. Unha d\u00e9cada m\u00e1is tarde aparece \"A tutti plein\", o primeiro \u00e1lbum asinado como McNamara, de inspiraci\u00f3n oitenteira pero xa con ritmos m\u00e1is modernos, que sentan as bases do que ser\u00e1 a produci\u00f3n posterior do artista. En 2000 sae \"Rockstation\" e no 2006 \"Mariclones\", co seu novo grupo \"Saras$as Music\".\nAdemais de \"Laberinto de pasiones\" (1982) aparece nas pel\u00edculas de Almod\u00f3var \"Pepi, Luci, Bom y otras chicas del mont\u00f3n\" (1980), onde fai de representante de cosm\u00e9ticos Avon, e en \"\u00bfQu\u00e9 he hecho yo para merecer esto?\", onde volve a interpretarse a si mesmo, e novamente en compa\u00f1\u00eda do director, facendo un \"Lipdub\" da copla \"La bien pag\u00e1\". Participa nas bandas sonoras doutras obras de Almod\u00f3var como \"La ley del deseo\" ou \"\u00a1\u00c1tame!\". P\u00f3deselle ver as\u00ed mesmo na pel\u00edcula \"Pesta\u00f1as postizas\" (1982) de Enrique Belloch e en diversas produci\u00f3ns que repasan ou recrean o mundo da movida madrile\u00f1a, como o documental \"Gran Casal, me como el mundo\" (2004), de Jos\u00e9 Antonio Quir\u00f3s, dedicado \u00f3 cantante Tino Casal.\nO nome adoptouno dun xeneral americano dunha pel\u00edcula de Billy Wilder. Como nos clubs de ambiente gay do Madrid tardofranquista sempre pod\u00eda haber redadas, os habituais adoptaban nomes de guerra.\nActualmente, ademais de seguir dando concertos, ad\u00edcase \u00e1 s\u00faa outra grande afecci\u00f3n, a pintura, tendo exposto obras s\u00faas no ARCO."}
{"id": "60737", "revid": "88215", "url": "https://gl.wikipedia.org/wiki?curid=60737", "title": "Santos Gonz\u00e1lez Capilla", "text": "Santos Gonz\u00e1lez Capilla, nado en Crevillent o 17 de decembro de 1973, \u00e9 un ciclista espa\u00f1ol.\nFixo o seu debut como profesional en 1994 co equipo Kelme.\nPalmar\u00e9s.\n2000\n2001\n2005\n2006"}
{"id": "60738", "revid": "89787", "url": "https://gl.wikipedia.org/wiki?curid=60738", "title": "S\u00e9 lo que hicisteis...", "text": "S\u00e9 lo que hicisteis... foi un programa de televisi\u00f3n de humor sobre actualidade, emitido na canle espa\u00f1ola laSexta. Iniciou as s\u00faas emisi\u00f3ns semanais o 30 de marzo de 2006, e diarias o 9 de abril de 2007, e acabou o 20 de maio de 2011.\nNel mestur\u00e1base o mundo rosa co humor. A orixinalidade do programa radicaba en que o branco das s\u00faas cr\u00edticas adoitaban ser os presentadores e colaboradores doutros programas do coraz\u00f3n, en maior medida que os propios famosos. Emit\u00edase diariamente de luns a venres, \u00e1s 15:25 h, logo de \"Family Guy\". O programa tam\u00e9n ti\u00f1a un resumo semanal os m\u00e9rcores \u00e1s dez da noite, que levaba o nome do antigo programa, Se lo que hicisteis la \u00faltima semana.\nEstrutura do programa.\nPatricia Conde era a presentadora do programa e aparec\u00eda durante todo o espazo. Ela acompa\u00f1aba \u00f3s diversos colaboradores do programa, cada un deles coa s\u00faa propia secci\u00f3n, e presentaba as secci\u00f3ns sen colaborador. Patricia interpretaba o papel dunha moza con certos desaxustes mentais, por exemplo: atopaba normal falar con bonecos; erguerse da mesa dando poucas ou ningunha explicaci\u00f3n (isto era en realidade unha forma c\u00f3mica de dar paso a publicidade); ou dar un botellazo \u00f3 seu compa\u00f1eiro Miki Nadal porque \"un se\u00f1or d\u00edxome que a violencia fai subir a audiencia\".\nA partir do 9 de abril de 2007, o programa pasou a ocupar as tardes de laSexta. A partir desta data, o programa (inicialmente semanal) emitiuse diariamente de 15:25 a 16:30, reducindo a s\u00faa duraci\u00f3n a unha hora aproximadamente, cambiando lixeiramente a s\u00faa estrutura e acurtando o nome orixinal (en concreto, quitando as palabras \"la \u00faltima semana\"). Patricia Conde seguiu sendo a presentadora principal xunto a \u00c1ngel Mart\u00edn. A secci\u00f3n deste \u00faltimo era a que \u00eda en primeiro lugar, seguida da de Miki Nadal. O resto de colaboradores (Pilar Rubio e Pepe Mac\u00edas) ti\u00f1an a s\u00faa secci\u00f3n s\u00f3 alg\u00fans d\u00edas. As secci\u00f3ns sen colaborador eran presentadas por Patricia intercaladas no medio das demais.\nColaboradores (e as s\u00faas secci\u00f3ns).\nAdemais, todos participaban nos gags que se \u00edan intercalando \u00f3 longo do programa."}
{"id": "60742", "revid": "1131", "url": "https://gl.wikipedia.org/wiki?curid=60742", "title": "El Intermedio", "text": "El Intermedio \u00e9 un programa de televisi\u00f3n producido por Globomedia e emitido pola cadea de televisi\u00f3n laSexta. Est\u00e1 presentado por El Gran Wyoming, coa colaboraci\u00f3n de Sandra Sabat\u00e9s, Thais Villas, Dani Mateo, Fernando Gonz\u00e1lez \"Gonzo\" e Usun Yoon. Este programa tam\u00e9n ten a s\u00faa versi\u00f3n en Internet, a trav\u00e9s de Second Life.\nHistoria do programa.\n\"El Intermedio\" estreouse o 30 de marzo de 2006. O programa comezou sendo semanal, de d\u00faas horas de duraci\u00f3n, e m\u00e1is tarde pasou a emitirse de luns a xoves, cunha duraci\u00f3n diaria de 30 minutos. Unha das caracter\u00edsticas do programa \u00e9 a actitude cr\u00edtica coa Igrexa Cat\u00f3lica e coa cadea COPE.\nContido.\nTr\u00e1tase dun espazo de actualidade en clave de humor. No programa non s\u00f3 se narra o acaecido na actualidade, sen\u00f3n que tam\u00e9n se critica e se parodia como o contan os demais medios de comunicaci\u00f3n. Te\u00f1en cabida, por tanto, os grandes temas da actualidade semanal, ademais doutros temas. Todo o contido est\u00e1 relacionado co universo dos medios.\nInvitados.\nEntre a longa lista dos invitados que recibiu o programa dende a s\u00faa estrea est\u00e1n os galegos Pepe Domingo Casta\u00f1o, Paula V\u00e1zquez e Cristina Saavedra entre outros. Tam\u00e9n estiveron pol\u00edticos como Carme Chac\u00f3n, Gaspar Llamazares, Pedro Zerolo, Josep Antoni Duran i Lleida ou Jos\u00e9 Antonio Labordeta; actores como Elena Ballesteros, Fernando Tejero, Hugo Silva, Michelle Genner, Jos\u00e9 Coronado, Ariadna Gil, Leonor Watling, Antonio Resines, Malena Alterio ou Bel\u00e9n Rueda; xornalistas como Hilario Pino, Helena Resano ou Mamen Mendiz\u00e1bal e m\u00fasicos como Pasi\u00f3n Vega, Mal\u00fa, Alaska e Antonio Carmona."}
{"id": "60745", "revid": "54334", "url": "https://gl.wikipedia.org/wiki?curid=60745", "title": "Juan Bautista Mart\u00ednez del Mazo", "text": "Juan Bautista Mart\u00ednez del Mazo, nado posiblemente en Beteta (Cuenca) cara ao 1605 e finado en Madrid en 1667, foi un pintor espa\u00f1ol, disc\u00edpulo de Vel\u00e1zquez, que formou parte da chamada Escola de Madrid.\nBiograf\u00eda.\nDel Mazo era conquense de nacemento, fillo de Hernando Mart\u00ednez e Luisa Bueno del Mazo, foi bautizado o 22 de maio de 1605 na igrexa de San Marti\u00f1o. Desco\u00f1\u00e9cese como se formou, mais en 1643 era xa mestre pintor e estaba xa en Madrid, logrando entrar no taller de pintura de Vel\u00e1zquez, de quen era xenro ao desposar coa s\u00faa filla Francisca o 21 de agosto de 1633. O seu parentesco con Vel\u00e1zquez doulle acceso ao pazo real, sendo en 1645 nomeado pintor do malogrado pr\u00edncipe Baltasar Carlos, quen lle encargar\u00eda copiar afamados cadros, especialmente de cacer\u00edas, de importantes pintores flamengos como Paul de Voos, Rubens, e outros. No ano 1646 acompa\u00f1ou ao pr\u00edncipe at\u00e9 Arag\u00f3n onde pintar\u00eda a s\u00faa \u201cVista de Zaragoza\u201d.\nFalecida a s\u00faa esposa Francisca en 1654, Juan Bautista casou de novo con Francisca de la Vega (esta \u00e9 a retratada no lenzo \u201cA familia do artista\u201d, e falecida esta tam\u00e9n, casar\u00eda por terceira vez coa s\u00faa cu\u00f1ada Ana de la Vega.\nActivo entre 1645 e 1666, \u00e9 considerado polo seu estilo o disc\u00edpulo m\u00e1is directo de Vel\u00e1zquez, Del Mazo ser\u00eda tam\u00e9n pintor do Rei, a\u00ednda que non foi o seu pintor de C\u00e1mara xamais."}
{"id": "60746", "revid": "1131", "url": "https://gl.wikipedia.org/wiki?curid=60746", "title": "Malena Alterio", "text": "Malena Grisel Alterio Acaioca, co\u00f1ecida artisticamente como Malena Alterio, nada en Buenos Aires o 21 de xaneiro de 1974, \u00e9 unha actriz hispano-arxentina.\nTraxectoria.\nFilla de H\u00e9ctor Alterio e irm\u00e1 de Ernesto Alterio. Cando apenas contaba cuns meses a s\u00faa familia emigrou a Madrid. Malena estudou na escola de Cristina Rota. Tivo a s\u00faa primeira oportunidade no cine cunha comedia titulada El palo (2000), onde interpretaba a un personaxe dunha ladroa marxinal que se fac\u00eda chamar \"pecho-lata\". Ao ano seguinte era finalista aos Premios Goya na categor\u00eda de Mellor Actriz Revelaci\u00f3n. A este traballo sumar\u00edaselle os levados a cabo en \"Las voces de la noche\" (2003) e en \"As voces da noite\" (2004). En 2004 entregou o Goya de Honra ao seu pai, en compa\u00f1\u00eda do seu irm\u00e1n.\nA fama chegoulle coa serie \"Aqu\u00ed no hay quien viva\" na que interpretou durante tres anos o papel de Bel\u00e9n. Grazas ao \u00e9xito da serie, Malena obtivo o premio \u00e1 Mellor actriz secundaria da Uni\u00f3n de Actores en 2004, unha candidatura aos Fotogramas de Prata en 2005 e o Premio \u00e1 Mellor Actriz segundo a Academia de Televisi\u00f3n Espa\u00f1ola en 2005.\nO 6 de xullo de 2006, \"Aqu\u00ed no hay quien viva\" chegou ao seu fin por mor da compra do 15% da produtora por parte de Telecinco. \"Aqu\u00ed no hay quien viva\" segu\u00eda sendo a serie m\u00e1is vista de Espa\u00f1a e xunto con \"Los Serrano\" eran as \u00fanicas que superaban o 30% da audiencia.\nEn abril de 2007, Telecinco estreou \"La que se avecina\" na que Malena Alterio interpretou a Cristina durante a primeira tempada de 13 cap\u00edtulos.\nEn 2008 interpretou sobre os escenarios madrile\u00f1os a obra \"T\u00edo Vania\", de Ant\u00f3n Ch\u00e9jov, e en agosto do mesmo ano estreouse a pel\u00edcula nos cines de Espa\u00f1a \"Una palabra tuya\" no seu primeiro papel protagonista, xunto a outra actriz televisiva Esperanza Pedre\u00f1o, a \"Ca\u00f1izares\" da tam\u00e9n exitosa serie de Telecinco \"Camera Caf\u00e9\".\nEn 2009 estreouse \"Al final del camino\", na que Malena \u00e9 a protagonista da historia xunto a Fernando Tejero, con quen xa traballara en \"Aqu\u00ed no hay quien viva\". Deuse a noticia de que estaban comezando a rodar unha serie chamada \"Supercharly\" que se estrear\u00eda en Telecinco a principios de 2010, pero Telecinco decidiu atrasala ao ver\u00e1n do mesmo ano. A s\u00faa rodaxe cancelouse cando xa ti\u00f1an rodados 5 dos 13 cap\u00edtulos da primeira tempada e emitiuse no ver\u00e1n de 2010.\nEn 2010, Malena estivo no Teatro Valle-Incl\u00e1n coa obra \"Madre Coraje y sus hijos\" que se estreou o 11 de febreiro de 2010 e en principio \u00eda terminar o 4 de abril pero se prorrogou ata o 11 de abril pola gran demanda de entradas para asistir \u00e1 obra. Ese mesmo ano estreou a s\u00faa pel\u00edcula \"Nacidas para sufrir\" onde interpretaba a unha monxa. Posteriormente involucrouse nunha nova serie de televisi\u00f3n para laSexta chamada \"BuenAgente\", que se emitiu entre o 5 de maio e o 2 de decembro de 2011.\nEn 2010 tam\u00e9n gravou en Alacant o filme \"Cinco metros cuadrados\", protagonizada xunto a Fernando Tejero e Jorge Bosch, o cal estreouse nos cines logo de ga\u00f1ar 5 Biznagas de oro no XIV Festival de cine de M\u00e1laga. A pel\u00edcula estreouse o 11 de novembro de 2011.\nEste marzo de 2011, Malena alzouse co premio Fotogramas de Prata 2010 \u00e1 Mellor Actriz de teatro, pola s\u00faa obra \"Madre Coraje y sus hijos\".\nA principios de 2012 rodou en Barcelona unha miniserie para Televisi\u00f3n Espa\u00f1ola de s\u00f3 dous episodios chamada \"Una carta para Evita\", sobre a viaxe de Eva Per\u00f3n a Espa\u00f1a en \u00e9poca de Franco e dirixida polo director de \"Pa negre\" Agust\u00ed Villalonga.\nEn 2012, Malena participa na obra teatral \"Los hijos se han dormido\" que \u00e9 unha adaptaci\u00f3n da obra dram\u00e1tica \"A gaivota\" de Anton Chejov.\nVida persoal.\n\u00c9 cu\u00f1ada de Juana Acosta e parella de Luis Bermejo Prieto."}
{"id": "60747", "revid": "23204", "url": "https://gl.wikipedia.org/wiki?curid=60747", "title": "Na noite estrelecida", "text": "Na noite estrelecida \u00e9 unha obra po\u00e9tica de Ram\u00f3n Cabanillas, publicada en 1926. Est\u00e1 conformada por tres poemas escritos en series de pareados alexandrinos, mesturados con romances e sextinas, que ten como tema principal a materia de Breta\u00f1a.\nD\u00faas das sagas xa foran publicadas (con algunhas variantes) antes de 1926, mais foi nese ano cando apareceron as tres reunidas nunha publicaci\u00f3n. Posteriormente, os poemas foron inclu\u00eddos dentro das edici\u00f3ns da \"Obra Completa\" de Ram\u00f3n Cabanillas (1959 e 1979), de xeito individualizado. \"Na noite estrelecida\" foi publicada de novo en 1976 (ed. de Ricardo Carballo Calero) e en 1988 (Xos\u00e9 Ram\u00f3n Pena, a \u00fanica edici\u00f3n anotada e comentada at\u00e9 a data).\nEstudo da obra.\n\"Na noite estrelecida\" estrut\u00farase en tres poemas, chamados \"sagas\" polo autor: \"A espada Escalibor\", \"O cabaleiro do Sant Grial\" e \"O so\u00f1o do Rei Artur\". \u00c9 un dos textos que mellor responden ao que se ten cualificado como as \"necesidades est\u00e9ticas\" ou o \"programa est\u00e9tico\" do nacionalismo galego das Irmandades da Fala; singularmente, na li\u00f1a do pensamento de Vicente Risco, daquela o principal ide\u00f3logo da organizaci\u00f3n irmandi\u00f1a. Deste xeito estabelece varios paralelismos: o c\u00e1liz identif\u00edcase co escudo que representa a identidade de Galiza, os cabaleiros da T\u00e1boa Redonda coas Irmandades da Fala, e a procura do Graal, coa arela de redenci\u00f3n e liberdade da Nosa Terra.\nA trav\u00e9s dunha reasunci\u00f3n libre dos m\u00edticos art\u00faricos, Cabanillas levou adiante na s\u00faa obra unha verdadeira exaltaci\u00f3n m\u00edtico-patri\u00f3tica de Galiza. Para tal labor, botou man, canto aos elementos narrativos, das tradici\u00f3ns art\u00faricas que non puido co\u00f1ecer desde o legado medieval galego-portugu\u00e9s por seren desco\u00f1ecidos os textos que as conte\u00f1en naquelas datas. Ao mesmo tempo, Cabanillas reactualizou tam\u00e9n os mitos c\u00e9lticos e asemade incorporou elementos xeogr\u00e1ficos, literarios, hist\u00f3ricos... procedentes dos espazos escoceses, galeses ou irlandeses. Por\u00e9n, todo ese conglomerado de elementos art\u00faricos, c\u00e9lticos, atl\u00e1nticos... aparece nitidamente galeguizado nos versos de \"Na noite estrelecida\". Deste xeito, Galiza aparece como a verdadeira \"Terra Prometida\", o lugar patrucial dos Cabaleiros da T\u00e1boa Redonda e o territorio onde se han de cumprir, actualizadas, as vellas profec\u00edas que auguran para a \"raza\" celta un porvir glorioso.\nEspazo.\nSobresaen dous espazos galegos: a illa de S\u00e1lvora, onde aparece a espada m\u00edtica Excalibur, e as monta\u00f1as do Cebreiro, onde se sit\u00faa o m\u00edtico vaso do Santo Graal. \"Na noite estrelecida\", lonxe de constitu\u00edr unha pura aproximaci\u00f3n arqueoloxizante e/ou preciosista, aparece configurada como unha obra de clara intenci\u00f3n c\u00edvica en directa conexi\u00f3n con aquilo que xa procurara levar adiante Pondal nos seus versos. En realidade, os cabaleiros da mesa redonda aparecen como un verdadeiro precedente desoutros novos das Irmandades da Fala; os uns e os outros na procura do Santo Graal, isto \u00e9 na procura dun ideal no que o triunfo da fe cristi\u00e1 aparece unido \u00e1 vitoria dos \"bos e xenerosos\", aos ideais de xustiza e liberdade e, desde logo, \u00e1 redenci\u00f3n do pa\u00eds galego.\nPor\u00e9n, ese aspecto c\u00edvico-patri\u00f3tico non anula, sen\u00f3n que potencia e se ve potenciado, pola enorme preocupaci\u00f3n est\u00e9tica. Cabanillas leva adiante nesta obra, xa que logo, un exercicio maxistral da linguaxe. Para tal proceder botou man, fundamentalmente, de elementos de car\u00e1cter modernista que, unha vez m\u00e1is, \"galeguiza\" no seu proceso. Mais as evidentes referencias rubenianas entran en perfecta simbiose con esoutras que aluden aos decorados de Wagner ou mesmo a Tennyson. Segundo X. R. Pena, \"\"Na noite estrelecida\" est\u00e1 situada no ronsel do Modernismo, pero precisamente naquela direcci\u00f3n na que o gusto por un espazo hier\u00e1tico, pola melancol\u00eda e o rito (...) se achegan cara \u00e1 pintura e a literatura prerrafaelistas\"."}
{"id": "60749", "revid": "6750", "url": "https://gl.wikipedia.org/wiki?curid=60749", "title": "Bridgeport, Connecticut", "text": "Bridgeport \u00e9 a cidade con m\u00e1is poboaci\u00f3n do estado de Connecticut, e a quinta cidade m\u00e1is grande de Nova Inglaterra. Situada no Condado de Fairfield, a cidade ten unha poboaci\u00f3n estimada de 137.912 habitantes e \u00e9 o coraz\u00f3n da \u00e1rea de Greater Bridgeport, que est\u00e1 considerada parte da \u00e1rea de mercado de traballo da cidade de Nova York.\nA cidade \u00e9 bastante co\u00f1ecida pola s\u00faa conexi\u00f3n a veci\u00f1os famosos, empresarios do circo e o unha vez alcalde P.T. Barnum. Barnum constru\u00edu tres casas na cidade, e organizou un circo na cidade durante varios invernos.\nBridgeport foi orixinalmente parte do municipio de Stratford. O primeiro asentamento aqu\u00ed tivo lugar en 1659. Chamouse Pequonnock ata 1695, cando o seu nome cambiouse a Stratfield, debido \u00e1 s\u00faa situaci\u00f3n entre as xa existentes cidades de Stratford e Fairfield. Durante a Revoluci\u00f3n Americana converteuse nun centro de pirater\u00eda. En 1800 o municipio de Bridgeport rexistrouse como tal e en 1821 foi incorporado o concello. A cidade non aprobou os seus estatutos ata 1836.\nA cidade foi o lugar de residencia da Compa\u00f1\u00eda \"Frisbie Pie\" polo que se considerou que Bridgeport \u00e9 lugar de nacemento do frisbee.\nA comunidade ten dous hospitais, o Hospital Bridgeport e o Centro M\u00e9dico de San Vicent.\nHistoria.\nOs primeiros anos.\nOs primeiros anos de Bridgeport estiveron marcados por unha dependencia da pesca e a agricultura, como outras moitas cidades en Nova Inglaterra. A situaci\u00f3n da cidade no profundo porto de Newfield fomentou un boom na construci\u00f3n naval e na caza de baleas a mediados do s\u00e9culo XIX, especialmente logo da apertura da li\u00f1a do ferrocarril \u00e1 cidade en 1840. A cidade pronto se industrializou a finais do s\u00e9culo XIX e converteuse nun centro industrial de produci\u00f3n de produtos como a famosa fresadora de Bridgeport, accesorios de lat\u00f3n, carruaxes, m\u00e1quinas de coser, suxeitadores, cadeiras de montar e munici\u00f3n.\nA visita de Abraham Lincoln.\nO s\u00e1bado, 10 de marzo de 1860, Abraham Lincoln falou no Washington Hall, un auditorio que ent\u00f3n era o xulgado do condado de Fairfield (agora McLevy Hall), na esquina das r\u00faas State e Broad. Non s\u00f3 estaba ata os topes o sal\u00f3n m\u00e1is grande da cidade, sen\u00f3n que unha gran multitude tivo que quedar f\u00f3ra. El recibiu unha incrible ovaci\u00f3n antes de coller o tren \u00e1s 9:07 esa noite de volta a Manhattan. Agora hai unha placa conmemorativa en Bridgeport onde el deu o discurso. (En 2006, xusto ao cruzar a r\u00faa, en Polea Dot Playhouse, o Presidente George W. Bush deu un discurso ante un pequeno e selecto grupo de empresarios e funcionarios sobre a reforma da asistencia sanitaria.)\nHistoria posterior.\nEn 1930, Bridgeport foi un pr\u00f3spero centro industrial con m\u00e1is de 500 fabricas e unha poboaci\u00f3n inmigrante en auxe.\nComo outros centros urbanos en Connecticut, Bridgeport sa\u00edu peor parado durante a industrializaci\u00f3n dos Estados Unidos nas d\u00e9cadas de 1970 e 1980. Elevouse o desemprego, aumentou o crime, e a cidade converteuse en co\u00f1ecida polos seus problemas serios de drogas. Descubriuse que moitos ex-localizaci\u00f3ns industriais da cidade estaban altamente contaminadas, deixando a Bridgeport cun importante custo e dano ambiental. Outras localizaci\u00f3ns foron simplemente abandonadas e queimadas, deixando algunhas \u00e1reas da cidade coma se fosen cidades pantasma.\nA principios do s\u00e9culo XXI, Bridgeport est\u00e1 recuper\u00e1ndose logo dunha perda de traballos e poboaci\u00f3n, e estase transformando en centro de industrias de servizos e como rexi\u00f3n perif\u00e9rica da \u00e1rea metropolitana de Nova York (por exemplo, a cidade en si mesma \u00e9 un oasis de vivendas de relativo baixo custo nunha rexi\u00f3n extremadamente cara).\nEn 1987, o proxecto residencial L'Ambiance Plaza que se atopaba en construci\u00f3n naquel momento, derrubouse matando a 28 traballadores da construci\u00f3n.\nComo outras cidades do nordeste que sofren o decline industrial derivado dos efectos da finalizaci\u00f3n da segunda guerra mundial, Bridgeport fixo a mi\u00fado esforzos de rehabilitaci\u00f3n. Unha proposta foi feita polo promotor de Las Vegas Steve Wynn de constru\u00edr un gran casino na propiedade, pero por unha serie de raz\u00f3ns, ese proxecto non chegou a materializarse. M\u00e1is recentemente, A Cidade de Bridgeport deu pasos para adquirir as \u00faltimas parcelas privadas. Moitos edificios hist\u00f3ricos estanse tam\u00e9n rehabilitando e convert\u00e9ndose en vivendas residenciais.\nXeograf\u00eda e clima.\nBridgeport est\u00e1 situada no \"Long Island Sound\", na boca do R\u00edo Pequonnock.\nDe acordo co a oficina do Censo dos Estados Unidos, a cidade ten unha \u00e1rea total de 50,2\u00a0km\u00b2. 41.4\u00a0km\u00b2 deles son terra e 8,8\u00a0km\u00b2 (17.53%) son auga.\nBridgeport at\u00f3pase dentro do cinto clim\u00e1tico Continental H\u00famido, con tempo amornado a ocasionalmente quente e ver\u00e1ns h\u00famidos e invernos fr\u00edos e nevados. Os extremos estacionais son un tanto moderados en Long Island Sound. As augas adxacentes est\u00e1n en Bridgeport varios graos m\u00e1is fr\u00edas no ver\u00e1n e no inverno m\u00e1is suave con menos neve que noutras localizaci\u00f3ns m\u00e1is afastadas da costa. A cidade recibe 41.7 polgadas de precipitaci\u00f3n e sobre 25.6 polgadas de neve de media ao ano. A marca do inverno m\u00e1is nevado \u00e9 1996 xa que Bridgeport recibiu 76.8 polgadas de neve.\nDemograf\u00eda.\nA partir do censo do ano 2000, hab\u00eda 139.529 habitantes, 50.307 casas, e 32.749 familias residindo na cidade. A densidade de poboaci\u00f3n era de 3.367,0/km\u00b2 (8,720.9/mi\u00b2). Hab\u00eda 54.367 vivendas nunha densidade media de 1.312,0/km\u00b2 (3,398.1\u00a0mi\u00b2). A composici\u00f3n racial da cidade era de 45,02% de brancos, 30,76% de Afroamericanos, 0,48% de nativos americanos, 3,25% de asi\u00e1ticos, 0,11% de insulares do Pac\u00edfico, 14,81% doutras razas, e 5,57% de d\u00faas ou m\u00e1is razas. O 31,88% da poboaci\u00f3n eran de raza hispana ou latina.\nHab\u00eda 50.307 vivendas das cales o 34,3% ti\u00f1an nenos por baixo dos 18 anos vivindo con eles, 35% de parellas novas casadas, 24% ti\u00f1a unha propietaria feminina sen marido, e 34,9% non eran familias. 29% das vivendas estaban constitu\u00eddas por individuos e 11,3% por algu\u00e9n de 65 anos ou maior vivindo s\u00f3. A media do tama\u00f1o das casas era de 2,70 e a media do tama\u00f1o da familia era de 3,34.\nNa cidade a poboaci\u00f3n divid\u00edase cun 28,4% en menores de 18 anos, 11,2% dos 18 aos 24, 30,5% de 25 a 44, 18,4% de 45 a 64, e 11,5% de maiores de 65 anos. A idade media era de 31 anos. Por cada 100 mulleres hab\u00eda 91,2 homes. Por cada 100 mulleres de menos de 18 anos, hab\u00eda 86,3 homes.\nA media dos ingresos dun fogar na cidade era de 34.658, $e a media para unha familia era de 39.571 d\u00f3lares. Os homes ti\u00f1an unha media de ingresos de 32.430 en contra dos 26.966 das mulleres. O ingreso per capita da cidade era de 16.306 d\u00f3lares. Sobre o 16,2% das familias e o 18,4% da poboaci\u00f3n estaban por baixo da li\u00f1a da pobreza, inclu\u00edndo o 24,8% deses por baixo dos 18 anos e o 13,2% dos maiores de 65 anos.\nEducaci\u00f3n.\nEn Bridgeport at\u00f3pase a Universidade de Bridgeport e a Housatonic Community College.\nO sistema de colexios p\u00fablicos da cidade componse de 30 colexios de educaci\u00f3n primaria, 3 de educaci\u00f3n global, 2 de programas alternativos e unha escola de formaci\u00f3n profesional de acuicultura. O sistema ten sobre 23.000 estudantes o que fai que Bridgeport sexa o segundo sistema escolar m\u00e1is grande de Connecticut. Este sistema escolar emprega a m\u00e1is de 1.700 profesionais.\nA cidade empezou unha gran renovaci\u00f3n escolar e un programa de construci\u00f3n, con plans para novas escolas e modernizaci\u00f3n dos edificios existentes.\nInstitutos.\nBridgeport ten tam\u00e9n varios colexios Cat\u00f3licos. San Ambrose, o m\u00e1is grande de todos, San Rafael, San Agust\u00edn e San Pedro.\nGoberno e pol\u00edtica.\nBridgeport \u00e9 famosa por ter un alcalde socialista durante 24 anos; Jasper McLevy serviu como alcalde desde 1933 ata 1957. Os alcaldes m\u00e1is recentes, inclu\u00eddo Joseph Ganim, foron acusados de corrupci\u00f3n, reflectindo un patr\u00f3n similar a outros centros urbanos de Connecticut. En xu\u00f1o de 2006, o alcalde John M. Fabrizi admitiu tomar coca\u00edna desde que empezase o seu mandato, pero que levaba un ano sen inxerir devandita droga.\n\u00c9 moi co\u00f1ecido en Connecticut o seu status como unha cidade post-industrial loitadora marcada pola pobreza, destacando notablemente os seus veci\u00f1os da \"Gold Coast\" (Costa do Ouro).\nCultura.\nCultura popular.\nOs Gardacostas de Bridgeport foron telefonados por John McClain (Bruce Willis) na pel\u00edcula \"Die Hard with a Vengeance\" (en Espa\u00f1a foi titulada como \"Jungla de Cristal 3: La Venganza\", mentres en Hispanoam\u00e9rica recibiu o nome de \"Duro de Matar 3: La Venganza\", traduci\u00f3n literal do t\u00edtulo orixinal).\nArtes interpretativas.\nBridgeport organizou tres veces o \"Gathering of the Vibes\", un festival dun fin de semana de arte, m\u00fasica e c\u00e1mping que ofrece alg\u00fans dos mellores nomes de talento festival. En 1999, 2000 e de novo en 2007, miles de persoas vi\u00f1eron de todas partes do mundo a acampar ao parque Seaside e gozar do talento de Buddy Guy, Bob Weir and Ratdog, o Deep Banana Blackout de Bridgeport, Les Claypool, Assembly of Dust, Dirty Dozen Brass Band, Los Lobos e moitos m\u00e1is."}
{"id": "60750", "revid": "2023", "url": "https://gl.wikipedia.org/wiki?curid=60750", "title": "San Cristovo e Nevis", "text": ""}
{"id": "60751", "revid": "98629", "url": "https://gl.wikipedia.org/wiki?curid=60751", "title": "Lenda urbana", "text": "Lenda urbana \u00e9 un termo cu\u00f1ado nas d\u00e9cadas recentes e apropiado pola ciencia folcl\u00f3rica e a etnograf\u00eda para designar narraci\u00f3ns e contos populares propios das sociedades contempor\u00e1neas altamente urbanizadas, que re\u00fanen caracter\u00edsticas an\u00e1logas \u00e1s dos relatos tradicionais, en canto o marabilloso e inef\u00e1bel \u00e9 parte importante de moitas destas historias recentes. Alternativamente empr\u00e9gase o termo lenda contempor\u00e1nea, que est\u00e1 avalado pola Sociedade Internacional para o Estudo da Lenda Contempor\u00e1nea (ISCLR), instituci\u00f3n creada en 1987, precisamente coa finalidade de analizar e describir a lenda urbana, termo este que ela mesma utiliza dado o seu enraizamento na bibliograf\u00eda folklorista internacional.\nO termo.\nO voc\u00e1bulo semella que apareceu primeiro nos Estados Unidos de Am\u00e9rica. En 1978 Alan Dundes e Carl R. Pagter utilizaron o termo \u201cUrban Folklore\u201d, e tres anos despois, en 1981, o estudoso Jan Harold Brunvand, profesor na Universidade de Utah, publicou o libro \"The Vanishing Hitchhiker: American Urban Legends and Their Meanings\" (\"A autoestopista esvaescente: lendas urbanas americanas e os seus significados\"), no que analizaba eses novos \u201cfolktales\u201d e os po\u00f1\u00eda en relaci\u00f3n con materiais tradicionais; esta obra popularizou o termo. Rapidamente o termo foi, m\u00e1is que traducido, calcado a outros idiomas: \"lenda urbana\" en portugu\u00e9s, \"legende urbaine\" en franc\u00e9s, \"leggenda urbana\" ou mesmo \"leggenda metropolitana\" en italiano, \"leyenda urbana\" en espa\u00f1ol, \"Grosstadt Sage\" ou \"St\u00e4dtische Sage\" en alem\u00e1n, \"llegenda urbana\" en catal\u00e1n, \"miejska legenda\" en polon\u00e9s etc.\nCaracteres.\nAs lendas urbanas son tales en virtude de que transmiten feitos fabulosos, pero como se fosen reais, como ocorre coa lenda tradicional. O seu car\u00e1cter fabuloso, \u00e9 dicir non verdadeiro ou irracional, s\u00f3 se evidencia para a persoa cr\u00edtica ou para o analista que o investiga, porque para o seu transmisor popular \u00e9 algo real ou, polo menos, veros\u00edmil ou ilusorio.\nAnalogamente, como nas lendas tradicionais, as urbanas pos\u00faen unha estrutura definida: protagonistas arquet\u00edpicos (un home, unha muller, un mozo, un matrimonio etc) que se moven polo xeral nun lugar concreto (unha estrada de Cantabria, a cidade de Madrid ou Nova York, o hospital dun determinado lugar etc) e nun tempo sempre pasado, pero que a diferenza das lendas tradicionais non \u00e9 remoto, sen\u00f3n m\u00e1is ou menos inmediato, o que resalta a s\u00faa contemporaneidade. Do mesmo xeito que nas lendas e contos tradicionais, o moderno recitador, que narra en terceira persoa, alude con frecuencia a fontes de informaci\u00f3n m\u00e1is ou menos verific\u00e1beis, das que a m\u00e1is utilizada acostuma ser a de \u201cun amigo dun amigo\u201d, o que a emparenta coas simples an\u00e9cdotas e sucedidos vulgares. A pesar de toda esta estrutura narrativa, o ambiente espazo-temporal resulta impreciso, dunha vaguidade que novamente entronca a lenda urbana co conto folcl\u00f3rico tradicional.\nMotivos.\nA lenda urbana ten xerado motivos ou argumentos b\u00e1sicos tan tipific\u00e1beis como os motivos dos contos e lendas tradicionais. Estes motivos, con diversas variantes, alcanzaron, en varios casos, difusi\u00f3n internacional, ben por v\u00edas de transmisi\u00f3n oral, ben por medio dos modernos medios de comunicaci\u00f3n de masas. Alg\u00fans destes motivos mesmo foron xa obxecto de estudo \u00e1 parte e publicaci\u00f3n por parte de especialistas.\nVela\u00ed alg\u00fan deles:"}
{"id": "60752", "revid": "56817", "url": "https://gl.wikipedia.org/wiki?curid=60752", "title": "Spyker", "text": "Spyker pode referirse a varias compa\u00f1\u00edas de construci\u00f3n de coches:"}
{"id": "60753", "revid": "23204", "url": "https://gl.wikipedia.org/wiki?curid=60753", "title": "Esmeralda", "text": "A esmeralda (do grego \"smaragdus\" que significa pedra verde, en referencia \u00e1 s\u00faa cor) \u00e9 un mineral da clase dos silicatos cuxa f\u00f3rmula qu\u00edmica \u00e9 Be3Al2Si6O18 e que \u00e9 unha variedade do berilo.\nAspecto.\nA esmeralda pres\u00e9ntase en forma de cristais prism\u00e1ticos hexagonais de cor verdosa. Esta cor \u00e9 debida \u00e1 inclusi\u00f3n na s\u00faa composici\u00f3n de part\u00edculas de \u00f3xido de cromo. Segundo a concentraci\u00f3n de cromo que apareza na s\u00faa composici\u00f3n, e se aparecen ou non tam\u00e9n inclusi\u00f3ns de vanadio, a esmeralda presentar\u00e1 diferentes tonalidades de verde.\nAs esmeraldas talladas presentan un brillo moito m\u00e1is intenso e unha maior transparencia.\nLugares onde se atopa.\nA esmeralda \u00e9 un mineral de orixe magm\u00e1tica que acostuma formarse a temperaturas duns 800\u00a0\u00b0C. Fai presenza en pegmatitas, en xistos mic\u00e1ceos e especialmente en fil\u00f3ns hidrotermais de calcio.\nAt\u00f3panse esmeraldas de calidade en Colombia, onde a extracci\u00f3n deste mineral \u00e9 un dos motores de importancia dentro da econom\u00eda do pa\u00eds, no Brasil e en Zambia, onde as explotaci\u00f3ns son moito m\u00e1is modestas pero de onde se obte\u00f1en os exemplares m\u00e1is valorados.\nUsos da esmeralda.\nA esmeralda \u00e9 unha pedra preciosa moi apreciada polos coleccionistas e tam\u00e9n no mundo da xoier\u00eda por ser o \u00fanico mineral de cor verde que presenta un brillo v\u00edtreo intenso.\nA esmeralda sint\u00e9tica.\nA primeira esmeralda de laboratorio foi sintetizada por Jacques-Joseph Ebelmen no ano 1848 mesturando po de esmeralda con \u00e1cido b\u00f3rico. O resultado do experimento foi unha placa cuns pequenos cristais hexagonais de esmeralda.\nMoito se ten avanzado dende aquela \u00e9poca. Na actualidade cons\u00e9guense recrear esmeraldas dunha excelente perfecci\u00f3n. Estas esmeraldas son destinadas a satisfacer a demanda no mundo da xoier\u00eda e te\u00f1en, case sempre, un prezo m\u00e1is baixo que as naturais.\nOutros silicatos.\nO cuarzo, o feldespato e a mica son outros silicatos de importancia."}
{"id": "60754", "revid": "23204", "url": "https://gl.wikipedia.org/wiki?curid=60754", "title": "Premios Fotogramas de Prata", "text": "Os Fotogramas de Prata son uns premios que entrega a revista espa\u00f1ola de cine Fotogramas de maneira anual desde o ano 1994. Os premios \u00e1s pel\u00edculas -estranxeiras e nacionais- corren a cargo da cr\u00edtica especializada e os concedidos \u00f3s int\u00e9rpretes est\u00e1n elixidos polo p\u00fablico.\nCandidaturas.\n2006.\nMellor actriz de cine\nSemifinalistas: Lola Due\u00f1as, \"Volver\" e Ver\u00f3nica Echegui,\" Yo soy la Juani\"\nMellor actor de cine\nSemifinalistas: Ernesto Alterio, \"Los 2 lados de la cama\" e Eduard Fern\u00e1ndez, \"Ficci\u00f3\".\nMellor actriz de televisi\u00f3n\nSemifinalistas: Teresa Lozano, \"Mujeres\" e Diana Palaz\u00f3n, \"Hospital Central\"\nMellor actor de televisi\u00f3n \nSemifinalistas: Imanol Arias, \"Cu\u00e9ntame c\u00f3mo pas\u00f3\" e Jordi Rebell\u00f3n, \"Hospital Central\"\nMellor actriz de teatro\nSemifinalistas: Marta Angelat, \"Carnaval\" e N\u00faria Espert, \"Play Strindberg\".\nMellor actor de teatro\nSemifinalistas: Luis Merlo, \"Gorda\" e Alberto San Juan, \"Hamelin\"\n2005.\nMellor actriz de cine\nSemifinalistas: Ver\u00f3nica S\u00e1nchez \"El Calentito\" e Elsa Pataky \"Ninette\"\nMellor actor de cine\nSemifinalistas: Eduardo Noriega \"El m\u00e9todo\" e Santi Mill\u00e1n \"Amor idiota\"\nMellor actriz de televisi\u00f3n\nSemiinalistas: Ver\u00f3nica S\u00e1nchez \"Los Serrano\" e Patricia Vico \"Hospital Central\"\nMellor actor de televisi\u00f3n\nSemifinalistas: Luis Merlo e Fernando Tejero, \"Aqu\u00ed no hay quien viva\"\nMellor actriz de teatro\nSemifinalistas: Lolita Flores \"Ana en el Tr\u00f3pico\" e Olivia Molina \"El graduado\".\nMellor actor de teatro\nSemifinalistas: Guillermo Toledo e Alberto San Juan, \"Hamelin\".\n2004.\nSemifinalistas: Eduard Fern\u00e1ndez, Cosas que hacen que la vida valga la pena e Gael Garc\u00eda Bernal, La mala educaci\u00f3n\nSemifinalistas: Pen\u00e9lope Cruz, No te muevas e Marisa Paredes, Fr\u00edo Sol de invierno.\nSemifinalistas: Imanol Arias, Cu\u00e9ntame c\u00f3mo pas\u00f3 e Antonio Resines, Los Serrano\nSemifinalistas: Amparo Bar\u00f3, 7 vidas e Ana Duato, Cu\u00e9ntame c\u00f3mo pas\u00f3\nSemifinalistas: Josep Maria Flotats, La cena e Carlos Hip\u00f3lito, El m\u00e9todo Gr\u00f6nholm.\nSemifinalistas: Ana Bel\u00e9n, Diatriba de amor contra un hombre sentado e Cristina Marcos, El m\u00e9todo Gr\u00f6nholm\n2003.\nSemifinalistas: Ariadna Gil, Soldados de Salamina e Natalia Verbeke, D\u00edas de f\u00fatbol.\nSemifinalistas: Juan Jos\u00e9 Ballesta, Planta 4\u00aa e Jos\u00e9 Coronado, La vida mancha.\nSemifinalistas: Mar\u00eda Galiana, Cu\u00e9ntame c\u00f3mo pas\u00f3 e Julia Guti\u00e9rrez Caba, Los Serrano.\nSemifinalistas: Jes\u00fas Bonilla, Los Serrano e Luis Merlo, Aqu\u00ed no hay quien viva.\nSemifinalistas: Charo L\u00f3pez, Las memorias de Sarah Bernhardt e Concha Velasco, In\u00e9s desabrochada.\nSemifinalistas: Juan Echanove, El precio e Emilio Guti\u00e9rrez Caba, Las memorias de Sarah Bernhardt.\n2002.\nSemifinalistas: Sancho Gracia, 800 balas e Antonio Resines, X.\nSemifinalistas: Lolita Flores, \"Rencor\" e Natalia Verbeke, \"El otro lado de la cama\".\nSemifinalistas: Adolfo Fern\u00e1ndez, Polic\u00edas, en el coraz\u00f3n de la calle e Sergi Mateu, Hospital Central.\nSemifinalistas: Alicia Borrachero, Periodistas e M\u00f3nica Cruz, Un paso adelante.\nSemifinalistas: Mingo R\u00e0fols, Macbeth e Jos\u00e9 Sancho, Enrique IV.\nSemifinalistas: Ana Bel\u00e9n, Defensa de dama e Cristina Marcos, \u00a1Se quieren!.\nFotogramas de Plata de Honor\n2001.\nSemifinalistas: Marisa Paredes, El espinazo del diablo/Salvajes e Leonor Watling, La espalda de Dios/Son de mar.\nSemifinalistas: Eduard Fern\u00e1ndez, Faust 5.0/Son de mar/La voz de su amo e Jorge Sanz, Clara y Elena/I Love You Baby/Sin verg\u00fcenza/Tuno negro.\nSemifinalistas: M\u00f2nica Glaenzel, Plats bruts e Blanca Portillo, 7 vidas.\nSemifinalistas: Jordi S\u00e0nchez, Plats bruts e Guillermo Toledo, 7 vidas.\nSemifinalistas: Laia Marull, Lul\u00fa/La Mare Coratge i els seus fills e Blanca Portillo, Madre, el drama padre.\nSemifinalistas: Carlos Hip\u00f3lito, Historia de un caballo e Helio Pedregal, Panorama desde el puente.\n2000.\nMellor actor de cine\nSemifinalistas: Pablo Carbonell, Obra maestra e Juan Luis Galiardo, Adi\u00f3s con el coraz\u00f3n.\nMellor actriz de cine \nSemifinalistas: Ana Fern\u00e1ndez, S\u00e9 qui\u00e9n eres/You're the One (una historia de entonces) e Adriana Ozores, Ataque verbal/P\u00eddele cuentas al Rey/Plenilunio.\nMellor actor de televisi\u00f3n\nSemifinalistas: Daniel Guzm\u00e1n, Polic\u00edas, en el coraz\u00f3n de la calle e Fernando Valverde, El comisario.\nMellor actriz de televisi\u00f3n\nSemifinalistas: Anna Maria Barbany, Plats bruts e B\u00e1rbara Goenaga, El grupo.\nMellor actor de teatro\nSemifinalistas: Gin\u00e9s Garc\u00eda Mill\u00e1n, Don Juan Tenorio e Raphael, Jeckyll &amp; Hyde.\nMellor actriz de teatro\nSemifinalistas: Vicky Pe\u00f1a, A Little Night Music e Marta Ribera, Jeckyll &amp; Hyde.\n1999.\nSemifinalistas: Pen\u00e9lope Cruz, Hi-Lo Country/Lluvia en los zapatos/Todo sobre mi madre/Volav\u00e9runt e Marisa Paredes, El coronel no tiene qui\u00e9n le escriba/Todo sobre mi madre.\nSemifinalistas: Juan Diego Botto, Novios/Sobrevivir\u00e9 e Eduardo Noriega, La fuente amarilla/Nadie conoce a nadie.\nSemifinalistas: Ana Bel\u00e9n, Petra Delicado e Mar\u00eda Pujalte, Periodistas.\nSemifinalistas: Toni Cant\u00f3, 7 vidas e Pep\u00f3n Nieto, Periodistas.\nSemifinalistas: Anna Lizaran, La nit de les tr\u00edbades/Tot esperant Godot y Clara Sanch\u00eds, El lector por horas.\nSemifinalistas: Ramon Fontser\u00e8, Daaal\u00ed e Emilio Guti\u00e9rrez Caba, La mujer de negro.\n1998.\nSemifinalistas: Fernando Fern\u00e1n G\u00f3mez, El abuelo e Fele Mart\u00ednez, Los amantes del C\u00edrculo Polar.\nSemifinalistas: Neus Asensi, La ni\u00f1a de tus ojos/Torrente, el brazo tonto de la ley e Ingrid Rubio, El faro del sur.\nSemifinalistas: Andr\u00e9s Pajares, T\u00edo Willy e Miguel Rell\u00e1n, Compa\u00f1eros.\nSemifinalistas: Lydia Bosch, M\u00e9dico de familia e Mar\u00eda Pujalte, Periodistas.\nSemifinalistas: Pere Ponce, El hombre elefante e Josep Mar\u00eda Pou, Arte.\nSemifinalistas: Silvia Mars\u00f3, Do\u00f1a Rosita la soltera e Emma Vilarasau, Paraules encadenades.\n1997.\nSemifinalistas: Pen\u00e9lope Cruz, Abre los ojos/El amor perjudica seriamente la salud/Carne tr\u00e9mula/Por amor, s\u00f3lo por amor e Ver\u00f3nica Forqu\u00e9, \u00bfDe qu\u00e9 se r\u00eden las mujeres?/El tiempo de la felicidad.\nSemifinalistas: Juanjo Puigcorb\u00e9, Al l\u00edmite/El amor perjudica seriamente la salud/Coraz\u00f3n loco/El dedo en la llaga/Los de enfrente/Mirada l\u00edquida/No se puede tener todo/Suerte e Eusebio Poncela, Mart\u00edn (Hache).\nSemifinalistas: Silvia Abascal, Hostal Royal Manzanares e Ana Duato, M\u00e9dico de familia/Querido maestro.\nSemifinalistas: Arturo Fern\u00e1ndez, La casa de los l\u00edos e Alfredo Landa, En plena forma.\nSemifinalistas: Pilar Bardem, Pelo de Tormenta y Paloma San Basilio, El hombre de La Mancha.\nSemifinalistas: Pepe Rubianes, /Rubianes solamente e Ra\u00fal Sender, La venganza de Don Mendo.\n1996.\nSemifinalistas: Carlos Fuentes, La Celestina/Taxi, Fele Mart\u00ednez, Tesis e Andr\u00e9s Pajares, Bwana.\nSemifinalistas: Mar\u00eda Barranco, Bwana, Ariadna Gil, Libertarias/Malena es un nombre de tango/Mec\u00e1nicas celestes e Ingrid Rubio, M\u00e1s all\u00e1 del jard\u00edn/M\u00e1s que amor, frenes\u00ed/Taxi.\nSemifinalistas: Jordi Dauder, Nissaga de poder, Carlos Iglesias, Esta noche cruzamos el Mississippi e Jos\u00e9 Sacrist\u00e1n, \u00c9ste es mi barrio.\nSemifinalistas: Lydia Bosch, M\u00e9dico de familia, Paca Gabald\u00f3n, El S\u00faper e Lina Morgan, Hostal Royal Manzanares.\nSemifinalistas: Carlos Hip\u00f3lito, El mis\u00e1ntropo, Els Joglars, Ub\u00fa President e Francesc Orella, \u00c0ngels a Am\u00e8rica.\nSemifinalistas: Concha Cuetos, Rebeld\u00eda, Jeannine Mestre, Kvetch y Mar\u00eda Jes\u00fas Vald\u00e9s, Una noche con los cl\u00e1sicos/Tres mujeres altas.\n1995.\nSemifinalistas: Pilar Bardem, Cuernos de mujer/Hermana, \u00bfpero qu\u00e9 has hecho?/Nadie hablar\u00e1 de nosotras cuando hayamos muerto/S\u00e1lvate si puedes/Siete mil d\u00edas juntos e Mar\u00eda Barranco, Boca a boca/Cuernos de mujer/El palomo cojo/S\u00e1lvate si puedes/El seductor.\nSemifinalistas: Juan Diego Botto, Historias del Kronen e Juan Echanove, Una casa en las afueras/La flor de mi secreto/Suspiros de Espa\u00f1a (y Portugal).\nSemifinalistas: Anabel Alonso G\u00f3mez, \"Los ladrones van a la oficina\" e Concha Cuetos, \"Farmacia de guardia\".\nSemifinalistas: Carlos Larra\u00f1aga, Farmacia de guardia e Joan Massotkleiner, Secrets de fam\u00edlia.\nSemifinalistas: Mary Carrillo, Hora de visita e Vicky Pe\u00f1a, Sweeney Todd.\n1993.\nSemifinalistas (2a ronda): Carmen Maura, Sombras en una batalla y Mercedes Sampietro, El p\u00e1jaro de la felicidad.\nSemifinalistas (1a ronda): Mar\u00eda Barranco, La ardilla roja/Rosa Rosae, \u00c1ngela Molina, Mal de amores, Marisa Paredes, Tierno verano de lujurias y azoteas, Rosa Maria Sard\u00e0, La febre d'or e Maribel Verd\u00fa, Tres palabras.\nSemifinalistas (2a ronda): Imanol Arias, Intruso y \u00c0lex Casanovas, La febre d'or/Kika.\nSemifinalistas (1a ronda): Gabino Diego, Tierno verano de lujurias y azoteas, Fernando Guill\u00e9n, La febre d'or, Nancho Novo, La ardilla roja, Jorge Sanz, \u00bfPor qu\u00e9 lo llaman amor cuando quieren decir sexo? e Antonio Valero, Intruso.\nSemifinalistas (2a ronda): Lloll Bertran, La Lloll y M\u00f3nica Randall, Una gloria nacional.\nSemifinalistas (1a ronda): Neus Asensi, Habitaci\u00f3n 503, Lydia Bosch, Lleno, por favor, \u00c0ngels Gonyalons, I ara qu\u00e8, X\u00e8nia?, Chus Lampreave, \u00bfDe parte de qui\u00e9n? e Mar\u00eda Luisa San Jos\u00e9, Habitaci\u00f3n 503.\nSemifinalistas (2a ronda): Antonio Resines, Los ladrones van a la oficina y Fernando Valverde, Para Elisa.\nSemifinalistas (1a ronda): Miguel Rell\u00e1n, Buscavidas, Juan Luis Galiardo, Una gloria nacional, Jos\u00e9 Luis L\u00f3pez V\u00e1zquez, Los ladrones van a la oficina, Arturo Fern\u00e1ndez, Truhanes e Ovidi Montllor, Truhanes.\nSemifinalistas (2a ronda): Javier Gurruchaga, Golfus de Roma y Amparo Soler Leal, Amanda.\nSemifinalistas (1a ronda): Abel Folk, Un tranv\u00eda llamado deseo/El ver\u00ed del teatre, Marisa de Leza, La loba, Sergi Mateu, El ver\u00ed del teatre, Mag\u00fci Mira, La se\u00f1orita Julia e Victoria Vera, Tristana.\n1992.\nSemifinalistas: Ic\u00edar Bolla\u00edn, Un paraguas para tres/Sublet e Assumpta Serna, El maestro de esgrima.\nSemifinalistas: Carmelo G\u00f3mez, Despu\u00e9s del sue\u00f1o/Vacas e Alfredo Landa, Aqu\u00ed qui\u00e9n no corre, \u00a1vuela/Marcelino pan y vino/La Marrana.\nSemifinalistas: Miriam D\u00edaz Aroca, Un, dos, tres... responda otra vez e Concha Velasco, Querida Concha/Queridos padres.\nSemifinalistas: \u00c1ngel Gar\u00f3, De t\u00fa a t\u00fa/Un, dos, tres... responda otra vez e Ferran Ra\u00f1\u00e9, Quico.\nSemifinalistas: \u00c0lex Casanovas, El temps i els Conway e Dagoll Dagom, Flor de nit.\n1987.\nSemifinalistas: Ver\u00f3nica Forqu\u00e9, Madrid/Moros y cristianos/El orden c\u00f3mico/La vida alegre e Maribel Verd\u00fa, La estanquera de Vallecas.\nSemifinalistas: Eusebio Poncela, La ley del deseo e Miguel Rell\u00e1n, El bosque animado/Cara de acelga/La vida alegre.\nSemifinalistas: Charo L\u00f3pez, Clase media e Maribel Verd\u00fa, Vida privada.\nSemifinalistas: Silvia Munt, La filla del carmes\u00ed/Ondina e Juanjo Puigcorb\u00e9, Lorenzaccio."}
{"id": "60755", "revid": "25871", "url": "https://gl.wikipedia.org/wiki?curid=60755", "title": "Juan Carre\u00f1o de Miranda", "text": "Juan Carre\u00f1o de Miranda (1614 \u2013 1685) foi un pintor espa\u00f1ol do per\u00edodo barroco, considerado o m\u00e1is conspicuo representante da Escola de Madrid.\nBiograf\u00eda.\nCarre\u00f1o naceu en Avil\u00e9s o 25 de marzo de 1614 no seo dunha familia fidalga asturiana, a\u00ednda que seu pai, que ti\u00f1a o mesmo nome era pintor. Trasladado a Madrid en 1625, realizou o seu aprendizado pict\u00f3rico nos talleres de Pedro de las Cuevas e de Bartolom\u00e9 Rom\u00e1n. Amigo do tam\u00e9n pintor Francisco Rizi, como el dedicouse a traballar para igrexas e conventos, obra que devela a influencia dos grandes mestres flamengos: Rubens e van Dyck.\nAnos m\u00e1is tarde, c\u00f3idase que a instancia de Vel\u00e1zquez, entrou a servizo do pazo real. No ano 1669 \u00e9 nomeado pintor do Rei, unha vez falecido Del Mazo, e dous anos m\u00e1is tarde, en 1671, \u00e9 xa pintor de C\u00e1mara do derradeiro monarca da Casa de Habsburgo, Carlos II. Carre\u00f1o faleceu en Madrid o d\u00eda 3 de outubro de 1685.\nEstilo.\nCarre\u00f1o mostra no seu estilo caracter\u00edsticas velazque\u00f1as, mais nalgunha das s\u00faas obras mesmo revela influencias de pintores estranxeiros como van Dyck. Cultivou especialmente o retrato, no que realizou elegantes composici\u00f3ns, e, como foi nota distintiva da pintura espa\u00f1ola, a tem\u00e1tica relixiosa foi moi importante no seu labor.\nEntre os seus disc\u00edpulos m\u00e1is co\u00f1ecidos figura Pedro Ru\u00edz Gonz\u00e1lez."}
{"id": "60756", "revid": "98629", "url": "https://gl.wikipedia.org/wiki?curid=60756", "title": "Nirvana", "text": "O nirvana \u00e9 o estado que resulta da extinci\u00f3n dos desexos, e da eliminaci\u00f3n da conciencia de ser un individuo, que se alcanza mediante a meditaci\u00f3n e a iluminaci\u00f3n.\nEtimolox\u00eda.\nProv\u00e9n do termo s\u00e1nscrito \"nirv\u0101\u1e47a\" (\u0928\u093f\u0930\u094d\u0935\u093e\u0923), que significa literalmente extinci\u00f3n, sopro (dunha l\u00e1mpada).\nO concepto de Nirvana, a\u00ednda que hoxe en d\u00eda adoita situarse nun contexto puramente budista, en realidade prob\u00e9n das tradici\u00f3ns i\u00f3guicas Sramanas cuxo orixe se remonta, cando menos, aos primeiros s\u00e9culos do primeiro milenio antes de Cristo.\nNoutros idiomas dise:\nDefinici\u00f3n.\nNo contexto relixioso, este termo pasa a aplicarse nas relixi\u00f3ns xurdidas na India como o hindu\u00edsmo, budismo, xainismo, para indicar un estado de cesamento da actividade mental corrente e que significar\u00e1 unha liberaci\u00f3n espiritual. Dependendo de cada contexto relixioso, o nirvana ten diferentes implicaci\u00f3ns. As d\u00faas relixi\u00f3ns m\u00e1is importantes respecto da s\u00faa influencia en Occidente son a hindu\u00edsta e a budista (predicada por Siddh\u0101rtha Gautama Buda).\nEn todas estas relixi\u00f3ns ten connotaci\u00f3ns de quietude, serenidade e paz, e a persoa que experimenta o nirvana comp\u00e1rase a un lume que se apaga ao se extinguir o combustible. En todas elas tam\u00e9n este combustible ser\u00eda a falsa idea do Eu, que causa (e \u00e9 causada por) o desexo, a necesidade, a conciencia, o nacemento, a morte, a cobiza, o odio, a confusi\u00f3n, a ignorancia. Ent\u00f3n o nirvana non ser\u00eda un sitio nin un estado, sen\u00f3n unha verdade absoluta que debe ser experimentada.\nComo non se pode definir o nirvana con palabras, ad\u00f3itase delimitar polo que non \u00e9:\nSegundo Erwin Schroedinger, Premio Nobel de F\u00edsica no ano 1933, \"O Nirvana \u00e9 un estado de puro co\u00f1ecemento beat\u00edfico... Non ten nada que ver co individuo, o ego, ou a s\u00faa ficticia separaci\u00f3n\".\nO nirvana no hindu\u00edsmo.\nO nirvana (en s\u00e1nscrito, extinci\u00f3n), \u00e9 o estado transcendente libre de sufrimento e da existencia fenom\u00e9nica individual; \u00e9 a experiencia relixiosa m\u00e1is identificada co budismo. A palabra procede dun verbo que significa arrefriarse ou apagarse, como o final dunha candea. A connotaci\u00f3n \u00e9 que s\u00f3 no nirvana est\u00e1n extinguidas as chamas da luxuria, o odio, a cobiza e a ignorancia. En estado de nirvana rompe o ciclo da transmigraci\u00f3n, que doutro xeito ser\u00eda eterno. A s\u00faa natureza foi moi debatida polo pensamento occidental, no que alg\u00fans dos seus investigadores soste\u00f1en que implica unha total aniquilaci\u00f3n a\u00ednda que outros o interpretan como beatitude eterna. Ambos os puntos de vista son problem\u00e1ticos, xa que o nirvana \u00e9 indescritible e s\u00f3 pode co\u00f1ecerse desde a s\u00faa experiencia.\nNo hindu\u00edsmo f\u00e1lase da uni\u00f3n co absoluto (Brahman), a\u00ednda que o nirvana apunta a un mesmo suceso de paz interior, non se debe considerar exactamente coas mesmas consecuencias que no budismo, xa que de feito o budismo redefiniu o concepto de nirvana segundo os seus propios postulados. Cada unha xa que logo ten o seu propio marco relixioso.\nO hindu\u00edsmo utiliza o termo nirvana no seu contexto de \"Moksha\" (liberaci\u00f3n do \"samsara\" ou do ciclo de nacementos e mortes repetidos), no que a alma ou \"\u0101tm\u0101n\" fundirase coa divindade ou o absoluto. Esta liberaci\u00f3n \u00e9 xa que logo unha fusi\u00f3n da alma coa divindade.\n\u00c1 s\u00faa vez dentro do hindu\u00edsmo este concepto de liberaci\u00f3n \u00e9 concibido de xeito diferente polas distintas escolas \"(d\u00e1r\u015banas)\" hind\u00fas. Os vaishnavas (vishnu\u00edtas, ou devotos do deus Vishnu) consideran que \"moksha\" non implica a fusi\u00f3n monista da alma dentro de Deus, sen\u00f3n a aceptaci\u00f3n da alma para servilo. Por iso no vaishnavismo non se desexa realmente abandonar a reencarnaci\u00f3n, sen\u00f3n servir a Deus, a\u00ednda que sexa sufrindo neste mundo lonxe del. No xainismo moksha \u00e9 o mesmo que nirvana.\nO nirvana no budismo.\nO Buda redefiniu a consecuci\u00f3n do nirvana presente no hindu\u00edsmo mediante un proceso de meditaci\u00f3n no que se analiza o corpo e a mente como carentes dunha individualidade intr\u00ednseca. Nese proceso existe unha baleiro de individualidade \"(sunyata)\" de todo o presente no corpo e mente do suxeito. Esta falta dunha individualidade \u00e9 tam\u00e9n com\u00fan en todos os fen\u00f3menos do universo.\nDo mesmo xeito que no hindu\u00edsmo, a realizaci\u00f3n do nirvana budista implica a liberaci\u00f3n definitiva do sufrimento de existir ou dos diferentes estados de reencarnaci\u00f3n aos que todos os seres est\u00e1n suxeitos. Pero no budismo esta idea ser\u00e1 levada ata as s\u00faas \u00faltimas consecuencias. A diferenza no contexto hindu\u00edsta \u00e9 que isto ocorre pola uni\u00f3n a un absoluto (Brahman) a semellanza do que exp\u00f3n a m\u00edstica das relixi\u00f3ns te\u00edstas occidentais.\nA afirmaci\u00f3n de que o budismo considera o nirvana como o oposto ao \"samsara\" (o mundo tal como o vivimos agora) non \u00e9 doutrinalmente correcta, tendo en conta que deuses e homes est\u00e1n suxeitos ao \"karma\" e Buda expresou a liberaci\u00f3n final de deuses e homes no medio do mundo dos fen\u00f3menos. Polo tanto, distanciouse dese estado de absorci\u00f3n na divindade ou uni\u00f3n a un absoluto como v\u00eda de liberaci\u00f3n definitiva tal como estaba presente no hindu\u00edsmo. \"?unyata\" \u00e9 xa que logo a natureza final da realidade segundo o budismo e que Buda aplicou a calquera estado de conciencia e existencia concibibles. No budismo tam\u00e9n aparece a idea de \"parinirv\u0101\u1e47a\" ou extinci\u00f3n definitiva tras a morte.\nO budismo \"mah\u0101y\u0101na\" de Asia Oriental entende o nirvana non como un obxectivo externo sen\u00f3n como o encontro coa natureza m\u00e1is profunda dun mesmo, que s\u00f3 necesita ser reco\u00f1ecida. Ref\u00edrense a el como irmandade budista, condici\u00f3n intr\u00ednseca, e baleiro.\nV\u00e9xase tam\u00e9n.\nBibliograf\u00eda.\nEn castel\u00e1n:"}
{"id": "60758", "revid": "5863", "url": "https://gl.wikipedia.org/wiki?curid=60758", "title": "Luis Trist\u00e1n", "text": "Luis Trist\u00e1n de Escamilla, nado en 1585 e finado en 1624, foi un pintor espa\u00f1ol, o principal dos disc\u00edpulos de El Greco. \u00c9 co\u00f1ecido habitualmente como Luis Trist\u00e1n e, incluso, \u00e1s veces como simplemente Trist\u00e1n.\nTraxectoria.\nTrist\u00e1n naceu na mesma cidade de Toledo no ano 1585. Formou parte do taller de El Greco entre 1603 e 1606. Nos anos seguintes viaxou a Italia, onde estivo at\u00e9 1613, independiz\u00e1ndose posteriormente. O seu primeiro contrato co\u00f1ecido \u00e9 do ano 1613. Poucos anos despois faleceu o 7 de decembro de 1624.\nEstilo.\nC\u00f3idase que Trist\u00e1n realizou copias de cadros de El Greco, que figuran asinados polo mestre, pero o seu estilo, a pesar de ser considerado como o disc\u00edpulo m\u00e1is importante, \u00e9 diferente, pois mostra tipos m\u00e1is realista, con uso de t\u00e9cnicas claroscuras que aproximan a obra de Luis Trist\u00e1n \u00e1 doutros pintores de comezos do s\u00e9culo XVII, influenciados polo tenebrismo."}
{"id": "60759", "revid": "98629", "url": "https://gl.wikipedia.org/wiki?curid=60759", "title": "Dereitos humanos", "text": "Os dereitos humanos son aquelas liberdades e dereitos b\u00e1sicos que, de acordo con diversas filosof\u00edas ou fundamentaci\u00f3ns, toda persoa pos\u00fae polo mero feito da s\u00faa condici\u00f3n humana a garant\u00eda dunha vida digna; independentemente de cal sexa o Dereito positivo vixente e de factores particulares como o seu status, etnia ou nacionalidade. Dende un punto de vista m\u00e1is relacional, defin\u00edronse como as condici\u00f3ns que permiten crear unha relaci\u00f3n integrada entre a persoa e a sociedade, que permita aos individuos ser persoas, identific\u00e1ndose consigo mesmos e cos outros .\nEstes dereitos, habitualmente, def\u00ednense como inherentes \u00e1 persoa, irrevogables e inalienables, o que implica que non poden transmitirse, transferirse ou renunciar a eles: ningu\u00e9n, por exemplo, pode venderse como escravo. Por definici\u00f3n, este concepto de dereitos humanos \u00e9 universal e igualitario, e incompatible cos sistemas baseados na superioridade dunha casta, raza, pobo, grupo ou clase social determinado .\nNon obstante, toda decisi\u00f3n sobre que dereitos son humanos implica asumir unha posici\u00f3n respecto a que \u00e9 Dereito e, impl\u00edcita ou explicitamente, sobre que \u00e9 o humano. Moitas violaci\u00f3ns ou limitaci\u00f3ns de dereitos humanos der\u00edvanse de concepci\u00f3ns restritivas e exclu\u00edntes da \"Humanidade\".\nOs dereitos humanos, normalmente, div\u00eddense en d\u00faas categor\u00edas: dereitos positivos e dereitos negativos. Os dereitos negativos poden ser expresados como un dereito positivo, pero non \u00e1 viceversa. Por exemplo, o dereito dun beb\u00e9 a ter pais e que o coiden, asumindo que \u00e9 un dereito humano, s\u00f3 pode ser expresado positivamente. Outra clasificaci\u00f3n amplamente estendida \u00e9 a que ordena os dereitos humanos en tres ou m\u00e1is xeraci\u00f3ns.\nLegalmente, os dereitos humanos def\u00ednense no Dereito interno de numerosos Estados e nos tratados internacionais. Para moitos, ademais, a doutrina dos dereitos humanos est\u00e9ndese m\u00e1is al\u00f3 do Dereito e conforma unha base \u00e9tica e moral que debe fundamentar a regulaci\u00f3n da orde xeopol\u00edtica contempor\u00e1nea. Pero a validez, contido e incluso a existencia dos dereitos humanos son obxecto dun permanente debate no \u00e1mbito da filosof\u00eda e as ciencias pol\u00edticas. Segundo que tipo de concepci\u00f3n se te\u00f1a sobre o Dereito, como iusnaturalista, iusracionalista, iuspositivista, vinculada ao realismo xur\u00eddico ou ao dualismo xur\u00eddico, entre outros, a categor\u00eda conceptual de dereitos humanos pode considerarse divina, observable na natureza, accesible a trav\u00e9s da raz\u00f3n, determinada polos contextos nas moitas maneiras que \u00e9 posible entender a Historia, unha s\u00edntese de ideas destas ou outras posici\u00f3ns ideol\u00f3xicas e filos\u00f3ficas ou un mero concepto inexistente e sen validez.\nOrixe cultural.\nExiste un importante debate sobre a orixe cultural dos dereitos humanos. Xeralmente consid\u00e9rase que te\u00f1en a s\u00faa ra\u00edz na cultura occidental moderna, pero existen polo menos d\u00faas posturas principais m\u00e1is . Alg\u00fans afirman que t\u00f3dalas culturas pos\u00faen visi\u00f3ns de dignidade que se plasman na forma de dereitos humanos, e fan referencia a proclamaci\u00f3ns como a Carta de Mand\u00e9n, de 1222, declaraci\u00f3n fundacional do Imperio de Mal\u00ed. Non obstante, nin en xapon\u00e9s nin en s\u00e1nscrito cl\u00e1sico , por exemplo, existiu o termo \"dereito\" ata que se produciron contactos coa cultura occidental, xa que estas culturas puxeron tradicionalmente o acento nos deberes. Existe tam\u00e9n quen considera que Occidente non creou a idea nin o concepto de dereitos humanos, a\u00ednda que si un xeito concreto de sistematizalos, unha discusi\u00f3n progresiva e o proxecto dunha filosof\u00eda dos dereitos humanos .\nAs teor\u00edas que defenden o universalismo dos dereitos humanos ad\u00f3itanse contrapo\u00f1er ao relativismo cultural, que afirma a validez de t\u00f3dolos sistemas culturais e a imposibilidade de calquera valoraci\u00f3n absoluta desde un marco externo, que neste caso ser\u00edan os dereitos humanos universais. Entre estas d\u00faas posturas extremas sit\u00faase unha ampla gama de posici\u00f3ns intermedias. Moitas declaraci\u00f3ns de dereitos humanos emitidas por organizaci\u00f3ns internacionais rexionais po\u00f1en un acento maior ou menor no aspecto cultural e dan m\u00e1is importancia a determinados dereitos de acordo coa s\u00faa traxectoria hist\u00f3rica. A Organizaci\u00f3n para a Unidade Africana, por exemplo, proclamou en 1981 a Carta Africana de Dereitos Humanos e dos Pobos, que recoll\u00eda principios da Declaraci\u00f3n Universal de 1948 e engad\u00eda outros que tradicionalmente se negaran en \u00c1frica, como o dereito de libre determinaci\u00f3n ou o deber dos Estados de eliminar t\u00f3dalas formas de explotaci\u00f3n econ\u00f3mica estranxeira. M\u00e1is tarde, os Estados africanos que acordaron a Declaraci\u00f3n de Tunes, o 6 de novembro de 1992, afirmaron que non se pode prescribir un modelo determinado a nivel universal, xa que non se poden desatender as realidades hist\u00f3ricas e culturais de cada naci\u00f3n e as tradici\u00f3ns, normas e valores de cada pobo . Nunha li\u00f1a similar pron\u00fancianse a Declaraci\u00f3n de Bangkok, emitida por pa\u00edses asi\u00e1ticos o 23 de abril de 1993, e na Declaraci\u00f3n do Cairo, asinada pola Organizaci\u00f3n da Conferencia Isl\u00e1mica o 5 de agosto de 1990.\nTam\u00e9n a visi\u00f3n occidental-capitalista dos dereitos humanos, centrada nos dereitos civ\u00eds e pol\u00edticos, op\u00faxose a mi\u00fado durante a guerra fr\u00eda, destacablemente no seo das Naci\u00f3ns Unidas, \u00e1 do bloque socialista, que privilexiaba os dereitos econ\u00f3micos, sociais e culturais e a satisfacci\u00f3n das necesidades elementais.\nEvoluci\u00f3n hist\u00f3rica.\nMoitos fil\u00f3sofos do dereito e historiadores do Dereito consideran que non se pode falar de dereitos humanos ata a \u00e9poca moderna en Occidente. Ata ese momento, as normas da comunidade, concibidas en relaci\u00f3n coa orde c\u00f3smica, non deixaban espazo para o ser humano como suxeito singular , concib\u00edndose o dereito primariamente como a orde obxectiva da sociedade. A sociedade estamental ten o seu centro en grupos como a familia, a li\u00f1axe ou as corporaci\u00f3ns profesionais ou laborais , o que ven significar que non se conciben facultades propias do ser humano como tal. Pola contra, ent\u00e9ndese que toda facultade atribu\u00edble ao individuo deriva dun dobre \"status\": o do suxeito no seo da familia e o desta na sociedade. F\u00f3ra do \"status\" non hai dereitos .\nA existencia dos dereitos subxectivos, tal e como se pensan na actualidade, foi obxecto de debate durante os s\u00e9culos XVI, XVII e XVIII , o que \u00e9 relevante porque ad\u00f3itase dicir que os dereitos humanos son produto da afirmaci\u00f3n progresiva da individualidade e que, de acordo con iso, a idea de dereitos do home apareceu por primeira vez durante a loita burguesa contra o sistema do Antigo R\u00e9xime. Sendo esta a consideraci\u00f3n m\u00e1is estendida, outros autores consideran que os dereitos humanos son unha constante na Historia e afunden as s\u00faas ra\u00edces no mundo cl\u00e1sico e tam\u00e9n que a s\u00faa orixe at\u00f3pase na afirmaci\u00f3n do cristianismo da dignidade moral do home en tanto que \u00e9 persoa .\nAntecedentes remotos.\nUn dos documentos m\u00e1is antigos que se relacionou cos dereitos humanos \u00e9 o Cilindro de Ciro, que cont\u00e9n unha declaraci\u00f3n do rei persa Ciro o Grande tras a s\u00faa conquista de Babilonia no ano 539 a.C.. Foi descuberto en 1879 e a ONU traduciuno en 1971 a todos os seus idiomas oficiais. Pode enmarcarse nunha tradici\u00f3n mesopot\u00e1mica centrada na figura do rei xusto, cuxo primeiro exemplo co\u00f1ecido \u00e9 o rei Urukagina, de Lagash, que reinou durante o s\u00e9culo XXIV adC, e onde cabe destacar tam\u00e9n Hammurabi de Babilonia e o seu famoso C\u00f3digo, que data do s\u00e9culo XVIII adC. Por\u00e9n o Cilindro de Ciro presenta caracter\u00edsticas novas, especialmente no relativo \u00e1 relixi\u00f3n. Foi valorado positivamente polo seu sentido humanista e incluso foi descrito como a primeira declaraci\u00f3n de dereitos humanos . Numerosos historiadores, non obstante, consideran o termo alleo a ese contexto hist\u00f3rico.\nDocumentos moi posteriores, como a Carta Magna inglesa, de 1215, e a mandinga Carta de Mand\u00e9n, de 1222, asoci\u00e1ronse tam\u00e9n aos dereitos humanos. En contra desta idea, Jos\u00e9 Ram\u00f3n Narv\u00e1ez Hern\u00e1ndez afirma que a Carta Magna non pode considerarse unha declaraci\u00f3n de dereitos humanos, xa que nesta \u00e9poca existen dereitos pero s\u00f3 entre iguais, e non con car\u00e1cter universal : non se predica a igualdade formal de t\u00f3dolos seres humanos. O mesmo suced\u00eda no Imperio de Mal\u00ed, cuxa constituci\u00f3n oral, a Kouroukan Fouga, reflicte como a poboaci\u00f3n se estruturaba segundo a s\u00faa tribo de orixe. Estas consideraci\u00f3ns son extrapolables a documentos como a \"Goldone Bulle\" de Andreas II en Hungr\u00eda en 1222; a \"Confirmatio fororum et libertartum\" de 1283 e o \"Privilexio da Uni\u00f3n\" de 1287, da Coroa de Arag\u00f3n ambos; as \"Bayerische Freiheitsbriefe und Landesfreiheitserkl\u00e4rungen\" desde 1311 ou a \"Joyeuse Entr\u00e9e\" de Brabante de 1356. En todos estes casos, os dereitos e liberdades reco\u00f1ecidos pertencen ao \u00e1mbito dos pactos entre o monarca e os estamentos do reino : non se trata, en suma, de dereitos humanos; sen\u00f3n de dereitos corporativos ou privilexios.\nSociedade grecorromana.\nNa Grecia antiga en ning\u00fan momento se chegou a constru\u00edr unha noci\u00f3n de dignidade humana fronte \u00e1 comunidade que se puidese articular en forma de dereitos, sen\u00f3n que se entendeu que as persoas pertenc\u00edan \u00e1 sociedade como partes dun todo e eran os fins desta os que prevalec\u00edan. A \u00fanica oposici\u00f3n \u00e1 tiran\u00eda sustent\u00e1base na apelaci\u00f3n \u00e1 Lei divina como oposta \u00e1 norma, como am\u00f3sase no mito de Ant\u00edgona, plasmado por S\u00f3focles na obra tr\u00e1xica do mesmo nome.\nA sociedade grega divid\u00edase en tres grupos principais: os cidad\u00e1ns, os metecos ou estranxeiros e os escravos. A escravitude se consideraba natural, como reflicte a afirmaci\u00f3n de Arist\u00f3teles, para quen \"\u00e9 evidente que os uns son naturalmente libres e os outros naturalmente escravos; e que para estes \u00faltimos \u00e9 a escravitude tan \u00fatil como xusta\". A organizaci\u00f3n pol\u00edtica se estruturaba en polis ou cidades-estado: para os gregos, a sociedade era unha consecuencia necesaria da natureza humana. Neste contexto, as teor\u00edas pol\u00edticas de Plat\u00f3n e Arist\u00f3teles fixeron un grande fincap\u00e9 no concepto de ben com\u00fan. Para Plat\u00f3n, agrupados os homes en sociedade, esta se configura en polis, cuxo ben com\u00fan sobreponse ao ben particular dos individuos que o compo\u00f1en. A xustiza, \u00e1 s\u00faa vez, \u00e9 a salvagarda do ben com\u00fan, e se expresa a trav\u00e9s das leis, que son os instrumentos que permiten a consecuci\u00f3n do ben colectivo e individual. Por\u00e9n, no seu af\u00e1n por acadar unha sociedade perfecta, Plat\u00f3n chegou a recomendar dar morte as beb\u00e9s deformes ou esmirrados, e matar ou desterrar aos insoci\u00e1beis.\nArist\u00f3teles tam\u00e9n consideraba que o home era un ser social e que non pod\u00eda realizarse fora da familia e a sociedade, polo que tam\u00e9n subordinaba o ben individual ao ben com\u00fan. Ademais, ao definir a cidade como unha comunidade de cidad\u00e1ns libres, reduciu o ben com\u00fan ao ben dun grupo social determinado que excl\u00fae \u00e1s mulleres, aos estranxeiros, os obreiros e os escravos. Sobre esta visi\u00f3n sust\u00e9ntase a idea aristot\u00e9lica da xustiza que afirma que \u00e9 tan xusta a igualdade entre iguais como a desigualdade entre desiguais.\nXa na decadencia da cultura grega, conquistada a H\u00e9lade por Roma, se estenderon filosof\u00edas que po\u00f1\u00edan o acento na busca da felicidade individual: entre elas, o epicure\u00edsmo e o estoicismo. O estoicismo consideraba a raz\u00f3n humana como parte dun \"logos\" divino, o que contribu\u00edu a concibir ao home como membro dunha familia universal m\u00e1is al\u00f3 da polis. S\u00e9neca, Epicteto, Marco Aurelio ou Cicer\u00f3n foron alg\u00fans dos que estenderon a filosof\u00eda estoica polo mundo latino.\nConformaci\u00f3n do concepto.\nO primeiro uso constatado da expresi\u00f3n \"dereitos do home\" (\"iura hominum\") produciuse nun texto de Volmerus escrito en 1537 e titulado \"Historia diplom\u00e1tica rerum ataviarum\", mentres que a idea do dereito subxectivo, b\u00e1sica para concibir os dereitos humanos, se desenvolve ao longo da Idade Moderna. As\u00ed, entre os seus antecedentes m\u00e1is pr\u00f3ximos \u00e9 posible destacar a enunciaci\u00f3n de \"dereitos naturais\" por parte da Escola de Salamanca, na Espa\u00f1a do s\u00e9culo XVI. Os seus membros aludiron tanto a dereitos relativos ao corpo (dereito \u00e1 vida, \u00e1 propiedade) como ao esp\u00edrito (dereito \u00e1 liberdade de pensamento, \u00e1 dignidade). Na colonizaci\u00f3n castel\u00e1n de Am\u00e9rica, ad\u00f3itase afirmar, se aplicaron medidas nas que est\u00e1n presentes os xermes da idea de dereitos humanos. Por\u00e9n, alg\u00fans critican que, na pr\u00e1ctica, estas medidas foron formuladas para lograr obxectivos colonizadores.\nDurante a Revoluci\u00f3n inglesa, a burgues\u00eda conseguiu satisfacer as s\u00faas esixencias de ter algunha clase de seguridade contra os abusos da coroa e limitou o poder dos reis sobre os seus s\u00fabditos. Proclamando a Lei de \"Habeas corpus\" en 1679, en 1689 o Parlamento impuxo a Guillerme III de Inglaterra no \"Bill of Rights\" unha serie de principios sobre os cales os monarcas non pod\u00edan lexislar ou decidir. Pechouse as\u00ed o paso \u00e1 restauraci\u00f3n da monarqu\u00eda absoluta, que se baseaba na pretensi\u00f3n da coroa inglesa de que o seu dereito era de designio divino. A orixe divina da monarqu\u00eda xa fora criticada por Francisco Su\u00e1rez, da Escola de Salamanca, na s\u00faa obra \"Defensio Fidei Catholicae adversus Anglicanae sectae errores\" de 1613.\nDurante os s\u00e9culos XVII e XVIII, diversos fil\u00f3sofos europeos desenvolveron o concepto de dereitos naturais. De entre eles cabe destacar a John Locke: a\u00ednda que el afirmou que, sendo os seres humanos creaci\u00f3ns de Deus, os dereitos naturais deriv\u00e1banse da divindade, as s\u00faas ideas foron moi importantes para o desenvolvemento da noci\u00f3n moderna de dereitos. Os dereitos naturais, para Locke, non depend\u00edan da cidadan\u00eda nin das leis dun Estado, nin estaban necesariamente limitadas a un grupo \u00e9tnico, cultural ou relixioso en particular. A teor\u00eda do contrato social, de acordo cos seus tres principais formuladores, o xa citado Locke, Thomas Hobbes e Jean-Jacques Rousseau, bas\u00e9ase en que os dereitos do individuo son naturais e que, no estado de natureza (o primixenio), todos os homes son titulares de todos os dereitos . Estas noci\u00f3ns se plasmaron nas declaraci\u00f3ns de dereitos de finais do s\u00e9culo XVIII.\nA causa directa do nacemento dos dereitos humanos, desde unha perspectiva sociol\u00f3xica, foi tam\u00e9n un importante obxecto de debate. Por unha parte, Georg Jellinek defendeu que os dereitos humanos estaban directamente dirixidos a permitir o exercicio da liberdade relixiosa; por outra, Karl Marx afirmou que se deben \u00e1 pretensi\u00f3n da burgues\u00eda de garantir o dereito de propiedade. Max Weber, na s\u00faa obra \"La \u00e9tica protestante y el esp\u00edritu del capitalismo\", afirma que existe unha conexi\u00f3n entre a \u00e9tica individualista en que se basearon os dereitos humanos e o xurdimento do capitalismo moderno .\nPositivaci\u00f3n dos dereitos humanos.\nAs distintas culminaci\u00f3ns da Revoluci\u00f3n estadounidense e a Revoluci\u00f3n Francesa, fitos fundamentais do efectivo paso \u00e1 Idade Contempor\u00e1nea, representan a fin ou o principio, segundo se vexa, do complexo proceso de reco\u00f1ecemento ou creaci\u00f3n dos dereitos humanos. Se as revoluci\u00f3ns son o revulsivo que d\u00e1 lugar \u00e1 xestaci\u00f3n dos dereitos humanos, as diversas actas de nacemento constit\u00faenas as declaraci\u00f3ns de dereitos das colonias americanas e a francesa Declaraci\u00f3n dos dereitos do home e do cidad\u00e1n.\nA primeira declaraci\u00f3n de dereitos do home da \u00e9poca moderna \u00e9 a Declaraci\u00f3n de Dereitos de Virxinia, escrita por George Mason e proclamada pola Convenci\u00f3n de Virxinia o 12 de xu\u00f1o de 1776. En gran medida influ\u00edu a Thomas Jefferson para a redacci\u00f3n da declaraci\u00f3n de dereitos humanos contida na Declaraci\u00f3n de Independencia dos Estados Unidos de Am\u00e9rica, de 4 de xullo de 1776, \u00e1s outras colonias de Am\u00e9rica do Norte e \u00e1 Asemblea Nacional francesa na s\u00faa declaraci\u00f3n de 1789.\nA noci\u00f3n de dereitos humanos non experimentou grandes cambios durante o s\u00e9culo seguinte ata que, a ra\u00edz das loitas obreiras, xurdiron novos dereitos que pretend\u00edan dar soluci\u00f3n a determinados problemas sociais a trav\u00e9s da intervenci\u00f3n do Estado. Neste proceso foron fitos importantes a Revoluci\u00f3n Rusa ou a Revoluci\u00f3n Mexicana.\nDesde o nacemento da Organizaci\u00f3n das Naci\u00f3ns Unidas en 1945, o concepto de dereitos humanos tense universalizado, alcanzando unha grande importancia na cultura xur\u00eddica internacional. O 10 de decembro de 1948 a Declaraci\u00f3n Universal dos Dereitos Humanos foi adoptada e proclamada pola Asemblea Xeral das Naci\u00f3ns Unidas na s\u00faa Resoluci\u00f3n 217 A (III), como resposta aos horrores da segunda guerra mundial e como tentativa de asentar as bases da nova orde internacional que xurd\u00eda tras o armisticio.\nCon posterioridade t\u00e9\u00f1ense aprobado numerosos tratados internacionais sobre a materia, entre os que destacan os Pactos Internacionais de Dereitos Humanos de 1966, e t\u00e9\u00f1ense creado numerosos dispositivos para a s\u00faa promoci\u00f3n e garant\u00eda.\nDereitos humanos e dereitos constitucionais.\n\u00c9 importante diferenciar e non confundir os dereitos humanos dos \"dereitos constitucionais\". A\u00ednda que xeralmente os dereitos fundamentais adoitan recollerse dentro dos dereitos constitucionais, non sempre coinciden. Para determinar que dereitos son \"constitucionais\" basta con recorrer ao cat\u00e1logo de dereitos reco\u00f1ecidos polas constituci\u00f3ns pol\u00edticas dos Estados; non obstante, para establecer que dereitos son \"humanos\", primeiro \u00e9 preciso asumir unha posici\u00f3n respecto que \u00e9 o Dereito e impl\u00edcita ou explicitamente sobre que \u00e9 o \"Humano\", unha vez feito isto, \u00e9 preciso tomar posici\u00f3n nalg\u00fan punto do debate contempor\u00e1neo das teor\u00edas sobre os dereitos humanos, estes: \u00bfson un conxunto espec\u00edfico de dereitos (\u00e1 vida, ao sufraxio etc.)? ou \u00bfson un tipo de dereitos desenvolvemento doutros conceptos (liberdade, dignidade, seguridade etc.)?\nAdemais, os dereitos constitucionais poden abarcar m\u00e1is do que se entende que son dereitos humanos. A constituci\u00f3n dun pa\u00eds, por exemplo, pode outorgar dereitos aos seus cidad\u00e1ns que non abarquen aos non nacionais (por exemplo, o dereito ao voto. Nese caso tratar\u00edase de dereitos constitucionais que se reco\u00f1ecen ao cidad\u00e1n, pero non poder\u00edan ser dereitos humanos se non se reco\u00f1ecen a t\u00f3dalas persoas sexan da condici\u00f3n que sexan.\nClasificaci\u00f3n xeracional dos dereitos humanos.\nA\u00ednda que a maior\u00eda das doutrinas xur\u00eddicas distinguen varias xeraci\u00f3ns de dereitos humanos, existen m\u00faltiples e diferentes clasificaci\u00f3ns. Todas acostuman coincidir ao describir a primeira xeraci\u00f3n, pero posteriormente ramif\u00edcanse e compl\u00edcanse. Ademais, existen polo menos d\u00faas concepci\u00f3ns desta visi\u00f3n xeracional. Para unha delas, son expresi\u00f3n dunha racionalidade que se realiza progresivamente no tempo; para outras, cada xeraci\u00f3n de dereitos humanos \u00e9 expresi\u00f3n dunha racionalidade diferente e pode entrar en conflito coas demais. Por outra parte, existen posici\u00f3ns que evitan pronunciarse acerca das categor\u00edas de dereitos humanos e m\u00e1is ben tenden a enfocalos como un sistema unitario.\nCada nova xeraci\u00f3n, que se clasifica cronoloxicamente en relaci\u00f3n coas anteriores, foi obxecto de cr\u00edticas. Se xa os dereitos da primeira xeraci\u00f3n foron criticados, tam\u00e9n sucedeu cos dereitos da segunda durante o s\u00e9culo XX, a\u00ednda que na actualidade a case totalidade dos xuristas os aceptan. Hoxe en d\u00eda \u00e9 obxecto de debate a existencia dunha terceira xeraci\u00f3n de dereitos humanos. Normalmente incl\u00faense nela dereitos heterox\u00e9neos como o dereito \u00e1 paz, \u00e1 calidade de vida ou \u00e1s garant\u00edas fronte \u00e1 manipulaci\u00f3n xen\u00e9tica, configur\u00e1ndose as\u00ed como un marco que recolle as reivindicaci\u00f3ns sociais m\u00e1is recentes. Pero desde o punto de vista xur\u00eddico crit\u00edcase a indeterminaci\u00f3n desta categor\u00eda e a s\u00faa dif\u00edcil garant\u00eda. A pesar destas obxecci\u00f3ns, existen teor\u00edas que falan de catro e incluso cinco xeraci\u00f3ns de dereitos humanos .\nTres xeraci\u00f3ns de dereitos humanos.\nA divisi\u00f3n dos dereitos humanos en tres xeraci\u00f3ns foi realizada por primeira vez por Karel Vasak no ano 1979. Cada unha se asocia a un dos grandes valores proclamados na Revoluci\u00f3n Francesa: liberdade, igualdade, fraternidade."}
{"id": "60762", "revid": "98629", "url": "https://gl.wikipedia.org/wiki?curid=60762", "title": "Naomi Klein", "text": "Naomi Klein, nada en Montreal en 1970, \u00e9 unha xornalista, autora e activista canadense, co\u00f1ecida polas s\u00faas an\u00e1lises pol\u00edticas e cr\u00edticas da globalizaci\u00f3n e do capitalismo.\nTraxectoria.\n\u00c9 economista pol\u00edtica, xornalista e escritora. Caracterizada polo seu traballo independente nos medios xornal\u00edsticos, colaborou como columnista para publicaci\u00f3ns como \"The Guardian\" de Londres ou \"The Globe and Mail\" de Toronto. \u00c9 filla de pais que pertenceron \u00f3 movemento hippie e foron pr\u00f3ximos \u00f3 anarquismo. Emigraran ao Canad\u00e1 procedendo dos Estados Unidos como medida ante a guerra de Vietnam. A s\u00faa nai creara un documental en contra da pornograf\u00eda.\nComezou a s\u00faa actividade xornal\u00edstica como estudante da Universidade de Toronto, colaborando coa revista estudantil do centro \"The Varsity\".\nEstudou as influencias do capitalismo de finais do s\u00e9culo XX e do sistema da Terceira V\u00eda, as\u00ed como no pulo do imperialismo neoliberal e os seus efectos na cultura de masas. Publicou varios libros como \"No Logo\" (2001) e \"Fences and Windows\" (2003), o gui\u00f3n do documental \"The Take\" (dirixido polo seu marido Avi Lewis, centrado na crise arxentina e as mobilizaci\u00f3ns cidad\u00e1s entre 2001 e 2002) e diversos artigos xornal\u00edsticos e pol\u00edticos."}
{"id": "60763", "revid": "745", "url": "https://gl.wikipedia.org/wiki?curid=60763", "title": "Lei de Normalizaci\u00f3n Ling\u00fc\u00edstica", "text": ""}
{"id": "60764", "revid": "2023", "url": "https://gl.wikipedia.org/wiki?curid=60764", "title": "Illa Ascensi\u00f3n", "text": ""}
{"id": "60765", "revid": "98629", "url": "https://gl.wikipedia.org/wiki?curid=60765", "title": "Beremundo Rodr\u00edguez Gonz\u00e1lez", "text": "Beremundo Rodr\u00edguez Gonz\u00e1lez, co\u00f1ecido como Alejandro del Valle, nado en San Paio, Mones (Pet\u00edn) en 1910 e finado en Angers en 1986, foi un pol\u00edtico comunista galego e escritor en castel\u00e1n e franc\u00e9s.\nTraxectoria.\nA fins dos anos 20 emigrou a Cuba, onde contactou coas ideas comunistas, volvendo en \u00e9poca da Segunda Rep\u00fablica. Formou parte da xestora do concello petin\u00e9s despois das elecci\u00f3ns municipais do 12 de febreiro de 1936, que lle deran a vitoria \u00e1 Fronte Popular. Foi tam\u00e9n secretario comarcal do Partido Comunista. Era co\u00f1ecido co alcume Matalavaca.\nLogo da sublevaci\u00f3n militar de xullo do 1936, Beremundo salvou a vida ao chegar at\u00e9 Asturias como fixeron outros valdeorreses, onde se integrou no Ex\u00e9rcito Popular. Pasou logo ao XII\u00ba Corpo do Ex\u00e9rcito da Rep\u00fablica nos Pireneos, no que foi instrutor. Refuxiado en Francia despois do 1939, formou parte da resistencia contra a ocupaci\u00f3n nazi dese pa\u00eds.\nAnos m\u00e1is tarde colaborou na revoluci\u00f3n cubana de Fidel Castro. Pasou logo alg\u00fan tempo na Arxentina. Volveu para Francia a mediados dos anos sesenta. Baixo o pseud\u00f3nimo \"Alejandro del Valle\", e en autoedici\u00f3n, publicou no pa\u00eds galo varias obras de poes\u00eda ou de ensa\u00edsmo literario.\nMorreu en Angers na miseria en 1986. Foi posteriormente inhumado no cemiterio de Santa Mar\u00eda de Mones (Pet\u00edn)."}
{"id": "60766", "revid": "114", "url": "https://gl.wikipedia.org/wiki?curid=60766", "title": "Alejandro del Valle", "text": ""}
{"id": "60767", "revid": "5863", "url": "https://gl.wikipedia.org/wiki?curid=60767", "title": "Mary Dyer", "text": "Mary Barrett Dyer, nada posiblemente en 1611 e finada en Boston o 1 de xu\u00f1o de 1660, foi unha cu\u00e1quera inglesa que foi aforcada en Boston, Massachusetts por desacatar reiteradamente unha lei que prohib\u00eda aos cu\u00e1queros entrar na colonia de Massachusetts. \u00c9 considerada a derradeira m\u00e1rtir relixiosa en Am\u00e9rica do Norte. \nTraxectoria.\nMary Dyer co\u00f1eceu a Anne Hutchinson, quen predicaba que Deus \"falaba directamente \u00e1s persoas\" non s\u00f3 a trav\u00e9s do clero. Dyer uniuse \u00e1 causa de Hutchinson e involucrouse na chamada \"herex\u00eda antinomianista\", esforz\u00e1ndose por organizar grupos de persoas para estudar a Biblia, contravindo a lei teocr\u00e1tica da Colonia de Massachusetts Bay.\nEn 1638, Mary Dyer e o seu esposo, William, foron desterrados, xunto con Hutchinson, da colonia. Por consello de Roger Williams, o grupo de Hutchinson e Dyer mudouse a Portsmouth, Rhode Island. William Dyer, ao igual que outros 18 homes, firmou o Pacto de Portsmouth. \nMary Dyer e o seu esposo regresaron a Inglaterra con Roger Williams e John Clarke en 1652, cando Mary Dyer se uniu \u00e1 Sociedade Relixiosa dos Amigos (cu\u00e1queros) ao ouvir os serm\u00f3ns do fundador da sociedade, George Fox, considerando que coincid\u00edan coas ideas que Hutchinson e mais ela sostiveran anos antes. Finalmente chegou a ser unha predicadora cu\u00e1quera.\nOs Dyer volveron a Rhode Island en 1657. O ano seguinte, ela foi a Boston a protestar pola lei en contra dos cu\u00e1queros, polo que foi arrestada e expulsada da colonia. O seu esposo, que non se proclamara cu\u00e1quero, non foi arrestado.\nMary Dyer seguiu viaxando por Nova Inglaterra para difundir a relixi\u00f3n cu\u00e1quera, polo que volveu ser arrestada en New Haven, Connecticut. Logo da s\u00faa liberaci\u00f3n, foi a Massachusetts para visitar a dous cu\u00e1queros ingleses que foran arrestados, e foi arrestada de novo e esta vez permanentemente desterrada da colonia. Regresou a Massachusetts por terceira vez cun grupo de cu\u00e1queros para publicamente protestar contra a lei e desacatala. De novo foi arrestada e despois sentenciada a morte. Tras un proceso breve, outros dous cu\u00e1queros foron executados, mais como o seu esposo era amigo do Gobernador John Winthrop, a ela conced\u00e9uselle un aprazamento no \u00faltimo momento-- en contra dos seus propios desexos xa que ela non quixera arrepentirse e negar a s\u00faa fe cu\u00e1quera.\nFoi obrigada a regresar a Rhode Island, viaxou a Long Island, Nova York para predicar, pero a s\u00faa conciencia levouna a volver a Massachusetts en 1660 para retar a lei anticu\u00e1quera. A pesar das s\u00faplicas do seu esposo e outros familiares, de novo negou o seu arrepentimento, e volveu ser condenada e sentenciada a morte o 31 de maio. O d\u00eda seguinte, Mary Dyer foi aforcada no centro de Boston polo delito de ser cu\u00e1quera en Massachusetts.\nNos seus derradeiros intres de vida, non amosou ning\u00fan arrepentimento e foi publicamente executada ante a comunidade de Boston.\nExiste unha estatua na s\u00faa honra fronte ao capitolio do estado de Massachusetts en Boston."}
{"id": "60768", "revid": "745", "url": "https://gl.wikipedia.org/wiki?curid=60768", "title": "Poes\u00eda trobadoresca", "text": ""}
{"id": "60769", "revid": "6939", "url": "https://gl.wikipedia.org/wiki?curid=60769", "title": "L\u00edrica galego-portuguesa", "text": ""}
{"id": "60770", "revid": "25871", "url": "https://gl.wikipedia.org/wiki?curid=60770", "title": "Jorge Manuel Theotoc\u00f3puli", "text": "Jorge Manuel Theotoc\u00f3puli, m\u00e1is co\u00f1ecido simplemente como Jorge Manuel, nado en Toledo en 1578 e finado na mesma cidade en 1631, foi un arquitecto e pintor espa\u00f1ol, fillo e disc\u00edpulo do Greco.\nBiograf\u00eda.\nJorge Manuel era fillo do Greco e de Jer\u00f3nima de las Cuevas. Naceu en 1578, cando seu pai contrataba \"O Espolio\" para a catedral da cidade.\nAprendeu a t\u00e9cnica pict\u00f3rica do seu propio pai, realizando numerosas r\u00e9plicas dos seus cadros, ou completando detalles; as\u00ed atrib\u00faeselle o plano de Toledo na \"Vista e plano de Toledo\" (ca. 1610-1614), en raz\u00f3n da s\u00faa pericia como arquitecto. Jorge Manuel traballou na catedral de Toledo, da que foi nomeado mestre maior en 1625 e ergueu a Casa consistorial da cidade a partir dun proxecto anterior de Juan de Herrera.\nJorge Manuel figura retratado \u2013neno a\u00ednda ou xa medrado- en diversos cadros do seu pai, como no c\u00e9lebre \"Enterro do conde de Orgaz\" (igrexa de Santo Tom\u00e9, Toledo), na mesma \"Vista e plano de Toledo\" (Casa Museo de El Greco, Toledo) ou no \"San Lu\u00eds de Francia\" (Museo do Louvre, Par\u00eds). Casou d\u00faas veces, acabando arruinado a causa dun preito co Hospital Tavera, cuxo resultado foi o embargo dos seus bens."}
{"id": "60771", "revid": "1131", "url": "https://gl.wikipedia.org/wiki?curid=60771", "title": "Mosteiro de San Vicente do Pino", "text": "O mosteiro de San Vicente do Pino \u00e9 un conxunto monumental situado en Monforte de Lemos, flanqueado polos restos do castelo, do que se conserva parte da muralla e mailos cubos defensivos, a torre da homenaxe, dende a cal se pode contemplar todo o Val de Lemos, e os restos do palacio dos condes de Lemos, edificio perdido en gran parte nun devastador incendio a principios do s\u00e9culo. O mosteiro e mailos restos do palacio constit\u00faen actualmente o Parador Nacional de Monforte de Lemos.\nDescrici\u00f3n e historia.\nTr\u00e1tase da m\u00e1is probable localizaci\u00f3n do primitivo Castro Dactonio, asentamento da tribo c\u00e9ltica dos Lemavos. \u00c9 Plinio quen nos di: \u00ab\"Dactonium, quod dicitur \"Pinus\"\"\u00bb; a\u00ednda que a localizaci\u00f3n do Castro Dactonio foi disputada en numerosas ocasi\u00f3ns, San Vicente do Pino foi \u00e1 que se lle outorgou unha meirande credibilidade, tanto polo caracter\u00edstico da s\u00faa orograf\u00eda, propicia a usos defensivos, como pola toponimia do lugar (\"pino\") citada por Plinio, a fonte escrita de meirande antig\u00fcidade de que dispo\u00f1emos.\nA\u00ednda que as orixes do mosteiro en si remontan ao s\u00e9culo X, a edificaci\u00f3n actual in\u00edciase no s\u00e9culo XVI. A praza do edificio conventual \u00e9 neocl\u00e1sica, tanto a s\u00faa fachada como o claustro.\nA igrexa monacal ten a s\u00faa portada renacentista, mentres que o interior se enmarca no g\u00f3tico de transici\u00f3n, cuberta de b\u00f3vedas estreladas sobre arcos agudos. Un \u00f3rgano barroco, calado dende hai d\u00e9cadas, at\u00f3pase nun lateral do coro. No recargado altar maior destaca unha interesante pintura aleg\u00f3rica que representa a tortura de San Vicente.\nNo cenobio cons\u00e9rvase unha singular imaxe de santa Ana coa Virxe Mar\u00eda e o Neno, as\u00ed como un interesante baixorrelevo rom\u00e1nico, entre outras pezas de relevancia art\u00edstica.\nXunto da p\u00eda bautismal, \u00e1 dereita da porta de acceso, enc\u00f3ntrase un sepulcro de pedra, correspondente \u00f3 abade Diego Garc\u00eda, no que se observa unha inscrici\u00f3n en lat\u00edn, e deteriorado por diversas fendas ennegrecidas polo uso de lume co \u00e1nimo de olla-los restos que encerra, relacionados coa popular lenda da coroa de fogo.\nAs\u00ed mesmo, diversas partes da igrexa enc\u00f3ntranse moi deterioradas, entre elas as valiosas pinturas murais e algunhas vidreiras; presentouse \u00e1 Xunta de Galicia un plan de restauraci\u00f3n coa intenci\u00f3n de recupera-lo seu patrimonio art\u00edstico."}
{"id": "60774", "revid": "98629", "url": "https://gl.wikipedia.org/wiki?curid=60774", "title": "Eleanor Roosevelt", "text": "Anna Eleanor Roosevelt, nada en Nova York o 11 de outubro de 1884 e finada en Manhattan o 7 de novembro de 1962, foi unha pol\u00edtica estadounidense, diplom\u00e1tica e defensora dos Dereitos Humanos.\nTraxectoria.\nFilla m\u00e1is vella de Elliot e Anna Hall Roosevelt e neta favorita de Theodore Roosevelt, casou en 1905 cun primo en 5\u00ba grao, Franklin Delano Roosevelt. Como esposa do Presidente dos Estados Unidos, foi a muller estadounidense que m\u00e1is tempo permaneceu como Primeira Dama.\nDurante o per\u00edodo posterior \u00e1 crise de 1929 viaxou a trav\u00e9s dos Estados Unidos promovendo a \"New Deal\", e visitou as tropas nas frontes de batalla da segunda guerra mundial. Participou nas formaci\u00f3ns de numerosas instituci\u00f3ns, sendo as m\u00e1is notables entre elas as Naci\u00f3ns Unidas, a Asociaci\u00f3n de Naci\u00f3ns Unidas, e a Casa da Liberdade, (Freedom House). Presidiu o comit\u00e9 que aprobou a Declaraci\u00f3n Universal dos Dereitos Humanos. O Presidente Harry Truman referiuse a ela como a Primeira Dama do Mundo en honra aos seus extensos viaxes para promover os Dereitos Humanos.\nEn 1939 organizou para a cantante negra Marian Anderson, que fora rexeitada polo Constitution Hall, un recital no Lincoln Memorial cunha audiencia de 70.000 espectadores e radiodifusi\u00f3n por todo o pa\u00eds. O seu matrimonio non foi para ela obst\u00e1culo para oporse \u00e1 decisi\u00f3n do seu marido de firmar a orde executiva 9066 que resultou no internamento de 110.000 xaponeses e descendentes de xaponeses na Costa Oeste dos Estados Unidos de Am\u00e9rica.\nTrala segunda guerra mundial participou na formulaci\u00f3n da Declaraci\u00f3n Universal dos Dereitos Humanos das Naci\u00f3ns Unidas, refer\u00edndose a ela como \"A carta magna da humanidade\".\nContinuou participando activamente na vida pol\u00edtica do seu pa\u00eds ata a s\u00faa morte en 1962.\nReco\u00f1ecementos.\nA figura de Eleanor Rosevelt foi a elixida como protagonista da terceira das moedas estadounidenses dun cuarto de d\u00f3lar da serie Mulleres Americanas, dedicada \u00e1s mulleres m\u00e1is representativas da historia dos Estados Unidos, na s\u00faa emisi\u00f3n de 2023."}
{"id": "60775", "revid": "96271", "url": "https://gl.wikipedia.org/wiki?curid=60775", "title": "Princesas", "text": "Princesas \u00e9 un filme espa\u00f1ol dirixido por Fernando Le\u00f3n de Aranoa no ano 2005 e protagonizada por Candela Pe\u00f1a e Micaela Nev\u00e1rez.\nSinopse.\nO filme conta a historia de d\u00faas prostitutas. Unha delas, Caye (Candela Pe\u00f1a), \u00e9 espa\u00f1ola e exerce a prostituci\u00f3n sen que o saiba a s\u00faa familia; a s\u00faa ilusi\u00f3n \u00e9 aforrar para poder pagar unha operaci\u00f3n de aumento de peito. A outra, Zulema (Micaela Nev\u00e1rez), \u00e9 unha inmigrante ilegal que intenta conseguir cartos para mandar \u00e1 s\u00faa familia na Rep\u00fablica Dominicana.\nA pesar do receo que existe entre o colectivo de prostitutas pola chegada de estranxeiras que lles supo\u00f1en competencia, e que tam\u00e9n se reflicte na pel\u00edcula, Caye e Zulema conv\u00e9rtense en boas amigas e descobren que, a pesar das diferenzas, te\u00f1en moito en com\u00fan."}
{"id": "60778", "revid": "56817", "url": "https://gl.wikipedia.org/wiki?curid=60778", "title": "Candela Pe\u00f1a", "text": "Mar\u00eda del Pilar Pe\u00f1a S\u00e1nchez, nada en Gav\u00e0 (provincia de Barcelona) o 14 de xullo de 1973, \u00e9 unha actriz catal\u00e1, m\u00e1is co\u00f1ecida polo seu nome art\u00edstico de Candela Pe\u00f1a.\nTraxectoria.\nFilla \u00fanica, creceu no bar que os seus pais rexentaban. \u00d3s catro anos de idade daba clases de ballet no Instituto da Danza de Barcelona: Escolleu o nome art\u00edstico de Candela por un fragmento de \"La Casa de Bernarda Alba\" onde dic\u00edan \"\u00bfencendieron la candela?\", cando os seus compa\u00f1eiros de instituto lle dixeron que Pilar Pe\u00f1a non ti\u00f1a moito gancho para unha actriz e empezaron a chamala as\u00ed. \u00d3s 17 anos acabou COU e marchou \u00f3 Centro Andaluz de Teatro en Sevilla; m\u00e1is tarde marchou vivir a Madrid. Motivada por Pedro Almod\u00f3var, escribiu en 2001 a novela \"P\u00e9rez Pr\u00edncipe, Mar\u00eda Dolores\".\nNomeada \u00f3 Premio Goya varias veces, obt\u00edvoo en 2003 por \"Te doy mis ojos\" e en 2005 por \"Princesas\", o seu grande \u00e9xito."}
{"id": "60780", "revid": "23204", "url": "https://gl.wikipedia.org/wiki?curid=60780", "title": "Aliaxe", "text": "Unha aliaxe, ou liga, \u00e9 a uni\u00f3n \u00edntima e homox\u00e9nea de dous ou m\u00e1is elementos, sendo polo menos un deles un metal, e onde a uni\u00f3n resultante ten propiedades met\u00e1licas.\n\u00c9 moi raro atopar aliaxes na natureza; tradicionalmente prep\u00e1ranse mesturando os materiais fundidos e deixando arrefriar a mestura.\nCando interv\u00e9n o mercurio, a aliaxe fica en estado l\u00edquido, nese caso denom\u00ednase am\u00e1lgama.\nPropiedades.\nAs aliaxes prep\u00e1ranse normalmente para mellorar as propiedades dos seus compo\u00f1entes. As\u00ed por exemplo o aceiro \u00e9 mais duro que o ferro, o seu compo\u00f1ente primario. Normalmente as propiedades que m\u00e1is var\u00edan ao facer o ligado non son as propiedades f\u00edsicas sen\u00f3n as propiedades t\u00e9cnicas. Isto \u00e9 debido normalmente aos direfentes tama\u00f1os dos \u00e1tomos, en onde os \u00e1tomos m\u00e1is grandes exercen unha forza compresiva sobre os \u00e1tomos veci\u00f1os, e os \u00e1tomos pequenos exercen unha forza tensil sobre os seus veci\u00f1os. Isto axuda \u00e1 aliaxe a resistir a deformaci\u00f3n, mentres que nun metal puro os \u00e1tomos m\u00f3vense m\u00e1is libremente.\nAo contrario dos metais puros, a maior\u00eda das aliaxes non te\u00f1en un punto de fusi\u00f3n \u00fanico, sen\u00f3n que te\u00f1en un rango de fusi\u00f3n no cal o material \u00e9 unha mestura de fases s\u00f3lidas e l\u00edquidas.\nObtenci\u00f3n.\nExisten distintos procesos para obter aliaxes:\nClasificaci\u00f3n.\nAs aliaxes p\u00f3dense clasificar atendendo a diversos criterios, sen ser estas categor\u00edas exclu\u00edntes:\nPropiedades.\nAs aliaxes presentan brillo met\u00e1lico e alta condutividade el\u00e9ctrica e t\u00e9rmica, a\u00ednda que usualmente menor que os metais puros. As propiedades f\u00edsicas e qu\u00edmicas son, en xeral, similares \u00e1s dos metais, con todo as propiedades mec\u00e1nicas tales como dureza, ductilidade, tenacidade etc. poden ser moi diferentes, de a\u00ed o interese que espertan estes materiais.\nP\u00f3dense obter aliaxes que soporten altas temperaturas, de elevada dureza, resistentes \u00e1 corrosi\u00f3n ou lixeiras, que pos\u00faan unhas propiedades das que carecen os compo\u00f1entes de forma illada.\nAs aliaxes non te\u00f1en unha temperatura de fusi\u00f3n \u00fanica, dependendo da concentraci\u00f3n, cada metal puro fonde a unha temperatura, coexistiendo simultanemente fase l\u00edquida e fase s\u00f3lida como se pode apreciar nos diagramas de fase. Hai certas concentraci\u00f3ns espec\u00edficas de cada aliaxe para as cales a temperatura de fusi\u00f3n unif\u00edcase. Esa concentraci\u00f3n e a aliaxe obtida reciben o nome de eut\u00e9ctica, e presenta unha microestrucura especialmente homox\u00e9nea. Un exemplo de aliaxe eut\u00e9ctica \u00e9 a mestura de chumbo e esta\u00f1o (37%-63%, respectivamente) que se utliza como soldadura.\nTerminolox\u00eda.\nNa pr\u00e1ctica, nalgunhas aliaxes un dos seus compo\u00f1entes \u00e9 tan determinante (por cuesti\u00f3n de imaxe etc) que se usa o nome dese metal base para se referir \u00e1 aliaxe. Por exemplo, o ouro de 14 quilates \u00e9 en realidade unha aliaxe de ouro con outros elementos. Do mesmo xeito, a prata usada en ourivar\u00eda e o aluminio da construci\u00f3n son tam\u00e9n aliaxes.\nAliaxes m\u00e1is com\u00fans.\nAs aliaxes m\u00e1is com\u00fans utilizadas na industria son:"}
{"id": "60781", "revid": "56817", "url": "https://gl.wikipedia.org/wiki?curid=60781", "title": "Atol Ouv\u00e9a", "text": "Ouv\u00e9a, ou Uvea, \u00e9 o atol m\u00e1is occidental do arquip\u00e9lago das illas da Lealdade, ao nord\u00e9s de Nova Caledonia.\nA superficie total \u00e9 de 133\u00a0km\u00b2, cunha altitude m\u00e1xima de 39 m. A illa \u00e9 alargada de norte a sur formada por d\u00faas partes unidas por un estreito istmo de 25\u00a0km de longo. Os extremos norte e sur prol\u00f3nganse cara ao oeste por unha barreira de coral e uns illotes diseminados. A costa oeste da illa \u00e9 unha longa praia de 25\u00a0km.\nNa illa conviven d\u00faas comunidades, unha polinesia e a outra canaco, con d\u00faas linguas pero cunha cultura m\u00e1is pr\u00f3xima \u00e1 melanesia. Colonizada tanto desde a grande illa de Nova Caledonia (Grande-Terre) como desde Samoa e Tonga, no s\u00e9culo XVIII establec\u00e9ronse inmigrantes polinesios da illa Uvea de Wallis e Futuna. Por iso en ocasi\u00f3ns dist\u00ednguese Uvea Este (Wallis) de Uvea Oeste (Ouv\u00e9a), e incl\u00faese a illa nas chamadas illas perif\u00e9ricas polinesias. Esta comunidade fala o uveano occidental, ou \"faga uvea\", moi pr\u00f3ximo ao uveano oriental, ou wallisiano. A lingua dos kanaks de Ouv\u00e9a \u00e9 o laai.\nA poboaci\u00f3n total era de 4.359 habitantes no censo do 2004, aproximadamente a metade polinesios e a metade kanaks. A capital \u00e9 Fayaou\u00e9."}
{"id": "60782", "revid": "89787", "url": "https://gl.wikipedia.org/wiki?curid=60782", "title": "\u00a1Hay motivo!", "text": "\u00a1Hay motivo! \u00e9 unha serie de 32 curtametraxes producidas en febreiro de 2004 e proxectados a partir do 9 de marzo nas que se critican diversos aspectos da realidade social espa\u00f1ola e \u00f3 goberno do Partido Popular en distintos temas sociais e pol\u00edticos. De acordo cos propios realizadores, o prop\u00f3sito desta serie de curtametraxes era propiciar un cambio de goberno ante as inminentes elecci\u00f3ns xerais.\nContido.\nEntre os temas de cr\u00edtica at\u00f3panse a subida do prezo da vivenda, a xesti\u00f3n por parte do goberno da crise que seguiu \u00f3 afundimento do petroleiro \"Prestige\" en Galicia, o apoio do presidente Jos\u00e9 Mar\u00eda Aznar \u00e1 invasi\u00f3n de Iraq de 2003 ou a manipulaci\u00f3n da televisi\u00f3n p\u00fablica, avalada pola condena xudicial \u00f3 presentador de informativos Alfredo Urdaci, por manipulaci\u00f3n informativa no caso dunha folga xeral convocada polo sindicato Comisi\u00f3ns Obreiras e UXT.\nLogo da compilaci\u00f3n da pel\u00edcula, os cineastas realizaron unha \u00faltima curta, a que fixo o n\u00famero 33.\n\"\u00a1Hay Motivo!\" non se emitiu comercialmente en cines, sen\u00f3n que foi proxectado en universidades e outros lugares que solicitaron expresamente a s\u00faa proxecci\u00f3n. Tam\u00e9n se emitiu en canles locais de televisi\u00f3n. Os propios cineastas utilizaron estas canles a fin de difundir a serie tan r\u00e1pido como lles fose posible, polo que tam\u00e9n animaron a descargar a pel\u00edcula por Internet, a trav\u00e9s de redes P2P.\nO efecto da pel\u00edcula na opini\u00f3n p\u00fablica \u00e9 dificilmente avaliable, xa que os atentados de Madrid o 11 de marzo de 2004, tan s\u00f3 tres d\u00edas antes das elecci\u00f3ns, supuxeron un cambio demasiado brusco na sociedade e na pol\u00edtica espa\u00f1ola.\nFinalmente, a pel\u00edcula foi estreada comercialmente o d\u00eda 12 de novembro de 2004 e proxectada ata o d\u00eda 25 do mesmo mes, \u00faltimo d\u00eda de exhibici\u00f3n da cinta. Arredor de 496 espectadores se achegaron \u00f3 cine para vela (datos do Ministerio de Cultura). A recadaci\u00f3n ascendeu a 2.831,40 euros.\nAntecedentes.\nUn dos detonantes da realizaci\u00f3n desta cinta foi probablemente a XVII edici\u00f3n dos Premios Goya, celebrada o 1 de febreiro de 2003, na que actores e directores levaron chapas dicindo \"Non \u00e1 guerra\" e converteron o acto nunha alegaci\u00f3n contra a mesma.\nOutro dos antecedentes foi probablemente o \u00e9xito que tivo a pel\u00edcula documental de Michael Moore \"Bowling for Columbine\", que supuxo un rexurdimento do x\u00e9nero documental."}
{"id": "60785", "revid": "1131", "url": "https://gl.wikipedia.org/wiki?curid=60785", "title": "Cartaxena", "text": "Cartaxena (en castel\u00e1n: \"Cartagena\") \u00e9 unha cidade e concello espa\u00f1ol situado xunto ao mar Mediterr\u00e1neo, pertencente \u00e1 Rexi\u00f3n de Murcia. Ten 210.376 habitantes (INE 2008), repartidos nun termo municipal de 558,3\u00a0km\u00b2, sendo a segunda cidade da rexi\u00f3n tras Murcia. Est\u00e1 situada ao sur da chaira denominada Campo de Cartaxena, comarca da que \u00e9 capital e que ten unha poboaci\u00f3n total de 332.035 habitantes.\nA econom\u00eda de Cartaxena baseouse tradicionalmente na explotaci\u00f3n de chumbo, prata e cinc da serra mineira e o sector qu\u00edmico (sulfuro, fertilizantes fosfatados e explosivos). Na actualidade, esgotados os fil\u00f3ns mineiros, Cartaxena vive principalmente da construci\u00f3n e reparaci\u00f3n naval, o refinado de petr\u00f3leo e a exportaci\u00f3n de aceite de oliva, froitas, c\u00edtricos, hortalizas, esparto, vi\u00f1o e produtos met\u00e1licos. As\u00ed mesmo, \u00e9 unha das principais bases navais do pa\u00eds, xunto con Rota e Ferrol, e un emerxente destino tur\u00edstico grazas ao seu denso patrimonio art\u00edstico, legado de m\u00e1is de 2.500 anos de historia.\nCartaxena \u00e9 famosa polas s\u00faas festas maiores de Cartaxineses e Romanos e as procesi\u00f3ns de Semana Santa. Do seu vasto patrimonio monumental destacan o Submarino Peral exposto no porto, o recentemente restaurado Teatro Romano (o m\u00e1is grande da pen\u00ednsula tras o de M\u00e9rida), numerosos restos arqueol\u00f3xicos de \u00e9poca cartaxinesa e romana, fortalezas, bater\u00edas de costa, edificaci\u00f3ns de car\u00e1cter militar e numerosos edificios modernistas e neocl\u00e1sicos.\nComo capital lexislativa da Comunidade Aut\u00f3noma, Cartaxena \u00e9 sede da Asemblea Rexional.\nToponimia.\nO top\u00f3nimo castel\u00e1n \"Cartagena\" procede do cartaxin\u00e9s \"quart-hadast\", que significa \"cidade nova\". Foi denominada en lat\u00edn Carthago Nova, \"nova Cartago\". Do acusativo latino Carthaginem sa\u00edu a forma tard\u00eda que derivar\u00eda no \u00e1rabe \u0642\u0631\u0637\u062c\u0627\u0646\u0629 (Qar\u1e6da\u01e7\u0101natu), forma inmediatamente previa \u00e1 actual, \"Cartagena\".\nXeograf\u00eda.\nAs s\u00faas coordenadas son 37\u00ba 36' N, e 0\u00ba 59' O, e comprende unha extensi\u00f3n de 558,3\u00a0km\u00b2.\nO centro hist\u00f3rico da cidade at\u00f3pase asentado sobre cinco pequenos outeiros, chamados Molinete, Monte Sacro, Monte de San Jos\u00e9, Despe\u00f1aperros e Monte da Concepci\u00f3n, o que deu lugar a que fose co\u00f1ecida como \"a pequena Roma\" na antig\u00fcidade.\nCartaxena constit\u00fae un grande plano inclinado con direcci\u00f3n NO-SE limitado: ao norte e noroeste polas serras pre-litorais (Carrascoy, El Puerto, Los Villares, Columbares e Escalona), e polo sur e suroeste polas serras litorais (El Algarrobo, La Muela, Pelayo, Gorda, La Fausilla e Minera, cos seus \u00faltimos contrafortes en Cabo de Palos). Os materiais dominantes son sedimentarios, como a calcaria, e metam\u00f3rficos, como a laxe, m\u00e1rmore etc.\nA cidade \u00e1brese ao Mar Mediterr\u00e1neo polo sur a trav\u00e9s dunha ampla ba\u00eda delimitada polos contrafortes dos montes de San Juli\u00e1n e Galeras.\nOrganizaci\u00f3n territorial.\nOs 558,3\u00a0km\u00b2 do seu termo municipal estrut\u00faranse en diversas localidades e casar\u00edos espallados que se administran baixo a figura das deputaci\u00f3ns. Dentro delas hai numerosas aldeas, barriadas e casar\u00edos. Ademais o casco urbano ten numerosos barrios.\nOs barrios de Cartaxena agr\u00fapanse nas seguintes deputaci\u00f3ns: Casco Urbano, San Antonio Abad, El Plan, La Magdalena, Canteras, Santa Luc\u00eda, San F\u00e9lix, El Hond\u00f3n, Alumbres e Escombreras.\nAs aldeas do termo municipal agr\u00fapanse nas seguintes \"diputaciones\": Rinc\u00f3n de San Gin\u00e9s, El Algar, La Palma, Pozo Estrecho, El Albuj\u00f3n, La Aljorra, Per\u00edn, Beal, Miranda, Lentiscar, Los Puertos de Santa B\u00e1rbara, Campo Nubla e Los M\u00e9dicos.\nClima.\nHai unha predominancia dos ombroclimas \u00e1rido e semi\u00e1rido, cunha grande extensi\u00f3n do andar termomediterr\u00e1neo, unha variada xeolox\u00eda e unha diversificada xeomorfolox\u00eda. O clima da zona def\u00ednese como subtropical mediterr\u00e1neo \u00e1rido ou sub\u00e1rido, de abrigo topogr\u00e1fico ou subtropical estepario. A posici\u00f3n mar\u00edtima suaviza as temperaturas, se ben as precipitaci\u00f3ns superan os 300\u00a0mm anuais, atop\u00e1ndonos ante unha das zonas mais \u00e1ridas do pa\u00eds.\nA temperatura media anual rolda os 20\u00a0\u00b0C. O mes m\u00e1is fr\u00edo \u00e9 xaneiro cunha media de 12\u00a0\u00b0C. En agosto, o mes m\u00e1is caloroso, a temperatura media chega aos 28\u00a0\u00b0C.\nO vento constit\u00fae un dos factores clim\u00e1ticos m\u00e1is importantes da bisbarra. Son os fluxos do terceiro e primeiro cuadrante os que predominan, debido ao efecto de barreira que supo\u00f1en as serras litorais das cordilleiras B\u00e9ticas, que favorecen un troco de rumbo a suroeste, e \u00e1 canalizaci\u00f3n dos fluxos no porti\u00f1o tect\u00f3nico que constit\u00fae Cartaxena e o mar Menor.\nDemograf\u00eda.\nSegundo os dados que obran no concello, a 1 de xaneiro de 2007, o municipio de Cartaxena conta cunha poboaci\u00f3n de 211.329 habitantes (107.736 homes e 103.593 mulleres), dos cales, 176.021 moran na cidade e 35.840 nas deputaci\u00f3ns do municipio.\nSegundo o censo INE 2006, o 12,75% dos habitantes de Cartaxena son de nacionalidade estranxeira.\nA s\u00faa \u00e1rea metropolitana, integrada polos municipios de La Uni\u00f3n, Fuente \u00c1lamo, Los Alc\u00e1zares, San Javier, Torre Pacheco e San Pedro del Pinatar, ten 332.035 habitantes.\nHistoria.\nTense constancia certa da fundaci\u00f3n da cidade de Cartaxena \u00f3 redor do ano 227 a. C. polo xeral cartaxin\u00e9s Asdr\u00fabal o Belo co nome de \"Qart Hadasht\" (Cidade Nova), posiblemente sobre un asentamento tartesico anterior de nome Mastia de Tarse, do que se te\u00f1en noticias dende o s\u00e9culo VI a. C.\nA cidade cartaxinesa de Qart Hadasht ser\u00eda a principal base dos cartaxineses en Espa\u00f1a, e dela partiu An\u00edbal na s\u00faa famosa expedici\u00f3n a Italia, que lle levar\u00eda a cruzar os Alpes, ao comezar a segunda guerra p\u00fanica no ano 218 a. C. O xeral romano Escipi\u00f3n tomou Cartaxena no ano 209 a. C., sendo posesi\u00f3n romana desde ent\u00f3n co nome de Cartago Nova, e unha das cidades romanas m\u00e1is importantes de Hispania.\nNun principio, Carthago Nova dependeu administrativamente da Hispania Citerior con capital en Tarraco (Tarragona). Durante o goberno de Augusto, a cidade foi elevada a rango de colonia co nome de Colonia Vrbs Iulia Nova Carthago (C.V.I.N.C) co que os seus habitantes pasaban a considerar-se cidad\u00e1ns de dereito romano. Durante o goberno de Tiberio, creouse o \"Conventus Iuridicus Carthaginensis\" con capital na cidade, dentro da provincia tarraconense.\nNo ano 298, o emperador Diocleciano dividiu a Tarraconense en tres provincias, constitu\u00edndo a provincia romana Cartaxinense e estabelecendo a capital na cidade de Cartaxena. Cara ao ano 425 a cidade foi saqueada polos v\u00e1ndalos antes de pasar estes a \u00c1frica.\nTras a ca\u00edda do Imperio de Occidente e o establecemento dos reinos xermanos en Espa\u00f1a, cara ao 550 Cartaxena foi conquistada polo emperador bizantino Xustiniano I e converteuse na capital da Provincia de Spania do Imperio Bizantino baixo o nome de \"Carthago Spartaria\".\nOs visigodos, dirixidos polo rei Suintila, tomaron e, segundo conta Santo Isidoro destru\u00edron e asolaron por completo a cidade, causando unha profunda decadencia. Non obstante, este comentario se cadra pecou de esaxerado, xa que en 675, Munulo, bispo de Cartaxena, aparece asinando unha das actas dos concilios de Toledo, o que demostra que nese momento hab\u00eda un bispo co seu sede na cidade.\nDurante a dominaci\u00f3n \u00e1rabe, Cartaxena experimentou unha certa recuperaci\u00f3n e contou cunha mesquita e unha alcazaba fortificada sobre o actual cerro da Conceiz\u00f3n.\nEn 1245 prod\u00facese a reconquista da cidade, e rest\u00e1urase o bispado de Cartaxena, a\u00ednda que uns poucos anos despois a sede foi trasladada a Murcia. En 1296 pasar\u00eda \u00e1 Coroa de Arag\u00f3n, lexitimada a posesi\u00f3n pola Sentenza Arbitral de Torrellas, pero o Tratado de Elx de 1305 devolver\u00eda a cidade ao Reino de Castela.\nCartaxena experimentou unha grande recuperaci\u00f3n co establecemento da dinast\u00eda dos Borb\u00f3ns no s\u00e9culo XVIII, per\u00edodo no que Cartaxena conv\u00e9rtese na capital do Departamento Mar\u00edtimo do Mediterr\u00e1neo, e constr\u00faense numerosas obras de car\u00e1cter militar, como as murallas da cidade e os diversos castelos que a rodean, as\u00ed como o Hospital de Mari\u00f1a.\nNo s\u00e9culo XIX o acontecemento m\u00e1is importante \u00e9 a revoluci\u00f3n cantonal que comezou o 12 de xullo de 1873, en que a cidade ergueuse contra o goberno central en defensa das teses federalistas. O alzamento de Cartaxena tivo grande relevancia pola importancia militar da cidade, que resistiu at\u00e9 que en xaneiro de 1874 as tropas do xeral L\u00f3pez Dom\u00ednguez entraron na cidade.\nDurante a guerra civil espa\u00f1ola de 1936-1939 Cartaxena foi a \u00fanica base naval que ficou baixo control da Rep\u00fablica, e a \u00faltima cidade en caer en mans dos sublevados, o 31 de marzo de 1939.\nActualmente Cartaxena forma parte da comunidade aut\u00f3noma da Rexi\u00f3n de Murcia, e \u00e9 sede da Asemblea Rexional.\nHistoria de Cartaxena na arte.\n\"A clemencia de Escipi\u00f3n\", tam\u00e9n chamada \"A Continencia de Escipi\u00f3n\" \u00e9 o relato lendario e mitol\u00f3xico da toma da cidade de Cartago Nova polo xeral romano Escipi\u00f3n \"o Alfricano\", narrado polos historiadores Polibio e Tito Livio, e que converteuse nun dos temas preferidos da poes\u00eda, a literatura, a escultura e a \u00f3pera de tema hist\u00f3rico do renacemento e o barroco.\nAdministraci\u00f3n.\nAs primeiras elecci\u00f3ns municipais democr\u00e1ticas celebr\u00e1ronse en 1979. At\u00e9 ent\u00f3n non exist\u00edan partidos pol\u00edticos.\nLugares de interese.\nAo longo dos s\u00e9culos, Cartaxena acumulou un importante patrimonio monumental, desde os restos mais antigos, do s\u00e9culo III a.C. at\u00e9 as novas construci\u00f3ns a\u00ednda en execuci\u00f3n.\nPatrimonio arqueol\u00f3xico.\nOs xacementos m\u00e1is importantes son:\nTam\u00e9n destacan as caldas e conxunto do decumano, a Casa da Fortuna, a necr\u00f3pole tardorromana e a Torre Cega.\nFortificaci\u00f3ns e construci\u00f3ns militares.\nA condici\u00f3n de praza naval de Cartaxena f\u00edxoa dotarse dun amplo n\u00famero de construci\u00f3ns e fortificaci\u00f3ns de \u00edndole militar. No contorno da cidade at\u00f3panse varios castelos defensivos e bater\u00edas de costa dos s\u00e9culos XVIII e XIX, como San Juli\u00e1n, La Atalaya, San Jos\u00e9, Galeras ou o Forte de Navidad.\nCons\u00e9rvase parte da \u00faltima muralla da cidade edificada durante o reinado de Carlos III entre 1766 e 1786.\nDentro do recinto amurallado destacan outras construci\u00f3ns militares, como o antigo castelo da cidade, o Castelo da Concepci\u00f3n, o Arsenal Militar, o antigo Hospital de Mari\u00f1a e o Cuartel de Antiguons (ambas construci\u00f3ns do XVIII), a antiga Escola de gardamari\u00f1as, o edificio de Capitan\u00eda Xeneral ou o antigo Parque de artiller\u00eda (hoxe museo).\nOutras edificaci\u00f3ns destacadas.\nTodo o centro hist\u00f3rico de Cartaxena foi declarado Conxunto Hist\u00f3rico-Art\u00edstico, especialmente pola gran cantidade de edificios constru\u00eddos pola burgues\u00eda da vila do s.XIX e principios do XX, a maior parte deles de estilo modernista.\nXunto a algunhas construci\u00f3ns do XVIII, como o antigo pazo do Marqu\u00e9s de Casatilly, actualmente Casino da cidade ou a casa de Antonio de Escano, as m\u00e1is destacadas construci\u00f3ns son as realizadas durante os \u00faltimos anos do s\u00e9culo XIX e primeiros do XX en estilo modernista. Entre as m\u00e1is significativas estar\u00edan a Casa Pedre\u00f1o (1872), a Casa Cervantes (1900), o Pazo de Aguirre (1900), o Pazo Consistorial (1907), a Casa Zapata (1909), o Grande Hotel (1916), a Casa Llagostera (1916) obras de arquitectos como Tom\u00e1s Rico, Carlos Mancha ou V\u00edctor Beltr\u00ed.\nExisten tam\u00e9n varias igrexas destacadas dende o punto de vista hist\u00f3rico-art\u00edstico. A m\u00e1is destacada \u00e9 a antiga Catedral da Nosa Se\u00f1ora da Asunci\u00f3n, actualmente en ru\u00ednas tras os bombardeos da guerra civil espa\u00f1ola.\nOutras igrexas destacadas son a de Santa Mar\u00eda de Gracia, constru\u00edda no s\u00e9culo XVIII e da que saen as procesi\u00f3ns de Semana Santa e a igrexa da Caridade, de 1893 en estilo neocl\u00e1sico e sede a patroa de Cartaxena, a Virxe da Caridade.\nNa actualidade s\u00e9guense realizando construci\u00f3ns destacadas, como as novas construci\u00f3ns actualmente en execuci\u00f3n como o Museo do Teatro Romano, de Rafael Moneo, o Museo Nacional de Arqueolox\u00eda Submarina, o Novo Club de Regatas, ou o Pazo de Deportes.\nA 15\u00a0km da cidade cons\u00e9rvanse os restos do mosteiro de San Gin\u00e9s de la Jara, de orixe medieval, a\u00ednda que a s\u00faa configuraci\u00f3n actual data do s\u00e9culo XVII.\nMonumentos.\nOutros moitos bustos e monumentos at\u00f3panse polas r\u00faas, prazas e parques de Cartaxena. Entre outros os dedicados ao Comandante Villamart\u00edn (obra de Jos\u00e9 Capuz), Isidoro M\u00e1iquez, Monroy, Antonio \u00c1lvarez Alonso ou o popular \"Icue\".\nGastronom\u00eda.\nOs pratos mais co\u00f1ecidos de Cartaxena son o \"caldero\", un arroz elaborado polos pescadores preparado con pescado de roca e os \"michirones\", un guiso feito con favas secas.\nOutros pratos t\u00edpicos son o arroz e coello, o coello ao allo caba\u00f1il, as salgaduras (pescado seco) e sobremesas como o \"arrope\" (doce elaborado con figos secos), o Touci\u00f1o de ceo e o Pan de Calatrava.\nEntre as bebidas destaca o \"asi\u00e1tico\" (un caf\u00e9 con licor e outros condimentos), a \"l\u00e1guena\" (mestura de an\u00eds e vi\u00f1o doce a partes iguais) e o \"reparo\" (co\u00f1ac e vi\u00f1o doce a partes iguais).\nDeportes.\nCartaxena ten diversos equipos en competici\u00f3ns de nivel nacional. Destacan o F\u00fatbol Club Cartagena, que milita na Segunda Divisi\u00f3n de f\u00fatbol, o Cartagena F\u00fatbol Club, o Muebles Tuco Cartagena FS, na Liga Nacional de f\u00fatbol sala, o Club de Amigos del Baloncesto Cartagena, na Liga EBA de Baloncesto, ou o UCAM Tenis de Mesa na Superdivisi\u00f3n de Honra de tenis de mesa, \u00fanico que participou en competici\u00f3ns europeas.\nOutros equipos da cidade son o Club Atletismo Mandarache, o UCAM Atletismo Cartagena, o Club Marathon Cartagena, o Club de Tenis Cartagena, o Club Balonmano Cartagena, o Club Balonmano Maristas Cereg\u00f3n, o Club Voleibol Talasur Cartagena, a Asociaci\u00f3n Desportiva Algar Surmenor, o Real Club de Regatas de Cartagena, o Club Nataci\u00f3n Cartagonova-Cartagena e o Club de Rugby universitario de Cartagena.\nInstalaci\u00f3ns deportivas.\nEntre as instalaci\u00f3ns desportivas da cidade destacan fundamentalmente o Estadio Cartagonova, inaugurado en 1988, o antigo Pavill\u00f3n Municipal de Desportes Wsell de Guimbarda, a Piscina Municipal cuberta, o Centro Deportivo Mediterr\u00e1neo e o Pazo de Deportes.\nLugares hom\u00f3nimos.\nFundada polos cartaxineses, Cartaxena adoptou o seu nome da vella cidade p\u00fanica de Cartago. Durante o Imperio Espa\u00f1ol fund\u00e1ronse diversas cidades con este nome::"}
{"id": "60786", "revid": "65337", "url": "https://gl.wikipedia.org/wiki?curid=60786", "title": "Illas Crozet", "text": "As Illas Crozet (Franc\u00e9s: \"\u00celes Crozet\" ou oficialmente \"Archipel Crozet\") son un arquip\u00e9lago subant\u00e1rtico composto por varias illas pequenas, e situadas na parte sur do Oc\u00e9ano \u00cdndico. Forman parte dos Territorios Austrais Franceses.\nXeograf\u00eda.\nO arquip\u00e9lago est\u00e1 composto de 6 illas, a maior parte delas volc\u00e1nicas, m\u00e1is un grupo de illotes e rochas formando un arco. A seguinte t\u00e1boa lista as seis principais illas, ordenadas pola localizaci\u00f3n xeogr\u00e1fica (de Oeste a Leste):\nAs Illas Crozet est\u00e1n deshabitadas, excepto pola estaci\u00f3n cient\u00edfica Alfred Faure (Porto Alfred) na cara leste da illa da Posesi\u00f3n, que leva habitada desde 1963. Outras estaci\u00f3ns cient\u00edficas estiveron localizadas na Grande Manchoti\u00e8re e La Petite Manchoti\u00e8re.\nSubgrupos.\nOs grupos Oriental e Occidental est\u00e1n situados a 94\u00b45\u00a0km do outro (desde a Illa dos Ping\u00fc\u00edns a Illa da Posesi\u00f3n).\nXeolox\u00eda.\nAn\u00e1lise das anomal\u00edas magn\u00e9ticas da plataforma mari\u00f1a indican que a Plataforma Crozet, das cales as illas son os puntos m\u00e1is altos, formouse fai 50 mill\u00f3ns de anos. As illas son de orixe volc\u00e1nico. Atopouse basalto de fai polo menos 8.8 mill\u00f3ns de anos.\nClima.\nAs Illas Crozet non son glaciales hoxe en d\u00eda. A precipitaci\u00f3n media anual \u00e9 de 2000 mm. Chove de media 300 d\u00edas ao ano, e os ventos de m\u00e1is de 100\u00a0km/h ocorren 100 d\u00edas ao ano. As temperaturas soben de 18\u00ba C no ver\u00e1n, mentres que no inverno raramente baixan de 5\u00a0\u00b0C.\nHistoria.\nAs Illas Crozet foron descubertas na expedici\u00f3n de Marc-Joseph Marion du Fresne, un explorador franc\u00e9s que parou o 24 de xaneiro de 1772 en \u00cele de la Possession, tomando posesi\u00f3n do arquip\u00e9lago para Francia. O nome das illas prov\u00e9n do seu segundo de a bordo, Jules Crozet. (Marion nomeara Illa de Marion anteriormente...)\nAo principio do S\u00e9culo XIX as illas eran visitadas frecuentemente por cazadores de focas, ao momento que as focas foron practicamente exterminadas en 1835. Logo disto, a caza de baleas foi a actividade m\u00e1is com\u00fan nas illas, especialmente por parte de baleeiros de Massachusetts.\nOs afundimentos de barcos foron frecuentes nas Illas Crozet. O barco cazador de focas brit\u00e1nico \"Princess of Wales\" afundiuse en 1821, e os sobreviventes pasaron dous anos nas illas. En 1887 o buque franc\u00e9s \"Tamaris\" afundiuse na \u00cele des Cochons. Os sobreviventes ataron unha nota na pata dun petrel xigante, o cal foi atopado sete meses m\u00e1is tarde en Fremantle. Desafortunadamente, a tripulaci\u00f3n nunca foi atopada. Dado que os afundimentos de barcos ao redor das illas eran moi com\u00fans, a Armada Real brit\u00e1nica enviaba un barco cada certo n\u00famero de anos en busca de sobreviventes.\nOrixinalmente, Francia administrou as illas como unha dependencia de Madagascar. En 1955 foron transferidas \u00e1 xurisdici\u00f3n dos Territorios Austrais Franceses. En 1961 estableceuse a primeira estaci\u00f3n cient\u00edfica, e en 1963 a estaci\u00f3n permanente \"Albert Faure\", en Porto Albert en \u00cele de la Possession (Albert Faure foi o primeiro director da estaci\u00f3n). A estaci\u00f3n est\u00e1 habitada por entre 18 e 30 persoas, dependendo da estaci\u00f3n. leva a cabo investigaci\u00f3n meteol\u00f3xica, biol\u00f3xica e xeol\u00f3xica, e mantense un sism\u00f3grafo.\nBiolox\u00eda.\nNas Illas Crozet p\u00f3dense atopar 4 especies de ping\u00fc\u00edns. O m\u00e1is com\u00fan \u00e9 o ping\u00fc\u00edn Macaroni, cuns 2 mill\u00f3ns de parellas, e o ping\u00fc\u00edn emperador. Tam\u00e9n hai ping\u00fc\u00edns Rockhopper e unha pequena colonia de ping\u00fc\u00edns Pap\u00faa (Gentoo)."}
{"id": "60789", "revid": "23204", "url": "https://gl.wikipedia.org/wiki?curid=60789", "title": "Franti\u0161ek Palack\u00fd", "text": "Franti\u0161ek Palack\u00fd, nado en Hodslavice (Moravia) o 14 de xu\u00f1o de 1798 e finado en Praga o 26 de maio de 1876, foi un historiador e pol\u00edtico checo.\nTraxectoria.\nDescendente dunha familia husita que mantivera secretamente as s\u00faas crenzas protestantes durante o per\u00edodo de persecuci\u00f3n relixiosa, Franti\u0161ek Palack\u00fd estudou dende 1812 no Liceo Luterano de Bratislava, al\u00ed co\u00f1eceu ao fil\u00f3logo Jozef \u0160af\u00e1rik quen lle transmitiu o amor polas linguas eslavas.\nEn 1823, Palack\u00fd, estableceuse en Praga, a s\u00faa amizade con Josef Dobrovsk\u00fd permitiulle entrar en contacto co conde Sternberg, fundador da Sociedade do Museo Bohemio e cando en 1825 sa\u00edu o seu xornal, \"\u010casopis \u010desk\u00e9ho musea\" Palack\u00fd converteuse no seu editor, ao primeiro o xornal public\u00e1base en checo e alem\u00e1n, m\u00e1is adiante s\u00f3 sair\u00eda en checo para converterse no m\u00e1is importante \u00f3rgano literario de Bohemia.\nA obra capital de Palack\u00fd foi a monumental \"Geschichte von B\u00f6hmen\", a historia de Bohemia ata 1526 cando deixou de ser un estado independente, publicouna en cinco volumes entre 1836 e 1867 e tivo que percorrer os arquivos locais de Bohemia e as bibliotecas das principais cidades europeas, a obra converteuse nun cl\u00e1sico da historiograf\u00eda checa, publicada orixinalmente en alem\u00e1n ao pouco tempo sa\u00edu traducida ao checo. En 1848 cando se eliminou a polic\u00eda encargada da censura, Palack\u00fd publicou unha nova versi\u00f3n das obras xa publicadas coa versi\u00f3n orixinal antes de ser revisada polos censores que consideraban parte dos seus estamentos cr\u00edticos coa actuaci\u00f3n da Igrexa cat\u00f3lica.\nTras a revoluci\u00f3n de 1848 Palack\u00fd entrou no Reichstag no outono dese ano, foi membro do Congreso Eslavo de Praga, politicamente era partidario dun imperio austr\u00edaco forte que deb\u00eda consistir nunha federaci\u00f3n de xermanos do sur e estados eslavos, permitindo a conservaci\u00f3n dos dereitos de cada pobo, esta teor\u00eda co\u00f1eceuse como austroeslavismo e cheg\u00f3uselle mesmo a ofrecer un ministerio no equipo de Franz von Pillersdorf pero o triunfo do partido reaccionario en 1852 supuxo a s\u00faa retirada da pol\u00edtica. Volveu como membro vitalicio do senado en 1861 e como membro do Landtag de Bohemia onde se converteu no l\u00edder do Partido Nacional Checo que propu\u00f1a o establecemento dun reino checo que abranguese Bohemia, Moravia e Silesia."}
{"id": "60790", "revid": "2330", "url": "https://gl.wikipedia.org/wiki?curid=60790", "title": "Frantisek Palacky", "text": ""}
{"id": "60791", "revid": "55340", "url": "https://gl.wikipedia.org/wiki?curid=60791", "title": "A Veiga (hom\u00f3nimos)", "text": "O top\u00f3nimo A Veiga pode referirse a:"}
{"id": "60792", "revid": "56817", "url": "https://gl.wikipedia.org/wiki?curid=60792", "title": "Historia da lingua", "text": "Historia da lingua pode referirse a:"}
{"id": "60793", "revid": "745", "url": "https://gl.wikipedia.org/wiki?curid=60793", "title": "M\u00e9todo comparativo", "text": ""}
{"id": "60794", "revid": "22570", "url": "https://gl.wikipedia.org/wiki?curid=60794", "title": "Conmutaci\u00f3n de paquetes", "text": "A conmutaci\u00f3n de paquetes \u00e9 unha t\u00e9cnica que serve para facer un uso eficiente das ligaz\u00f3ns f\u00edsicas nunha rede de computadores. Se non existise unha t\u00e9cnica de conmutaci\u00f3n na comunicaci\u00f3n entre os nodos, ter\u00edase que enlazar en forma de malla, sendo unha rede de conmutaci\u00f3n de paquetes unha \"malla\" de interconexi\u00f3ns facilitadas polos servizos de telecomunicaci\u00f3ns, a trav\u00e9s da cal os paquetes viaxan dende a fonte ata o destino.\nUnha vantaxe adicional da conmutaci\u00f3n de paquetes, ademais da seguridade de transmisi\u00f3n de datos, \u00e9 que ao dividir en paquetes a mensaxe, esta ens\u00e1mblase dunha forma m\u00e1is r\u00e1pida no nodo de destino, xa que se est\u00e1n a usar varios cami\u00f1os para transmitir a mensaxe, produc\u00edndose un fen\u00f3meno co\u00f1ecido como \"transmisi\u00f3n en paralelo\". Ademais, se unha mensaxe tivese un erro nun bit de informaci\u00f3n e estiv\u00e9semos usando a conmutaci\u00f3n de paquetes, s\u00f3 hai que retransmitir o paquete co bit afectado, o cal e moito menos problem\u00e1tico. O \u00fanico negativo no esquema da conmutaci\u00f3n de paquetes \u00e9 que o seu encabezado e m\u00e1is grande.\nFuncionamento.\nA conmutaci\u00f3n de paquetes realiza un procedemento mediante o cal, cando un nodo quere enviar informaci\u00f3n a outro div\u00eddeo en paquetes, os cales levan a direcci\u00f3n do nodo destino. En cada nodo intermedio polo cal pasa o paquete, detense o tempo necesario para procesalo. Cada nodo intermedio fai as seguintes funci\u00f3ns:"}
{"id": "60796", "revid": "1822", "url": "https://gl.wikipedia.org/wiki?curid=60796", "title": "Pedro Vera", "text": "Pedro Vera, nado en San Pedro del Pinatar, Murcia, en 1967, \u00e9 un debuxante espa\u00f1ol de banda dese\u00f1ada.\nTraxectoria.\nEn 1993 recibiu o premio \u00f3 mellor gui\u00f3n no Concurso Murcia Joven, e en 1994 ga\u00f1ou o Concurso de C\u00f3mic Ciutat de Cornell\u00e0. Foi fundador da revista murciana \"El T\u00edo Sa\u00edn\", e colaborou tam\u00e9n en publicaci\u00f3ns espa\u00f1olas da \u00e9poca: \u201cLa Comictiva\u201d, \u201cKovalsky Fly\u201d, \u201cAnnabel Lee\u201d e \"Subterfuge\" (Subterfuge Records).\nPedro Vera foi nomeado a \u201cAutor revelaci\u00f3n\u201d no Sal\u00f3n del C\u00f3mic de Barcelona. En 1996 volveu ga\u00f1ar no Concurso Murcia Joven e comezou a publicar a s\u00faa serie \u201cOrtega y Pacheco\u201d no xornal \"La Opini\u00f3n de Murcia\". Un ano despois colaborou na revista \u201cRuta 66\u201d e continuou facendo historietas para \u201cEl T\u00edo Sa\u00edn\u201d, creando para esta a Nick Platino.\nDesde 1998 debuxa para \"El jueves\" corrosivas p\u00e1xinas, normalmente protagonizadas polas s\u00faas d\u00faas creaci\u00f3ns m\u00e1is populares: Nick Platino e Ortega y Pacheco.\nTam\u00e9n participou en numerosas charlas e exposici\u00f3ns, realizou carteis, portadas de discos (pack de \u201cLos Reyes del crimen\u201d para Manga Films) etc.\nO seu estilo \u00e9 o debuxo en branco e negro e trazo gordo, e \u00e1s veces incl\u00fae montaxes entre fotos e debuxos. Na s\u00faa labor exorciza a sociedade actual, co telelixo nun lugar desatacado, a golpe de \"gag\" iconoclasta e surrealista."}
{"id": "60798", "revid": "1131", "url": "https://gl.wikipedia.org/wiki?curid=60798", "title": "Carolina Micha\u00eblis de Vasconcelos", "text": "Carolina Wilhelma Micha\u00eblis de Vasconcelos, nada en Berl\u00edn o 15 de marzo de 1851 e finada en Porto o 22 de outubro de 1925, foi unha cr\u00edtica literaria, escritora, lexic\u00f3grafa e investigadora portuguesa de orixe prusiana. Est\u00e1 considerada unha das grandes personalidades da filolox\u00eda portuguesa, e foi a primeira muller que impartiu clase nunha universidade portuguesa, e unha das primeiras en entrar na Academia das Ciencias de Lisboa. Ten grande importancia como mediadora entre a cultura portuguesa e a cultura alem\u00e1.\nTraxectoria.\nNada en Berl\u00edn (por ent\u00f3n capital de Prusia, na Confederaci\u00f3n Xerm\u00e1nica), foi a m\u00e1is nova dos cinco fillos do profesor Gustav Micha\u00eblis e de Henriette Louise Lobeck. A s\u00faa irm\u00e1 Henriette Micha\u00eblis foi lexic\u00f3grafa e autora dos primeiros dicionarios Michaelis.\nDesde nova interesouse polos idiomas. Foi instru\u00edda polo seu pai, polo fil\u00f3logo Eduard Matzner e por Carl Goldbeck. En 1867 comezou a publicar en revistas alem\u00e1s especializadas, e con 20 anos traballaba como tradutora e int\u00e9rprete no Ministerio do Interior de Alema\u00f1a para os asuntos da pen\u00ednsula Ib\u00e9rica. Tam\u00e9n colaboraba nas Brockhaus Enzyklop\u00e4die e o Meyers Konversations-Lexikon, e en varias revistas e peri\u00f3dicos internacionais, como a \"Bibliografia Cr\u00edtica de Hist\u00f3ria e Literatura\" dirixida por Francisco Adolfo Coelho.\nEn 1876, durante a s\u00faa colaboraci\u00f3n luso-xerm\u00e1nica e logo do pol\u00e9mico caso da \"Questi\u00f3n do Fausto\", na que foi bastante criticada a versi\u00f3n traducida da obra \"Fausto\" de Go\u00ebthe feita por Ant\u00f3nio Feliciano de Castilho, Carolina co\u00f1eceu Joaquim Ant\u00f3nio da Fonseca de Vasconcelos, music\u00f3logo e historiador de arte portugu\u00e9s, con quen iniciou unha longa correspondencia epistolar que deu paso a unha relaci\u00f3n amorosa a distancia. El, en plena terceira guerra carlista, atravesou os Pireneos a cabalo para ir visitala. Casaron en Berl\u00edn, e Carolina recibiu a dupla cidadan\u00eda.\nForon vivir a Portugal, entre a localidade de Vasconcelos, no distrito de Braga, e as cidades de Lisboa e Porto, amais da pasar as vacaci\u00f3ns en \u00c1guas Santas. Se ben dedicou os primeiros anos \u00e1 vida familiar, nunca deixou os estudos e investigaci\u00f3ns. En decembro de 1877 naceu o seu primeiro e \u00fanico filo, Carlos Joaquim Micha\u00eblis de Vasconcelos. Nos primeiros meses de embarazo frecuentaba a biblioteca do Palacio Nacional da Ajuda para recoller informaci\u00f3n dados sobre a lingua e literatura portuguesa, especialmente no seu per\u00edodo arcaico.\nO seu traballo de investigaci\u00f3n levouna a ter correspondencia con Eug\u00e9nio de Castro, Antero de Quental, Jo\u00e3o de Deus de Nogueira Ramos, Henrique Lopes de Mendon\u00e7a, Jos\u00e9 Leite de Vasconcelos, o Conde de Sabugosa, Te\u00f3filo Braga, Trindade Coelho, Anselmo Braamcamp Freire, Sousa Viterbo, Alexandre Herculano, os m\u00e9dicos e escritores Ant\u00f3nio Egas Moniz e Ricardo Jorge, os espa\u00f1ois Marcelino Men\u00e9ndez Pelayo e Ram\u00f3n Men\u00e9ndez Pidal, as\u00ed como outros autores franceses, ingleses e alem\u00e1ns.\nEn 1901 o rei Carlos I de Portugal concedeulle a insignia de oficial da Orde Militar de Sant'Iago da Espada.\nEn 1911 foi nomeada profesora de Filolox\u00eda Xerm\u00e1nica da Universidade de Lisboa. Ao ano seguinte pediu a transferencia para a Universidade de Co\u00edmbra, onde impartiu dous cursos de Filolox\u00eda (rom\u00e1nica e portuguesa) e tres de lingua e literatura alem\u00e1. En 1912 foi escollida, xunto con Maria Am\u00e1lia Vaz de Carvalho, para a Academia das Ci\u00eancias de Lisboa.\nEntre 1924 e 1927 dirixiu a revista \"Lusit\u00e2nia\", e en 1926 o Conselho Nacional das Mulheres Portuguesas elixiuna presidente honoraria, prest\u00e1ndolle homenaxe cun n\u00famero especial na revista \"Alma Feminina\".\nFoi soterrada no cemiterio de Agramonte.\nHomenaxes.\nEn 1932 o Concello de Lisboa aprobou darlle o seu nome a unha r\u00faa, mais o proxecto non se levou a cabo at\u00e9 1972, cando se aprobou nomear unha v\u00eda na zona do Calhariz de Benfica. O seu nome figura tam\u00e9n na toponimia dos concellos de Berl\u00edn, Oeiras (Linda-a-Velha), Odivelas (Ramada), Maia (\u00c1guas Santas), Porto, Seixal (Corroios) e Loures.\nTam\u00e9n leva o seu nome un instituto e unha estaci\u00f3n de metro da cidade do Porto."}
{"id": "60800", "revid": "98629", "url": "https://gl.wikipedia.org/wiki?curid=60800", "title": "Sufraxio universal", "text": "O sufraxio universal consiste na dotaci\u00f3n do dereito ao voto a toda a poboaci\u00f3n adulta dun Estado independentemente da s\u00faa raza, sexo, crenzas ou condici\u00f3n social.\nO logro do sufraxio universal deuse a partir dunha evoluci\u00f3n na democracia. Trala Revoluci\u00f3n Francesa o poder pol\u00edtico comezou a estar en mans de c\u00e1maras de representantes polo que era necesario regulalo seu sistema de elecci\u00f3n. As\u00ed comezou o sufraxio censatario no que votaban s\u00f3 homes que cumprisen unha serie de requisitos de nivel de instruci\u00f3n, de renda e de clase social; pasando polo sufraxio masculino (segunda metade do s\u00e9culo XIX), no que pod\u00edan votar t\u00f3dolos homes que soubesen ler e escribir. Ata a inclusi\u00f3n do sufraxio feminino (s\u00e9culo XX en diante), analfabetos (s\u00e9culo XX) e xentes de t\u00f3dalas razas (segunda metade do s\u00e9culo XX).\nLimitaci\u00f3ns ao sufraxio universal.\nMalia ser considerado un fito da democracia e algo imprescindible en todo sistema pol\u00edtico moderno, ao longo da historia dos s\u00e9culos XIX e XX, e incluso na actualidade, a presenza do sufraxio universal en moitos pa\u00edses non foi posible debido a diversas pol\u00edticas, grupos de presi\u00f3n ou r\u00e9ximes pol\u00edticos.\nNo pasado numerosas sociedades negaron o dereito a votar base\u00e1ndose tam\u00e9n en diferenzas de raza ou etnia. Por exemplo, durante a era do apartheid non estaba permitido o voto a razas que no fosen a branca en Sur\u00e1frica. Igualmente acontec\u00eda na \u00e9poca de pre-dereitos civ\u00eds nos Estados Unidos onde, a\u00ednda que os afroamericanos ti\u00f1an tecnicamente dereito a votar, neg\u00e1baselles o seu exercicio mediante intimidaci\u00f3ns e outros medios. O Ku Klux Klan formado trala guerra civil estadounidense foi unha das organizaci\u00f3ns que destacou neste cometido.\nMoitos sistemas de sufraxio universal excl\u00faen constitucional e legalmente a votantes potenciais, como os residentes de nacionalidade estranxeira, cidad\u00e1ns convictos e enfermos mentais. No derradeiro caso argum\u00e9ntase que se trata de persoas que non te\u00f1en vontade libre ou persoas carentes de raciocinio para decidi-las s\u00faas acci\u00f3ns, os cales poder\u00edan ser premidos ou intencionados por terceiros. No caso dos convictos, argum\u00e9ntase que parte do castigo (reclusi\u00f3n ou privaci\u00f3n de liberdade) incl\u00fae a restrici\u00f3n dos dereitos cidad\u00e1ns como o sufraxio. No caso dos estranxeiros, a calidade de votante at\u00f3pase ligada \u00e1 posesi\u00f3n da cidadan\u00eda no Estado onde se reside. Por\u00e9n, as lexislaci\u00f3ns e dereitos constitucionais polo xeral conceden o dereito ao sufraxio (elecci\u00f3ns locais e/ou nacionais) previa residencia por un per\u00edodo de tempo.\nHoubo momentos nos que aos militares se lles negou o dereito ao voto. Esta privaci\u00f3n do dereito ao voto imposto en determinados pa\u00edses (por exemplo, na Francia da III rep\u00fablica) tivo motivos complexos. Por unha parte, tratou de impedir a presi\u00f3n dos oficiais sobre os soldados, que deformar\u00eda o voto (tales feitos non eran estra\u00f1os durante o Consulado ou o II Imperio en Francia e incluso en certas rep\u00fablicas suramericanas actuais). Tr\u00e1tase, por outra parte, de evita-la intrusi\u00f3n da pol\u00edtica no ex\u00e9rcito, como prexudicial para a disciplina militar.\nCronolox\u00eda do sufraxio universal por pa\u00edses.\nA continuaci\u00f3n am\u00f3sase unha listaxe cronol\u00f3xica de pa\u00edses e a data na que se logrou implantar por vez primeira o sufraxio universal."}
{"id": "60801", "revid": "12452", "url": "https://gl.wikipedia.org/wiki?curid=60801", "title": "Volta ciclista a Espa\u00f1a 2007", "text": ""}
{"id": "60802", "revid": "98629", "url": "https://gl.wikipedia.org/wiki?curid=60802", "title": "Mortadelo e Filem\u00f3n", "text": "Mortadelo e Filem\u00f3n (en castel\u00e1n, Mortadelo y Filem\u00f3n) \u00e9 a serie de banda dese\u00f1ada humor\u00edstica m\u00e1is popular do autor espa\u00f1ol de banda dese\u00f1ada Francisco Ib\u00e1\u00f1ez. Como o seu nome indica, est\u00e1n protagonizadas por Mortadelo e por Filem\u00f3n, dous axentes secretos.\nHistoria.\nA primeira banda dese\u00f1ada de Mortadelo e Filem\u00f3n apareceu o 20 de xaneiro de 1958 no n\u00famero 1394 de Pulgarcito co t\u00edtulo xen\u00e9rico de Mortadelo y Filem\u00f3n, agencia de informaci\u00f3n. Por aquel ent\u00f3n era usual que as series humor\u00edsticas tivesen un pareado como t\u00edtulo, xeralmente co nome dos seus protagonistas no primeiro verso. Nese mesmo n\u00famero 1394 de Pulgarcito incl\u00faense \"Margarito Celem\u00edn, un vendedor muy pill\u00edn\" de Sanch\u00eds, \"Rigoberto Picaporte, solteir\u00f3n de mucho porte\" de Roberto Segura, \"Pascual, criado leal\" de Nadal e \"Do\u00f1a L\u00edo Portapartes, se\u00f1ora con malas artes\" de Raf.\nAs historietas da editorial Brugera amosaban un mundo achegado \u00f3 lector, no que a pobreza, a fame, a picaresca e as diferenzas de clases eran com\u00fans (os t\u00edtulos de historieta antes mencionados son unha proba diso). Os propios nomes de Mortadelo e Filem\u00f3n falan da \u00e9poca na que xurdiron. Co recordo a\u00ednda pr\u00f3ximo da \u00e9poca de escaseza provocada polos racionamentos de comida que seguiron \u00e1 Guerra Civil, Ib\u00e1\u00f1ez bautizou \u00e1s s\u00faas personaxes con nomes que \u00f3 escoitalos evocan alimentos; Mortadelo e Filem\u00f3n ser\u00edan pois un eco de \"Mortadela e Filet\u00f3n\" .\nEtapa primitiva.\nNas s\u00faas orixes, Mortadelo e Filem\u00f3n eran unha parodia do doutor Watson e Sherlock Holmes respectivamente (outras fontes de referencia citadas en ocasi\u00f3ns son os personaxes do gordo e o fraco ou a obra \"Nov\u00edsimas aventuras de Sherlock Holmes\" de Enrique Jardiel Poncela). Filem\u00f3n ti\u00f1a nariz aquilino, vest\u00eda chaqueta e sombreiro de felpa e fumaba en pipa (no n\u00famero 1404 de Pulgarcito chegou mesmo a vestir o impermeable e sombreiro a cadros caracter\u00edstico da maior\u00eda das ilustraci\u00f3ns de Holmes). Mortadelo, pola s\u00faa parte, ademais dos habituais lentes e levita negras, levaba bomb\u00edn e paraugas tam\u00e9n negros. O bomb\u00edn serv\u00edalle ademais a Mortadelo para gardar os disfraces, un recurso que co tempo se far\u00eda prescindible. Outra caracter\u00edstica do primeiro Mortadelo -e que s\u00f3 durou uns poucos episodios- eran uns ollos perpetuamente entrepechados que lle confer\u00edan un aspecto despistado.\nEste primitivo aspecto foi depur\u00e1ndose co tempo, adquirindo pronto un aspecto similar \u00f3 actual: Mortadelo manter\u00eda a s\u00faa levita negra, pero desaparecer\u00edan o sombreiro e o paraugas; mentres tanto Filem\u00f3n viu reducido paulatinamente o seu nariz longo e afiado e a s\u00faa indumentaria pasou a consistir nunha gravata de lazo negra, camisa branca, pantal\u00f3ns xeralmente vermellos e, en ocasi\u00f3ns, chaqueta a xogo.\nEn \"Mortadelo y Filem\u00f3n, agencia de informaci\u00f3n\", Filem\u00f3n \u00e9 o xefe dunha axencia de detectives e ten a Mortadelo como empregado. As primeiras historias eran dunha soa p\u00e1xina en branco e negro (ag\u00e1s cando esta ocupaba a portada) con seis ringleiras de vi\u00f1etas e seguindo un esquema moi sinxelo: algu\u00e9n contrata os servizos da axencia, pero \u00f3 intentar cumprir a misi\u00f3n, prod\u00facese alg\u00fan equ\u00edvoco que resulta nun completo fracaso da mesma. O descubrimento do equ\u00edvoco termina xeralmente nunha persecuci\u00f3n ou con algu\u00e9n esva\u00e9ndose. Esta estrutura de presentaci\u00f3n-equ\u00edvoco-desenlace era extremadamente com\u00fan nas historietas da \u00e9poca.\nEtapa madura (cl\u00e1sica).\nEn 1969 prod\u00facese un cambio importante. Tras once anos de axencia propia, Mortadelo e Filem\u00f3n ingresan na T.I.A., unha organizaci\u00f3n con claras reminiscencias da C.I.A. Isto coincide co comezo das historias longas e marca o inicio da madurez destes personaxes. O estilo de debuxo est\u00e1 case totalmente definido, as\u00ed como as personalidades dos dous detectives. Ademais, novas personaxes se incorporan \u00e1s historias: o superintendente Vicente, o profesor Bacterio e, tempo despois, a secretaria Ofelia. As referencias a Holmes, que xa hab\u00eda tempo que desapareceran, son substitu\u00eddas pola parodia das historias de esp\u00edas, moi com\u00fans daquela. A referencia m\u00e1is clara desta \u00e9poca \u00e9 a serie Superaxente 86, estreada en Espa\u00f1a dous anos antes da publicaci\u00f3n de \"O sulfato at\u00f3mico\"; esta serie reflicte un mundo de esp\u00edas incompetentes, entradas secretas e ata zapat\u00f3fonos, moi similar \u00f3 das aventuras de Mortadelo e Filem\u00f3n.\nAs historias longas acostuman ter 44 p\u00e1xinas e habitualmente est\u00e1n organizadas en episodios autoconclusivos de 4 caras que acostuman narrar os sucesos dun d\u00eda. A raz\u00f3n desta estrutura era que estes episodios ser\u00edan publicados semanalmente, inicialmente na revista Gran Pulgarcito e m\u00e1is tarde na revista \"Mortadelo\". \u00c1 parte da publicaci\u00f3n seriada, tam\u00e9n se publicaban de forma completa na \"colecci\u00f3n OL\u00c9\". O f\u00edo argumental das historias serve s\u00f3 como medio para estruturalas e como base para encadear as situaci\u00f3ns c\u00f3micas. Nesta nova etapa, o humor non se basea tan s\u00f3 no descubrimento dun equ\u00edvoco, sen\u00f3n que m\u00faltiples recursos humor\u00edsticos son empregados de forma continua: parodias, gags visuais, humor absurdo, slapstick, xogos de palabras etc.\nA primeira historia longa \u00e9 \"O sulfato at\u00f3mico\". Nesta historieta, o estilo do debuxo \u00e9 inusitadamente detallista, con claras influencias da escola francobelga de banda dese\u00f1ada, especialmente de Franquin (). Este estilo relaxouse nas seguintes aventuras, volvendo \u00f3 trazo sobrio habitual. Nestas primeiras aventuras longas, Ib\u00e1\u00f1ez experimenta coa estrutura das vi\u00f1etas, dando \u00e1s historietas un aspecto menos r\u00edxido e conseguindo ademais unha maior expresividade; por\u00e9n, pronto retorna \u00e1 estrutura r\u00edxida de cinco filas de vi\u00f1etas.\nUnha aventura arquet\u00edpica desta etapa poder\u00eda ser \"Os diamantes da gran duquesa\". No primeiro episodio descr\u00edbese o f\u00edo argumental, mentres que nos seguintes desenv\u00f3lvese a busca durante dez d\u00edas consecutivos dos correspondentes diamantes, agochado cada un deles nun sitio distinto (localizaci\u00f3n que conseguen, a\u00ednda que o final de cada episodio \u00e9 desastroso dun ou doutro xeito, especialmente no caso do \u00faltimo).\nEtapa madura (moderna).\nA divisi\u00f3n da etapa madura en dous (cl\u00e1sica e moderna) pode resultar controvertida; por\u00e9n, poden establecerse diferenzas entre ambas. Unha destas diferenzas \u00e9 o n\u00famero de ringleiras de vi\u00f1etas. Ata \"O transformador metab\u00f3lico\", as historias ti\u00f1an cinco ringleiras, pero a partir de ent\u00f3n p\u00e1sase a catro. Tendo en conta que o n\u00famero de p\u00e1xinas non var\u00eda, isto implica unha diminuci\u00f3n no n\u00famero total de vi\u00f1etas por aventura. Estas perden -por tanto- algo de densidade, tanto na historia como no aspecto visual.\nOutro cambio (que non \u00e9 simult\u00e1neo necesariamente co cambio no n\u00famero de vi\u00f1etas) \u00e9 que as historias pasan a ter claras referencias \u00e1 actualidade, o que dar\u00eda raz\u00f3ns para chamar cl\u00e1sicas \u00e1s anteriores aventuras, con historias m\u00e1is atemporais.\nAdemais, entre 1986 e 1987, Ib\u00e1\u00f1ez perdeu os dereitos de publicaci\u00f3n das s\u00faas personaxes, que foran rexistradas pola editorial Bruguera. Durante estes anos public\u00e1ronse unha serie de aventuras realizadas por outros autores. A\u00ednda despois de recuperar os dereitos, Ib\u00e1\u00f1ez seguiu apoi\u00e1ndose por un tempo en colaboradores. En total p\u00f3dese estabelecer un per\u00edodo de 5 anos aproximadamente que divide en dous a etapa madura, na que ademais fai aparici\u00f3n unha nova personaxe, a se\u00f1orita Irma, que posteriormente ser\u00eda eliminada.\nAutor\u00eda das historietas.\nDurante a etapa madura, gran parte do material publicado foi escrito e debuxado por outras persoas; por\u00e9n, debido a que estas colaboraci\u00f3ns adoitaban ser an\u00f3nimas, \u00e9 dif\u00edcil saber que historias ou que debuxos son realmente de Ib\u00e1\u00f1ez. As \u00fanicas acreditadas oficialmente como \"non-iba\u00f1ez\" son aquelas firmadas polo \"Brugera equip\" (durante o tempo en que Ib\u00e1\u00f1ez perdeu os dereitos das s\u00faas personaxes), algunha historia curta con gui\u00f3n firmado por Jes\u00fas de Cos e unha colecci\u00f3n de aventuras pouco co\u00f1ecidas, editadas en forma de libros en branco e negro, firmadas por Ib\u00e1\u00f1ez e Jos\u00e9 Cubero Valero. \u00d3 parecer a maior\u00eda destas historietas \"bastardas\" public\u00e1banse sen que Ib\u00e1\u00f1ez recibise remuneraci\u00f3n econ\u00f3mica algunha por elas (e talvez sen o seu consentimento), a\u00ednda que parece ser que entre 1987 e 1990 Ib\u00e1\u00f1ez asinou aventuras que non estaban debuxadas por el.\nEntre os negros que supostamente debuxaron aventuras de Mortadelo e Filem\u00f3n e que nunca foron acreditados p\u00f3dense citar os nomes de Ram\u00f3n Bernard\u00f3, Ram\u00f3n Mar\u00eda Casanyes, Mart-Os e mesmo un autor de primeira fila como Raf que colaborou anonimamente en \"As embaixadas chifladas\", se ben neste caso o seu traballo reduciuse \u00f3 entintado.\nLinguaxe.\nA linguaxe que Ib\u00e1\u00f1ez pon en boca das s\u00faas personaxes \u00e9 peculiar. Palabras e expresi\u00f3ns de uso reducido (\"colodrillo\", \"beodo\", \"mofa e befa\", \"merluzo\" etc.) son com\u00fans no universo de \"Mortadelo y Filem\u00f3n\".\nOutra caracter\u00edstica da linguaxe \u00e9 que os protagonistas se tratan de vostede, a\u00ednda cando son vellos co\u00f1ecidos. Algo moi pouco corrente en Espa\u00f1a, mesmo entre persoas en diferentes estamentos dunha xerarqu\u00eda.\n\"Mortadelo e Filem\u00f3n\" noutros medios.\nProduc\u00edronse varias pel\u00edculas de animaci\u00f3n (\"\"Mortadelo y Filem\u00f3n, Primer Festival del Humor\", \"Mortadelo y Filem\u00f3n, Segundo Festival del Humor\"\" e \"El armario del Tiempo\") dirixidas por Rafael Vara a principios dos 70.\nNa d\u00e9cada de 1990 unha produtora alem\u00e1 creou unha serie de dese\u00f1os animados (\"Mortadelo y Filem\u00f3n\") de desapercibido \u00e9xito, que foi transmitida en Espa\u00f1a por Antena 3 e actualmente \u00e9 emitida pola canle de operadoras dixitais \"Jetix\".\nEstes debuxos foron levados \u00f3 cine con personaxes reais en \"La gran aventura de Mortadelo y Filem\u00f3n\" (2003) dirixida por Javier Fesser e protagonizada por Benito Pocino no papel de Mortadelo e Pepe Viyuela no papel de Filem\u00f3n.\nUnha pel\u00edcula, \"\", apareceu no 2008 a modo de conmemoraci\u00f3n do 50 aniversario das personaxes. Pepe Viyuela repetiu como Filem\u00f3n, pero Mortadelo foi interpretado por Eduard Soto (co\u00f1ecido tam\u00e9n polo personaxe do \"Neng de Castefa\") debido a discrepancias con Benito Pocino.\nAdemais Mortadelo e Filem\u00f3n cobraron vida no musical \"Mortadelo y Filem\u00f3n, the miusical\" que se estreou en xu\u00f1o de 2008 no Teatro Campoamor de Oviedo e que en setembro dese mesmo ano presentouse no Teatro Tivoli de Barcelona. Dirixido por Ricard Reguant e producido por Zebra Producciones e Mucho Ruido Records.\nPersonaxes.\nOs \"malos\" (por norma xeral) e alg\u00fans axentes da T.I.A., te\u00f1en nomes c\u00f3micos como \"Besti\u00e1jez\", \"At\u00fanez\", \"Tont\u00e1inez\" ou \"Mac, o antropoide\".\n\"Mortadelo e Filem\u00f3n\" no mundo.\nAs historietas son publicadas en Europa baixo moitos nomes diferentes. Te\u00f1en unha excelente acollida en Alema\u00f1a, raz\u00f3n pola que se lle dedicou un n\u00famero enteiro. Os seus nomes var\u00edan dunha a outra lingua:\nP\u00f3dense ver as diferentes portadas en \nHistorietas.\nExisten certos temas que aparecen recorrentemente en moitas das historietas: \nAs historietas te\u00f1en outra caracter\u00edstica propia de Francisco Ib\u00e1\u00f1ez: o humor no fondo de cada vi\u00f1eta. \u00d3 fondo da vi\u00f1eta, alleos \u00e1 acci\u00f3n principal, hai diversos elementos humor\u00edsticos. As\u00ed por exemplo, p\u00f3dese encontrar unha ara\u00f1a disfrazada, un rato perseguindo a un gato, dous edificios bic\u00e1ndose, un sinal de prohibido aparcar camelos, un lapis cun se\u00f1or na orella, o sol cunha bufanda ou con lentes de sol, un se\u00f1or con d\u00faas cabezas etc. Un destes elementos f\u00edxose moi co\u00f1ecido tralo 11-S: nunha suposta vista de Nova York, na que se ve unha estatua de Francisco Ib\u00e1\u00f1ez xunto \u00e1 Estatua da Liberdade no especial 35 Aniversario, p\u00f3dese observar \u00f3 fondo as Torres xemelgas cun avi\u00f3n estrelado nunha delas. Estes elementos dan un toque especial de humor \u00e1s vi\u00f1etas, se ben o autor cada vez incl\u00fae menos elementos deste tipo.\nColecci\u00f3n Ol\u00e9.\nSon historias longas de 44 ou 49 p\u00e1xinas cada unha, seguidas de historietas curtas de entre unha e oito p\u00e1xinas ata completar 60 en cada libro."}
{"id": "60804", "revid": "43327", "url": "https://gl.wikipedia.org/wiki?curid=60804", "title": "Xogos Ol\u00edmpicos de Atenas", "text": "Xogos Ol\u00edmpicos de Atenas pode facer referencia \u00e1s seguintes edici\u00f3ns disputadas na capital de Grecia:"}
{"id": "60805", "revid": "98629", "url": "https://gl.wikipedia.org/wiki?curid=60805", "title": "Gebhard Leberecht von Bl\u00fccher", "text": "Gebhard Leberecht von Bl\u00fccher (Rostock, Mecklemburg, 16 de decembro de 1742 \u2014 Krieblowitz, Silesia, 12 de setembro de 1819), Graf (Conde) e m\u00e1is tarde elevado ao rango de F\u00fcrst von Wahlstatt (Pr\u00edncipe de Wahlstatt), foi un xeneral mariscal de campo prusiano, que comandou ex\u00e9rcitos desa nacionalidade contra Napoleon I, sendo famoso pola s\u00faa participaci\u00f3n na batalla das Naci\u00f3ns en Leipzig en 1813 e, sobre todo, na batalla de Waterloo en 1815, da que \u00e9 considerado vencedor xunto co brit\u00e1nico Arthur Wellesley, duque de Wellington.\nNa historiograf\u00eda hispana \u00e9 citado con frecuencia como xeneral Bl\u00fccher ou s\u00f3 Bl\u00fccher."}
{"id": "60812", "revid": "56817", "url": "https://gl.wikipedia.org/wiki?curid=60812", "title": "Batalla de Bu\u00e7aco", "text": "A batalla do Bu\u00e7aco (ou Bussaco, de acordo \u00e1 graf\u00eda antiga), foi un encontro b\u00e9lico acontecido durante as guerras napole\u00f3nicas, nun lugar pr\u00f3ximo do Luso, na Mealhada, Portugal, o 27 de setembro de 1810.\nHistoria.\nEnfrontamento.\nCombateran, por unha banda, forzas aliadas portuguesas e brit\u00e1nicas (uns 50\u00a0000 homes), baixo o mando de Arthur Wellesley, e, por outra banda, forzas francesas (arredor de 65\u00a0000 soldados) dirixidas polos mariscais Andr\u00e9 Mass\u00e9na e Michel Ney. O encontro, que resultou vitorioso para as forzas anglo-portuguesas, foi decisivo na evoluci\u00f3n positiva desa alianza no enfrontamento contra os ex\u00e9rcitos napole\u00f3nicos.\nWellington sa\u00edu desde os arredores de Lisboa, a fin de cortar o avance das tropas de Mass\u00e9na, que recentemente entrara en Portugal proveniente de Espa\u00f1a. Deste xeito buscaba previr a presi\u00f3n futura que puideran exercer os franceses sobre \u00e1s Li\u00f1as de Torres Vedras, un c\u00edrculo defensivo montado nas proximidades da capital portuguesa pola alianza luso-brit\u00e1nica. No seu avance as tropas anglo-portuguesas ocuparon as cristas monta\u00f1osas pr\u00f3ximas a Bu\u00e7aco. \u00c1 vista do inimigo, Mass\u00e9na ordenou asaltos sucesivos sobre as posici\u00f3ns contrarias, das que non lograron desaloxalo. O balance foi que os franceses perderon uns 4\u00a0500 dos seus homes, fronte aproximadamente 1\u00a0500 brit\u00e1nicos e portugueses.\nNos d\u00edas seguintes, Mass\u00e9na ordenou ataques de flanco contra as posici\u00f3ns inimigas, sen \u00e9xito tampouco. O 10 de outubro, Wellington dispuxo a retirada para as posici\u00f3ns anteriores tras as Li\u00f1as de Torres Vedras. As defensas destas, demasiado poderosas para tentar un ataque en regra, e cun ex\u00e9rcito esgotado, levaron \u00e1 retirada das tropas francesas.\nConsecuencias.\nFalto de v\u00edveres, con parte das s\u00faas tropas enfermas, e fustrigado por ataques dos anglo-portugueses no cami\u00f1o de volta, Mass\u00e9na regresa para Espa\u00f1a a comezos de 1811. En total perdeu uns 25\u00a0000 homes nas distintas fases de combates. Este novo intento franc\u00e9s por controlar Portugal e botar dese pa\u00eds os brit\u00e1nicos fracasou. Pola s\u00faa parte, Wellesley renunciou a liberar totalmente Portugal do resto de tropas francesas, esperando unha ocasi\u00f3n m\u00e1is propicia. Por\u00e9n, Mass\u00e9na volveu fracasar en maio do 1811 en Fuentes de O\u00f1oro, de novo fronte os anglo-portugueses de Wellesley, o que significou o seu retiro do mando de calquera clase de tropas napole\u00f3nicas."}
{"id": "60813", "revid": "1235", "url": "https://gl.wikipedia.org/wiki?curid=60813", "title": "Eurobasket 2007", "text": ""}
{"id": "60814", "revid": "23204", "url": "https://gl.wikipedia.org/wiki?curid=60814", "title": "Campionato europeo de baloncesto de 2007", "text": "O Campionato Europeo de baloncesto de 2007 (tam\u00e9n co\u00f1ecido como Eurobasket 2007) disputouse en Espa\u00f1a entre os d\u00edas 3 e 16 de setembro de 2007. \u00c9 o campionato europeo n\u00famero XXXV, e contou con 16 selecci\u00f3ns participantes.\nEst\u00e1 organizado por FIBA Europa, a secci\u00f3n europea da Federaci\u00f3n Internacional de Baloncesto (FIBA) e mais pola Federaci\u00f3n Espa\u00f1ola de Baloncesto (FEB), sendo a terceira vez que Espa\u00f1a \u00e9 escollida como anfitrioa do Eurobasket, xa que xa o fora en 1973 e en 1997.\nProceso de clasificaci\u00f3n.\nOs nove equipos que se clasificaron para o Campionato mundial de baloncesto de 2006 tam\u00e9n conseguiron a s\u00faa cualificaci\u00f3n autom\u00e1tica para o Eurobasket 2007. Estes foron Grecia, Alema\u00f1a, Francia, Espa\u00f1a, Lituania, Eslovenia, Serbia, Italia e Turqu\u00eda.\nOutros seis equipos, pertencentes \u00e1 Divisi\u00f3n A, lograron o seu posto nunha fase previa de clasificaci\u00f3n que se disputou do 31 de agosto \u00f3 16 de setembro de 2006, no que conseguiron \u00f3 pase \u00e1 fase de grupos Croacia, Rep\u00fablica Checa, Letonia, Polonia, Portugal e Rusia.\nO derradeiro posto acadouno Israel no Torneo de Clasificaci\u00f3n Adicional disputado en Ma\u00f3 (Menorca), disputado en agosto de 2007. Ese torneo relegar\u00eda a Suecia e a Dinamarca \u00e1 Divisi\u00f3n B.\nCadros de xogadores.\nPara este campionato cada unha das 16 selecci\u00f3ns participantes contar\u00e1 con 12 xogadores, o que fai un total de 192 inscritos."}
{"id": "60816", "revid": "23204", "url": "https://gl.wikipedia.org/wiki?curid=60816", "title": "Te\u00f3filo Caama\u00f1o", "text": "Te\u00f3filo Caama\u00f1o Caama\u00f1o, nado en Carnota en 1912 e finado na Coru\u00f1a en 1997, foi un mari\u00f1eiro e guerrilleiro antifascista galego.\nTraxectoria.\nNado no seo dunha humilde familia mari\u00f1eira, Te\u00f3filo navegou desde moi novo no barco de tres paus do seu pai, primeiro transportando pasaxeiros polo litoral da Costa da Morte, e logo subministrando tella \u00e1s s\u00faas poboaci\u00f3ns costeiras.\nDe ideolox\u00eda declaradamente galeguista e de esquerdas, foi sorprendido atop\u00e1ndose nun mercante en Melilla polo Golpe de Estado do 18 de xullo de 1936 e estivo a piques de ser fusilado. Enrolado pola forza na Lexi\u00f3n, valeulle para cruzar o estreito para unirse \u00e1 resistencia republicana.\nDerrota republicana.\nTrala derrota do bando republicano, Te\u00f3filo conseguiu escapar por mar a Francia, onde o sorprendeu o estoupido da segunda guerra mundial atop\u00e1ndose nun dos varios campos de refuxiados polos que pasara, un\u00edndose \u00e1 resistencia francesa contra os nazis e sendo apreixado e retido m\u00e1is tarde no campo de concentraci\u00f3n de Mauthausen, de onde tam\u00e9n logrou escapar a nado se ben perdeu nela a familia directa que ti\u00f1a. Finalmente, e xa enrolado na guerrilla dos maquis, Te\u00f3filo formou parte da 2\u00aa Divisi\u00f3n Blindada de Francia Libre, tam\u00e9n co\u00f1ecida por \"divisi\u00f3n Leclerc\", a primeira columna aliada que entrou vitoriosa en Par\u00eds trala s\u00faa liberaci\u00f3n en agosto de 1944, o que lle valeu numerosas distinci\u00f3ns militares.\nRegreso clandestino a Espa\u00f1a.\nM\u00e1is tarde, conseguiu atravesar clandestinamente a fronteira franco-espa\u00f1ola para rematar traballando -de xeito sempre temporal- nos labores e nos lugares m\u00e1is diversos. Durante unha das s\u00faas viaxes, no ano 1975 co\u00f1ece a Amancio Prada en Segovia, co que trabou unha forte amizade persoal. O intenso sentimento de morri\u00f1a de Te\u00f3filo levouno a compartir co cantautor leon\u00e9s as s\u00faas memorias e sobre todo os relatos, coplas e cantares da s\u00faa terra natal de Carnota que manti\u00f1a frescos na memoria, e moitas das cales se ver\u00edan reflectidas na obra de Amancio Prada, e en especial nos \u00e1lbums \"Caravel de Caraveles\" e \"De mar e terra\". Dedicoulle estas palabras:\"[Caravel de Caraveles] \"dediqueillo a Calila porque moitas das s\u00faas coplas ensinoumas ela; outras lembr\u00e1baas da mi\u00f1a infancia e non poucas aprendinas de Te\u00f3filo Caama\u00f1o. Te\u00f3filo foi un trotamundos marabilloso que co\u00f1ec\u00edn un d\u00eda de ver\u00e1n daquel mesmo ano do 75, aos poucos d\u00edas de chegar a vivir a Segovia, paseando ao anoitecer pola Alameda do Eresma.\"Os \u00faltimos anos da s\u00faa vida pasounos no total esquecemento nunha residencia de anci\u00e1ns de Segovia. Tras a s\u00faa morte no ano 1997, a familia que lle quedaba en Carnota fixo unha colecta para sufragar o retorno do corpo de Te\u00f3filo \u00e1 s\u00faa terra natal, e o enterro no cemiterio da localidade. En Nadal de 2001 o Concello de Carnota rendeulle unha homenaxe cun recital po\u00e9tico.\nTe\u00f3filo na obra \"Escapado\".\nEn 2009 Luis Lamela publica \"Escapado. Do monte do Pindo ao exilio pasando pola illa de San Sim\u00f3n\"\", unha obra narrativa inspirada na represi\u00f3n franquista na Costa da Morte durante os primeiros compases da Guerra Civil, na que o protagonista principal ch\u00e1mase Te\u00f3filo Caama\u00f1o Formoso. Por\u00e9n, tr\u00e1tase dunha obra de ficci\u00f3n e os feitos desa personaxe non se corresponden cos da vida de Te\u00f3filo Caama\u00f1o Caama\u00f1o."}
{"id": "60820", "revid": "1685", "url": "https://gl.wikipedia.org/wiki?curid=60820", "title": "O Pindo", "text": ""}
{"id": "60821", "revid": "1685", "url": "https://gl.wikipedia.org/wiki?curid=60821", "title": "Nobres", "text": ""}
{"id": "60822", "revid": "1685", "url": "https://gl.wikipedia.org/wiki?curid=60822", "title": "Conde de Traba", "text": ""}
{"id": "60823", "revid": "1685", "url": "https://gl.wikipedia.org/wiki?curid=60823", "title": "\u00c9zaro", "text": ""}
{"id": "60824", "revid": "1131", "url": "https://gl.wikipedia.org/wiki?curid=60824", "title": "Aras sestianas", "text": "As aras sestianas son tres aras mandadas constru\u00edr polo xeneral romano Lucio Sestio Quirinalo Albaniano arredor do ano 19 a.C. como monumento ao emperador Augusto. Nelas conmemor\u00e1banse as vitorias das lexi\u00f3ns romanas nas \u00faltimas campa\u00f1as das guerras galaico-c\u00e1ntabro-\u00e1stures.\nMenci\u00f3nanse en diversos testemu\u00f1os hist\u00f3ricos escritos sobre o noroeste da Pen\u00ednsula Ib\u00e9rica por historiadores romanos como Estrab\u00f3n, Mela, Tolomeo ou Plinio."}
{"id": "60827", "revid": "1556", "url": "https://gl.wikipedia.org/wiki?curid=60827", "title": "O Morgull\u00f3n", "text": ""}
{"id": "60828", "revid": "98629", "url": "https://gl.wikipedia.org/wiki?curid=60828", "title": "As pontes de Madison", "text": "As pontes de Madison (na versi\u00f3n orixinal en ) \u00e9 un filme estadounidense de 1995 baseado na novela hom\u00f3nima de Robert James Waller. Foi realizada por Amblin Entertainment, Malpaso Productions e Warner Bros. Producida e dirixida por Clint Eastwood con Kathleen Kennedy como copodutora, con gui\u00f3n escrito e adaptado de Richard LaGravenese. Meryl Streep foi nomeada a un Premio Oscar pola s\u00faa interpretaci\u00f3n.\nEstreouse en galego na TVG o 20 de xaneiro de 2007.\nSinopse.\nA pel\u00edcula sit\u00faase en 1965. Relata a historia de \"Francesca\" (Meryl Streep), unha solitaria ama de casa italiana residente en Iowa. Mentres o seu esposo e fillos est\u00e1n f\u00f3ra, na feira do Estado de Illinois, co\u00f1ece e nam\u00f3rase dun fot\u00f3grafo, Robert Kincaid (Clint Eastwood), que chegou \u00f3 Condado de Madison para realizar unha serie fotogr\u00e1fica sobre as pontes cubertas da zona para National Geographic. Os catro d\u00edas que pasan xuntos supo\u00f1en para ela un xiro fundamental na s\u00faa vida, historia que reflicte nun diario que os seus fillos descobren logo da s\u00faa morte."}
{"id": "60842", "revid": "22570", "url": "https://gl.wikipedia.org/wiki?curid=60842", "title": "Edderton", "text": "Edderton, en ga\u00e9lico escoc\u00e9s Eadardan (non oficial), \u00e9 unha aldea escocesa.\nLocalizaci\u00f3n.\nEdderton est\u00e1 situado ao norte de Inverness, a pouca distancia do istmo da pen\u00ednsula de Tarbat, e sobre o estuario do r\u00edo Dornoch. De feito, na costa pr\u00f3xima \u00e1 vila at\u00f3panse os areais de Edderton, unha ampla zona intermareal. Pertenc\u00eda ao antigo condado de Ross, agora subsumido na \u00e1rea municipal da Terra Alta.\nTen uns 400 habitantes, e por ela cruza o ferroviariamente que une Inverness con Thurso, na costa setentrional de Escocia pero na s\u00faa antiga estaci\u00f3n xa non ten servizo.\nAt\u00f3pase en Edderton a destiler\u00eda de whisky Balbair. A s\u00faa principal igrexa data de 1743.\nAs cruces pictas.\nEn Edderton e nas s\u00faas proximidades at\u00f3panse dous restos hist\u00f3ricos de particular importancia, a Campa da Cruz de Edderton e a Clach Biorach, d\u00faas laxes procedentes da \u00e9poca picta."}
{"id": "60844", "revid": "92340", "url": "https://gl.wikipedia.org/wiki?curid=60844", "title": "Ptahhotep", "text": "Ptahhotep foi un sabio exipcio, do Antigo Exipto, que chegou a vivir cento dez anos e viviu no Imperio Antigo. Foi o autor das co\u00f1ecidas como \"M\u00e1ximas de Ptahhotep\", integradas nos chamados Textos das pir\u00e1mides. Realizou a s\u00faa obra na fin da s\u00faa vida, vida que consagrou a servir ao fara\u00f3n e a Exipto. Ostentaba varios cargos ou t\u00edtulos, o m\u00e1is importante deles o de Visir.\nObra.\nA s\u00faa obra atopouse \u00edntegra no co\u00f1ecido como Papiro Prisse, descuberto de xeito casual no s\u00e9culo XIX."}
{"id": "60848", "revid": "5312", "url": "https://gl.wikipedia.org/wiki?curid=60848", "title": "Elecci\u00f3ns xerais de Espa\u00f1a de 1977", "text": "As elecci\u00f3ns xerais en Espa\u00f1a de 1977 tiveron lugar o 15 de xu\u00f1o dese ano. Os espa\u00f1ois e espa\u00f1olas maiores de idade foron chamados \u00e1s urnas corenta e un anos despois dende as \u00faltimas elecci\u00f3ns celebradas en democracia durante a Segunda Rep\u00fablica, en febreiro de 1936.\nNestas elecci\u00f3ns o presidente do Goberno, Adolfo Su\u00e1rez, nomeado polo rei Xo\u00e1n Carlos I en 1976, chega ao Centro Democr\u00e1tico y Social, para lideralo e as\u00ed crear a Uni\u00f3n de Centro Democr\u00e1tico, que ga\u00f1a as elecci\u00f3ns quedando a poucos escanos da maior\u00eda absoluta.\nResultados.\nFelipe Gonz\u00e1lez lideraba o PSOE dende 1974 e foi cabeza de lista deste partido, obtendo a segunda posici\u00f3n con 120 escanos. O PCE, liderado por Santiago Carrillo, obtivo o terceiro posto nas elecci\u00f3ns con 20 deputados. Manuel Fraga, quen fora ministro portavoz e ministro de Turismo durante os anos da ditadura de Franco e, posteriormente, vicepresidente e ministro do Interior do primeiro goberno do rei Xo\u00e1n Carlos I, lidera a Federaci\u00f3n de Partidos de Alianza Popular que, representando o franquismo ideol\u00f3xico, obtivo 16 deputados.\nO Partido Socialista Popular do profesor Enrique Tierno Galv\u00e1n concorre \u00e1s elecci\u00f3ns con varios partidos que formaran parte da Federaci\u00f3n de Partidos Socialistas, baixo o nome de Unidad Socialista, e obt\u00e9n 6 escanos.\nA Federaci\u00f3n de la Democracia Cristiana, liderada por Joaqu\u00edn Ruiz-Gim\u00e9nez non consegue ning\u00fan escano, nin tampouco a ultradereita. Non sucede o mesmo con alg\u00fans partidos nacionalistas (PNV, ERC, etc.)\nAs elecci\u00f3ns en cifras.\nO 15 de xu\u00f1o de 1977, estaban inscritos no censo electoral 23\u00a0583\u00a0762 persoas, das cales un 78,83 % votou e un 21,17 % abst\u00edvose.\nV\u00e9xase tam\u00e9n.\nOutros artigos.\nLexislatura Constitu\u00ednte de Espa\u00f1a"}
{"id": "60851", "revid": "23204", "url": "https://gl.wikipedia.org/wiki?curid=60851", "title": "Campa da Cruz de Edderton", "text": "A Campa da Cruz de Edderton \u00e9 unha laxe de orixe picta que se atopa no camposanto da igrexa de Edderton, no norte de Escocia.\nCaracter\u00edsticas.\nAs laxes pictas son o principal monumento hist\u00f3rico que se conserva na actualidade dese pobo, habitantes de Escocia entre o s\u00e9culo VI e o X aproximadamente. Se ben non se sabe con certeza cal era a funci\u00f3n das laxes, crese que ti\u00f1an un obxectivo memorial\u00edstico e que estaban dalgunha forma relacionado coa estrutura cl\u00e1nica da s\u00faa sociedade.\nA campa da Cruz de Edderton \u00e9 unha laxe de clase 3, \u00e9 dicir, non presentan s\u00edmbolos propiamente pictos e ve\u00f1en adoito marcadas cunha cruz. Son as m\u00e1is serodias, e d\u00e1tanse entre o s\u00e9culo VIII e o IX. Est\u00e1 feita de arenita vermella e mide 1,90 m de alto, 69\u00a0cm de largo e de 20 a 12\u00a0cm de fondo, m\u00e1is grosa na base ca no cumio .\nNa cara que d\u00e1 ao oeste est\u00e1 esculpida unha cruz celta. A que d\u00e1 ao leste est\u00e1 dividida en d\u00faas metades. Na superior hai outra cruz c\u00e9ltica, de menor tama\u00f1o, sobre un arco, mentres que na metade inferior e baixo o arco est\u00e1 representado un cabaleiro de a cabalo en primeiro plano, co esquema de dous cabaleiros m\u00e1is no fondo.\nAparentemente o conxunto debeu estar formado por tres campas, das que s\u00f3 se conserva esta. Pedazos das outras d\u00faas, en mal estado de conservaci\u00f3n, g\u00e1rdanse no veci\u00f1o museo de Tain. A diferenza de cor que se observa na arenita d\u00e9bese a que estivo enterrada m\u00e1is profundamente ata que de recente se recuperou ata a posici\u00f3n presumiblemente orixinal.\nLocalizaci\u00f3n.\nA campa da Cruz de Edderton \u00e1chase no camposanto da igrexa de Edderton, ao p\u00e9 da estrada que vai cara Ardgay (direcci\u00f3n noroeste), logo de pasar o cruzamento da vila de Edderton, e antes de chegar ao casal de Craigroy."}
{"id": "60852", "revid": "98629", "url": "https://gl.wikipedia.org/wiki?curid=60852", "title": "Gregorio Fern\u00e1ndez", "text": "Gregorio Fern\u00e1ndez, nado en Sarria en abril de 1576 e finado en Valladolid o 22 de xaneiro de 1636, foi un escultor galego, considerado pola cr\u00edtica como o m\u00e1ximo expo\u00f1ente da \"Escola de Valladolid\". Nesa cidade formou un importante obradoiro con varios aprendices e colaboradores. Traballou por todo o norte de Espa\u00f1a: Castela e Le\u00f3n, Estremadura, Galiza, Asturias e o Pa\u00eds Vasco, chegando mesmo at\u00e9 o Portugal setentrional.\nHerdou a expresividade de Alonso Berruguete e Juan de Juni, e tam\u00e9n soubo reunir a estas influencias o clasicismo de Pompeo Leoni e Juan de Arfe, de xeito que o seu estilo liberouse do Maneirismo imperante na s\u00faa \u00e9poca at\u00e9 se converter nun dos representantes por excelencia do Barroco hisp\u00e1nico.\nA colecci\u00f3n m\u00e1is importante da s\u00faa obra at\u00f3pase no Museo Nacional de Escultura, en Valladolid. Fern\u00e1ndez traballou amplamente para as confrar\u00edas valisoletanas, e o museo cede, como un feito muse\u00edstico excepcional, importantes pezas dos seus fondos \u00e1s confrar\u00edas durante a celebraci\u00f3n da Semana Santa.\n\u00c9 citado \u00e1s veces como \"Gregorio Hern\u00e1ndez\", mais esta \u00e9 unha forma castelanizada do seu apelido, que hoxe \u00e9 moi raro ver en tratados e obras referidas ao mundo art\u00edstico.\nTraxectoria.\nGregorio Fern\u00e1ndez naceu en Sarria cara ao ano 1576 (nun documento de 1610 el mesmo declara ter 34 anos). Era fillo dun entallador que ti\u00f1a o mesmo nome, e con quen debeu aprender os rudimentos do oficio. Ign\u00f3rase onde e con quen se formou m\u00e1is profundamente, a\u00ednda que os expertos se inclinan a crer que foi na cidade de Ourense, na que por aqueles anos traballaban varios escultores de sona, como Francisco de Moure e Juan de Ang\u00e9s o Mozo, este disc\u00edpulo de Juan de Juni, cos cales Gregorio Fern\u00e1ndez mostra puntos de contacto estil\u00edsticos. Tam\u00e9n se ignora todo dos seus pos\u00edbeis traballos nesa \u00e9poca.\nCon certeza, desde 1605 est\u00e1 documentada a s\u00faa presenza en Valladolid. Debeu influ\u00edr para ese traslado o feito de que a cidade foi capital de Espa\u00f1a entre 1601 e 1606, pero tam\u00e9n se suxire que Gregorio puido ser estimulado por outro escultor, Juan de Muniategui, que a fins do s\u00e9culo XVI estaba a traballar en Monforte de Lemos, cidade distante apenas 30\u00a0km de Sarria, e que foi home co cal manter\u00eda grande amizade e colaboraci\u00f3n art\u00edstica. Como fose, a partir desa data, Gregorio Fern\u00e1ndez non abandonou xa a cidade castel\u00e1, nin sequera cando a corte real volveu para Madrid e a pesar do grande aprecio que lle ti\u00f1a o rei Filipe III.\nFern\u00e1ndez estivo casado coa madrile\u00f1a Mar\u00eda P\u00e9rez (suponse de a\u00ed unha estancia en Madrid do escultor, mais nada hai documentado), que lle dou dous fillos, de nomes Gregorio e Damiana. Adquiriu a casa na que morara ao escultor Juan de Juni, sita fronte o convento do Carme Calzado (desaparecido a teor da Desamortizaci\u00f3n no XIX), para o que traballou constantemente. Era home moi relixioso, coa casa sempre aberta para calquera necesitado, que rezaba antes de porse a traballar, de xeito que era considerado popularmente como un home santo; mais ao tempo era tam\u00e9n home irado, de xeito que os visitantes fac\u00edan pescudas sobre o seu humor antes de entrar no seu obradoiro.\nEn Valladolid fixo importantes amizades. Profesionalmente tivo que estar relacionado co escultor Francisco de Rinc\u00f3n, cuxas obras te\u00f1en paralelos en Gregorio; este foi titor do seu fillo Manuel, que se converter\u00eda nun dos seus disc\u00edpulos. Foi \u00edntimo do pintor Diego Valent\u00edn D\u00edaz, a quen se atrib\u00fae o seu retrato, representado xa entrado en anos \u00e1 idade de 50, con aspecto sumamente serio e concentrado. Diego Valent\u00edn posu\u00eda unha extensa biblioteca, da que Gregorio debeu extraer proveito. Como traballou no Palacio de la Ribera, que era a residencia real valisoletana, non hai d\u00fabidas de que puido ter contactos co italiano Pompeo Leoni e con Rubens, que traballaran para o rei na cidade. Como xa dixemos o monarca ti\u00f1a unha elevada estima do seu valor, e s\u00e1bese que tam\u00e9n a compart\u00eda o duque de Lerma, que de feito lle fixo m\u00e1is dun encargo.\nDesde 1628, Fern\u00e1ndez comezar\u00eda a sufrir achaques, que dificultaron con frecuencia o seu traballo que, \u00e1s veces, ti\u00f1a que deixar en mans de colaboradores, a\u00ednda que seguiu activo unha ducia de anos m\u00e1is. Faleceu o martes 22 de xaneiro de 1636 e foi sepultado no Convento do Carme Calzado, fronte ao que viv\u00eda e para o que traballara, no lugar que hoxe ocupa o antigo Hospital Militar. Segundo Floranes (citado por F.J. Ju\u00e1rez, 2008), ao abri-la tumba, en 1721, para sepultar aos novos propietarios, o corpo do estultor estaba enteiro. A sepultura \u00e9 localizada por Manuel Canesi na entrada do templo e indica a seguinte inscrici\u00f3n, citada por Ju\u00e1rez:\nEstilo e etapas art\u00edsticas.\nO seu estilo \u00e9 realista, un tanto rexo, apreci\u00e1bel na fonda expresi\u00f3n dos rostros, na forma de destacar as partes m\u00e1is significativas e nos elementos engadidos (postizos) para aumentar a sensaci\u00f3n de autenticidade: os ollos son de vidro, as u\u00f1as e os dentes de marfil, os co\u00e1gulos de sangue son de cortiza, as pingas de suor e as b\u00e1goas de resina. Con todo, m\u00f3strase refinado no tratamento anat\u00f3mico, na sinxeleza das s\u00faas composici\u00f3ns e mais nos xestos contidos. \u00c9 moi caracter\u00edstica a s\u00faa forma esquem\u00e1tica de tratar o drapeado, con pregas r\u00edxidas, puntiagudas e acartonadas (\"pregado met\u00e1lico\"). Foi o creador ou difusor de modelos fundamentais como o do \"Cristo xacente\", a \"Piedade\" (xa creados no G\u00f3tico) ou o \"Ecce Homo\", pero tam\u00e9n desenvolveu outros.\nConsonte a evoluci\u00f3n estil\u00edstica do labor de Gregorio Fern\u00e1ndez t\u00e9\u00f1ense sinalado tres etapas, que segundo o profesor Ram\u00f3n Otero T\u00fa\u00f1ez e Mart\u00edn Gonz\u00e1lez son:\nTemas iconogr\u00e1ficos.\nGregorio Fern\u00e1ndez innovou temas que xa eran utilizados con anterioridade.\nEcce Homo.\nFern\u00e1ndez innova ao utilizar unha columna baixa, de xeito que o corpo do Nazareno se ve obrigado a encurvarse. Seguindo a tradici\u00f3n renacentista, acent\u00faa a nudez do corpo cun m\u00ednimo pano de pureza, as\u00ed no \"Ecce Homo\" do Museo da Catedral de Valladolid.\nCristo Crucificado.\nUsou o tipo do cravos, consonte estaba de moda na \u00e9poca, que se inspiraba na visi\u00f3n de santa Br\u00edxida, e que tam\u00e9n adoptara Mart\u00ednez Monta\u00f1\u00e9s en Andaluc\u00eda. Como no tema anterior chega ao bordo da nudez, con panos de pureza \u00ednfimos.\nCristo Xacente.\nUnha das innovaci\u00f3ns iconogr\u00e1ficas que se lle atrib\u00faen con frecuencia a Fern\u00e1ndez \u00e9 a do Cristo Xacente, por\u00e9n Mart\u00edn Gonz\u00e1lez sinala que remonta ao g\u00f3tico. Antecedentes m\u00e1is pr\u00f3ximos a\u00ednda, do XVI, son o \"Cristo do Santo Enterro\" realizado por Juan de Juni, en Segovia, ou o \"Xacente\" de Francisco de la Marca para a igrexa de Sancti Spiritus de Valladolid, e que Fern\u00e1ndez tivo de co\u00f1ecer. Os \"Xacentes\" de Gregorio Fern\u00e1ndez son entallados, en principio, como un todo, co corpo apegado ao leito e ao cabezal. Fern\u00e1ndez acabar\u00eda por independizar o cad\u00e1ver do resto, como acontece na escultura para o convento das Clarisas de Monforte de Lemos. E a\u00ednda chegar\u00e1 \u00e1 nudez total do personaxe (\"Xacente\" da igrexa de San Miguel, Valladolid).\nPiedade e Dolorosa.\nEste tema xa co\u00f1ecido, conv\u00e9rtese na gubia de Fern\u00e1ndez nunha muller implorante, que ergue as s\u00faas mans e o rostro ao ceo (en realidade \u00e1 cruz), obrigando ao espectador a seguila f\u00edsica e mentalmente; tal \u00e9 a da igrexa da Vera Cruz en Valladolid. Mesmo cando o tema se executa con nai e fillo, \u00e9 dicir a Piedade, tema ben co\u00f1ecido desde o G\u00f3tico, o escultor termina por facer alzar \u00e1 Virxe primeiro un brazo (A Quinta Angustia, Museo Nacional de Escultura de Valladolid) e logo ambos brazos (Piedade da igrexa de San Mart\u00edn, Valladolid). A adopci\u00f3n dunha composici\u00f3n en diagonal ter\u00e1 que ver coa utilizaci\u00f3n procesional.\nInmaculada.\nO prototipo usado polo escultor \u00e9 dos menos felices da s\u00faa bagaxe, e \u00e9 de resultados inferiores aos que se usaban na Espa\u00f1a meridional, tales os de Alonso Cano e Juan Mart\u00ednez Monta\u00f1\u00e9s. Representa \u00e1 Virxe novi\u00f1a e totalmente cuberta con manto r\u00edxido e as mans xuntas en oraci\u00f3n. Por\u00e9n este tipo perdurou no Norte durante un s\u00e9culo. Un bo exemplo \u00e9 a da igrexa da Vera Cruz de Salamanca (1620).\nSantos.\nFern\u00e1ndez tallou imaxes de santos cuxa iconograf\u00eda resultou moi exitosa e foron logo copiados polos seus seguidores e imitadores. Son de destacar, entre outros, os tipos da Madalena penitente, portando un crucifixo, que se considera creaci\u00f3n do escultor, o de san Isidro Labrador, o de santa Teresa de Xes\u00fas, que representa en \u00e9xtase e cunha pluma na man dereita, e o de san Francisco de As\u00eds, aparentemente en \u00e9xtase e de p\u00e9, pero en realidade representado xa morto.\nOs pasos.\nEn opini\u00f3n de Mart\u00edn Gonz\u00e1lez, Gregorio Fern\u00e1ndez foi o creador dos pasos escenogr\u00e1ficos con varias figuras. A\u00ednda que seguramente a t\u00e9cnica inicial a tomou de Francisco Rinc\u00f3n, do que se co\u00f1ecen tam\u00e9n pasos con varias imaxes, e con quen sabemos con seguranza que colaborou na factura dalg\u00fan paso. Por\u00e9n, Fern\u00e1ndez termina por innovar totalmente, xa que os seus pasos non son para seren vistos desde unha \u00fanica visi\u00f3n frontal, sen\u00f3n que cada escena \u00e9 multidireccional, apropiada para a s\u00faa observaci\u00f3n nas r\u00faas. Un consumado exemplo \u00e9 o paso do Descendemento, que lle contratou a confrar\u00eda da Vera Cruz en 1623, e que a\u00ednda figura na igrexa hom\u00f3nima.\nRetablos.\nFern\u00e1ndez era un escultor, pero non deb\u00eda dominar a t\u00e9cnica arquitect\u00f3nica, de modo que as trazas dos retablos eran dese\u00f1adas por outros artistas da s\u00faa \u00f3rbita. O citado Juan de Muniategui foi un dos que m\u00e1is asiduamente colaborou con el nese aspecto; outros foron Francisco de Mora, Alonso Balb\u00e1s e os irm\u00e1ns Vel\u00e1zquez. Por\u00e9n o traballo escult\u00f3rico en si era executado polo mesmo Fern\u00e1ndez. Para estes conxuntos, Fern\u00e1ndez realizou desde imaxes exentas (San Bruno, para o retablo maior da cartuxa de Aniago) ou grupos escult\u00f3ricos (A Virxe do Carme impondo o escapulario a san Sim\u00f3n Stock, para o antigo retablo maior do convento do Carme Calzado, Valladolid) at\u00e9 relevos ou altorrelevos esc\u00e9nicos (Adoraci\u00f3n dos Pastores, igrexa de San Miguel, Vitoria).\nDisc\u00edpulos e continuadores.\nTense insinuado que Gregorio Fern\u00e1ndez non tivo disc\u00edpulos, quizais porque ning\u00fan dos continuadores brillou con magnitude semellante \u00e1 s\u00faa, mais Isabel del R\u00edo destaca un longo elenco de disc\u00edpulos e continuadores. No seu taller traballaron varios artistas, inclu\u00edndo a Manuel Rinc\u00f3n, fillo de Francisco Rinc\u00f3n, do que Fern\u00e1ndez ser\u00eda mesmo titor. Dos seus disc\u00edpulos, talvez o que logrou colocarse mellor, foi Mateo de Prado, que traballou, sobre todo, en Galiza; en terras leonesas, en Toro, Zamora traballou Sebasti\u00e1n Durete, e en Salamanca f\u00edxoo Esteban de Rueda; na mesmo cidade de Valladolid foi continuado por Pedro de la Cuadra; outro disc\u00edpulo foi Diego de Anicque ou Anique.\nO asturiano Lu\u00eds Fern\u00e1ndez de la Vega, foi un continuador tard\u00edo do estilo de Gregorio Fern\u00e1ndez no s\u00e9culo XVIII."}
{"id": "60858", "revid": "127505", "url": "https://gl.wikipedia.org/wiki?curid=60858", "title": "El Puto Coke", "text": "El Puto Coke, nado en Vigo en 1979 co nome de Jorge C\u00e9spedes Santos, \u00e9 un Mc galego tam\u00e9n co\u00f1ecido como El Puto ou El 5\u00ba Elemento.\nTraxectoria musical.\nO Puto Coke leva no panorama do hip hop desde 1996. \u00c9 antigo compo\u00f1ente e cofundador do colectivo La Familia, xunto con Paniko En Las Calles, El Pillo Astuto, Roty340 e Ojo Maestro, que conta con m\u00e1is de cinco discos \u00e1s s\u00faas costas. La Familia disolveuse pero no seu momento destacaron por ser pioneiros en ir al\u00e9n do son hardcore reinante no momento, e en innovar na tem\u00e1tica das s\u00faas canci\u00f3ns.\nCon La Familia autoeditou un disco titulado \"\"Eclipse\" en 1998. O seu debut en solitario foi da man da compa\u00f1\u00eda Euro 17 onde publicou \"El Proyecto\". A s\u00faa estad\u00eda con esta compa\u00f1\u00eda foi curta xa que despois pasar\u00eda a Avoid con \"Ep\u00edlogo\". En 2002 editou o LP \"Un raio de soul\" coa compa\u00f1\u00eda \"Lam Records\". Neste \u00faltimo traballo destaca o tema 'Nana', unha nana xunto a Kase-O e Payo Malo. En 2004 rematou o seu contrato publicando en 2004 o disco \"Pilla esto\".\nEl Puto Coke iniciou en 2004 o proxecto \"Souldados\"\" co rapeiro portugu\u00e9s Ace membro do grupo Mind da gap. En xaneiro de 2006 presentou \u201c\"Los Lunes al Soul\"\u201d, que se distribu\u00edu gratuitamente desde a s\u00faa web, e que conta coas colaboraci\u00f3ns \u00e1s voces de Mundo (Dealenma), La puta opep\u00e9, W\u00f6yza ou Loco 23.\nA maior parte das rimas de El Puto Coke son en castel\u00e1n, se ben tam\u00e9n ten feito pequenas incursi\u00f3ns no galego, como na s\u00faa colaboraci\u00f3n para o Xabar\u00edn Club con Malvela e nas s\u00faas canci\u00f3ns \"Gal-Ego\" e \"Hino da Galiza\"."}
{"id": "60860", "revid": "89787", "url": "https://gl.wikipedia.org/wiki?curid=60860", "title": "David Lynch", "text": "David Keith Lynch, nado en Missoula (Montana) o 20 de xaneiro de 1946, co\u00f1ecido como David Lynch, \u00e9 un director de cine estadounidense. A s\u00faa actividade art\u00edstica est\u00e9ndese as\u00ed mesmo \u00f3 terreo da pintura, a m\u00fasica, a fotograf\u00eda e incluso o dese\u00f1o de mobiliario. Foi descrito por \"The Guardian\" como \"o director m\u00e1is importante desta \u00e9poca\". AllMovie chamouno \"o home do renacemento do cinema moderno estadounidense\", mentres que o \u00e9xito dos seus filmes pux\u00e9ronlle a etiqueta de \"o primeiro surrealista popular\".\nDebutou no cinema co filme surrealista de terror \"Eraserhead\", ao que seguiron \"The Elephant Man\" e \"Dune\", que foi un fracaso de p\u00fablico e cr\u00edtica. Tras o filme neo-noir \"Veludo azul\", creou xunto con Mark Frost a serie de televisi\u00f3n \"Twin Peaks\". \u00c1 parte do filme familiar \"Unha historia verdadeira\", dirixiu filmes que segu\u00edan unha estrutura narrativa non linear. Na actualidade alg\u00fans dos seus proxectos cinematogr\u00e1ficos e de animaci\u00f3n son s\u00f3 accesibles a trav\u00e9s da s\u00faa p\u00e1xina web de pagamento.\nAs s\u00faas pel\u00edculas tenden a describir pequenas comunidades dos Estados Unidos, como o caso de \"Twin Peaks\" ou \"Veludo azul\". Lynch sente tam\u00e9n predilecci\u00f3n polos segredos ocultos dos barrios perif\u00e9ricos dos \u00c1nxeles, retratados en \"Lost Highway\" e \"Mulholland Drive\". O son nas s\u00faas pel\u00edculas \u00e9 de grande importancia e por iso cada banda sonora \u00e9 traballada con esmero. O responsable de conseguir que ese son resulte tan especial \u00e9 o compositor Angelo Badalamenti, colaborador habitual do director, creador entre outras da banda sonora da serie de televisi\u00f3n \"Twin Peaks\" ou da inquietante e perturbadora \"Lost Highway\". Reco\u00f1ecido admirador de Jacques Tati, Ingmar Bergman ou Werner Herzog, Lynch conseguiu destacarse como un director cun estilo persoal, e constit\u00fae un referente no cine contempor\u00e1neo. \"Veludo azul\" e \"Mulholland Drive\" foron considerados amplamente pola cr\u00edtica entre os mellores das s\u00faas respectivas d\u00e9cadas.\nTraxectoria.\nInfancia e mocidade.\nLynch \u00e9 o arquetipo do rapaz americano de clase media. O seu pai, Donald, foi un cient\u00edfico adscrito \u00f3 Ministerio de Agricultura norteamericano, e a s\u00faa nai, Sunny, era profesora de lingua. A familia viviu en distintos lugares, entre o noroeste do pa\u00eds e Carolina do Norte. Lynch foi boy scout e \u00f3s 15 anos participou como acomodador na toma de posesi\u00f3n do presidente John F. Kennedy.\nPronto experimentou impulsos art\u00edsticos e asistiu \u00e1 \"Corcoran School of Art\" en Washington, D.C. mentres terminaba os seus estudos secundarios en Alexandria, Virxinia. Despois apuntouse \u00e1 \"School of the Museum of Fine Arts\" de Boston durante un ano, antes de partir rumbo a Europa en compa\u00f1\u00eda do seu amigo e colega art\u00edstico Jack Fisk. Os seus plans eran estudar co pintor do expresionismo austr\u00edaco Oskar Kokoschka (quen resultar\u00eda un dos seus principais referentes art\u00edsticos) durante tres anos. Por\u00e9n, Lynch regresou \u00f3s Estados Unidos \u00f3 cabo de s\u00f3 15 d\u00edas.\nPhiladelphia e as s\u00faas primeiras longametraxes.\nEn 1966, Lynch inst\u00e1lase na cidade de Filadelfia, Pensilvania, asistindo \u00e1 \"Pennsylvania Academy of Fine Arts\" (PAFA). Al\u00ed dedicouse en principio \u00e1 confecci\u00f3n de complexos mosaicos a base de figuras xeom\u00e9tricas, \u00f3s que chamou \"Industrial Symphonies\". Por aquel tempo, tivo os seus primeiros devaneos cinematogr\u00e1ficos. A s\u00faa primeira curta recibiu o t\u00edtulo de \"Six Men Getting Sick\" (\"Seis homes enfermando\") (1966). El describiuno como \"57 segundos de desenvolvemento e paix\u00f3n, e tres segundos de v\u00f3mito\". Con esta peza ga\u00f1ou o certame anual da Academia. Este pequeno \u00e9xito permitiulle abordar a s\u00faa segunda curtametraxe: \"The Alphabet\".\nA partir de 1970, Lynch centrouse exclusivamente na arte cinematogr\u00e1fica. Conseguiu un premio de 5.000 d\u00f3lares do \"American Film Institute\" por \"The Grandmother\", (\"A avoa\") sobre un pobre rapaz da r\u00faa que logra conseguir unha avoa a partir dunha semente. Esta pel\u00edcula de 30 minutos de duraci\u00f3n mostra xa moitos dos patr\u00f3ns caracter\u00edsticos no seu cine de madurez, inclu\u00edndo un son perturbador e envolvente e unha potente imaxiner\u00eda enfocada \u00f3s desexos e \u00f3 inconsciente reprimido, todo isto lonxe dos m\u00e9todos tradicionais de narrar.\n\"Eraserhead\".\nEn 1971, Lynch trasladouse aos \u00c1nxeles para asistir \u00e1s clases do American Film Institute Conservatory. Foi al\u00ed onde empezou a traballar na s\u00faa primeira longa, \"Eraserhead\", aproveitando unha axuda de 10.000 d\u00f3lares concedida por dita instituci\u00f3n. Estes cartos non lle alcanzaron para terminar o filme, e a pel\u00edcula non se rematar\u00eda ata 1977. Lynch tivo que pedir di\u00f1eiro a amigos e familiares, inclu\u00edndo \u00f3 seu amigo da infancia Jack Fisk, dese\u00f1ador de produci\u00f3n e marido da actriz Sissy Spacek, e incluso se dedicou a vender xornais para financiala.\n\"Eraserhead\", unha das pel\u00edculas m\u00e1is sombr\u00edas e enigm\u00e1ticas da historia do cine, plena de acenos surrealistas e elementos desacougantes, foi moi apropiadamente rodada en branco e negro. Conta a historia dun mozo tranquilo (papel que incorpora o inefable Jack Nance) que vive nunha especie de ermo industrial, dando a luz a s\u00faa moza a unha rara besta que non para de xemer. Lynch ref\u00edrese \u00e1 pel\u00edcula como \u201ca mi\u00f1a historia de Filadelfia\u201d, aludindo \u00f3 feito de que reflicte moi ben t\u00f3dalas cr\u00faas experiencias que viviu nesa cidade na s\u00faa etapa de estudante, que o marcaron profundamente.\nSobre a pel\u00edcula, a cr\u00edtica afirmou que suxire ou intenta suxerir os medos e ansiedades do propio cineasta acerca da paternidade, personificados no grotesco aspecto do beb\u00e9, que se converteu nunha das iconas do cine fant\u00e1stico de t\u00f3dalas \u00e9pocas. O director rexeitou en m\u00e1is dunha ocasi\u00f3n explicar como foi elaborada a criatura, pero a lenda conta que foi constru\u00edda a partir dun feto de vaca embalsamado.\nDebido \u00f3s seus extravagantes contidos, \u00f3 principio pensouse que \"Eraserhead\" non poder\u00eda ser exhibida comercialmente. Por\u00e9n, grazas \u00f3 esforzo do distribuidor Ben Barenholtz, converteuse axi\u00f1a nun cl\u00e1sico, t\u00edpico en salas especializadas en proxecci\u00f3ns de media noite, f\u00f3ra das grandes audiencias. A cr\u00edtica gabouna inmediatamente como obra mestra, o que colocou \u00f3 director \u00e1 cabeza da vangarda cinematogr\u00e1fica. O gran director Stanley Kubrick afirmou con admiraci\u00f3n que era unha das s\u00faas pel\u00edculas favoritas na historia do cine. O \u00e9xito provocou que o equipo de actores e t\u00e9cnicos (entre eles o c\u00e1mara Frederick Elmes, o t\u00e9cnico de son Alan Splet ou o actor Jack Nance) seguiran traballando con Lynch en proxectos posteriores.\n\"The Elephant Man\" e \"Dune\".\n\"Eraserhead\" atraeu a atenci\u00f3n do produtor Mel Brooks, que contratou a Lynch para dirixir a pel\u00edcula de 1980 \"The Elephant Man\", un biopic sobre a figura de Joseph Merrick, un home de clase baixa con malformaci\u00f3ns. Esta pel\u00edcula, rodada igualmente en branco e negro, foi un grande \u00e9xito comercial e obtivo oito nomeamentos \u00f3s Oscars, inclu\u00edndo o de mellor director e mellor gui\u00f3n adaptado para Lynch. Do mesmo modo demostrou a viabilidade comercial das s\u00faas propostas.\nPosteriormente, o cineasta aceptou dirixir unha superproduci\u00f3n que adaptaba a novela de ciencia ficci\u00f3n \"Dune\", do escritor Frank Herbert, para o produtor italiano Dino De Laurentiis, coa condici\u00f3n de que a produtora se comprometera a financiar un segundo proxecto sobre o que Lynch manter\u00eda control creativo total. A\u00ednda que o produtor esperaba que \"Dune\" (1984) supor\u00eda algo as\u00ed como a nova \"Guerra das Galaxias\", a pel\u00edcula resultou un gran fracaso comercial, sendo ademais trapeleada pola cr\u00edtica. Calculouse que ingresar\u00eda 45 mill\u00f3ns de d\u00f3lares, que \u00f3 final ficaron en s\u00f3 27,4. Para compensar perdas, o estudio elaborou unha versi\u00f3n alongada para a televisi\u00f3n que desvirtuaba a montaxe do director e que Lynch desautorizou inmediatamente.\n\"Veludo azul\".\nA segunda pel\u00edcula de Lynch producida por De Laurentiis foi \"Veludo azul\" (1986), a historia dun mozo universitario (representado polo actor que protagonizara \"Dune\", Kyle MacLachlan) que descobre o lado escuro dunha pequena cidade, \u00f3 investigar a procedencia dunha orella cortada que atopara casualmente no transcurso dun paseo campestre. A pel\u00edcula amosa actuaci\u00f3ns memorables de Isabella Rossellini, no papel dunha cantante atormentada, e de Dennis Hopper no dun criminal psic\u00f3pata, l\u00edder dunha banda de mat\u00f3ns de medio pelo.\n\"Veludo azul\" obtivo un grande \u00e9xito de cr\u00edtica e proporcionou a Lynch a s\u00faa segunda candidatura \u00f3 \u00d3scar \u00f3 mellor director. A pel\u00edcula presenta alg\u00fans lugares com\u00fans no seu cine: unha coidad\u00edsima posta en escena, certos episodios e condutas inexplicables, mulleres ultraxadas, as mals\u00e1s reviravoltasa dunha pequena comunidade, e a utilizaci\u00f3n pouco convencional de canci\u00f3ns antigas. \u201cBlue Velvet\u201d, de Bobby Vinton e \u201cIn dreams\u201d de Roy Orbison soan neste filme estra\u00f1as e perturbadoras. Esta foi a primeira ocasi\u00f3n na que Lynch traballaba co compositor Angelo Badalamenti, quen contribu\u00edu en t\u00f3dalas s\u00faas pel\u00edculas posteriores.\nO director Woody Allen, que recibiu un nomeamento ao Oscar \u00e1 mellor pel\u00edcula por \"Hannah e as s\u00faas irm\u00e1s\", afirmou que \"Blue Velvet\" era o mellor filme do ano. A pel\u00edcula, comunmente considerada como unha das obras mestras do cine contempor\u00e1neo, chegou a converterse nunha icona da cultura popular.\n\"Twin Peaks, Wild at Heart, Industrial Symphonies, American Chronicles\" e \"Hotel Room\".\n\u00d3 non obter financiamento para posteriores gui\u00f3ns, a finais dos 80 Lynch optou por colaborar co produtor televisivo Mark Frost na serie televisiva \"Twin Peaks\", acerca dunha pequena localidade de Washington onde ocorren estra\u00f1os sucesos. A historia centr\u00e1base nas investigaci\u00f3ns realizadas polo axente especial do FBI Dale Cooper (doutra volta interpretado por Kyle MacLachlan) en torno \u00e1 morte dunha co\u00f1ecida estudante de secundaria chamada Laura Palmer. A investigaci\u00f3n \u00eda revelando os escabrosos segredos de moitos cidad\u00e1ns aparentemente respectables. O cineasta dirixiu seis episodios en total, inclu\u00edndo os dous primeiros, e escribiu ou coescribiu alg\u00fans m\u00e1is, e incluso apareceu como actor nalg\u00fans deles.\nA serie estreouse na cadea ABC Network o 8 de abril de 1990, e pouco a pouco foi revel\u00e1ndose como todo un fen\u00f3meno cultural. Ning\u00fan outro proxecto de Lynch obtivo semellante aceptaci\u00f3n. A serie foi vendida a infinidade de pa\u00edses, e algunhas das s\u00faas expresi\u00f3ns ingresaron na cultura popular. Fix\u00e9ronse parodias da mesma no show Saturday Night Live e na serie de caricaturas \"The Simpsons\". Lynch apareceu na portada da revista \"Time\" en gran medida debido \u00f3 grande \u00e9xito colleitado con \"Twin Peaks\". O director incorporou o papel do vociferante e medio xordo xefe do axente Cooper, Gordon Cole.\nMalia a todo, Lynch chocou cos responsables da cadea por distintos motivos, en especial pola posibilidade de revelar ou non a identidade do asasino de Laura Palmer. A cadea insist\u00eda en desenmascaralo xa na segunda tempada, pero Lynch quer\u00eda gardalo en segredo ata o final. Lynch pronto se desencantou da serie e como resultado moitos membros do elenco declararon sentirse \u201cabandonados\u201d.\nFoi naquel tempo cando Lynch empezou a colaborar coa editora, produtora e compa\u00f1eira na vida real, Mary Sweeney, que traballara como asistente para el en \"Blue Velvet\". Esta colaboraci\u00f3n prolongar\u00edase \u00f3 longo de once proxectos. Da s\u00faa relaci\u00f3n naceu un fillo.\nA s\u00faa seguinte longametraxe foi unha adaptaci\u00f3n da novela de Barry Gifford \"Wild at Heart\" (\"Coraz\u00f3n salvaxe\"), unha alucinante, sensual e atropelada \u201croad movie\u201d protagonizada polos actores Nicolas Cage e Laura Dern. A produci\u00f3n obtivo a Palma de Ouro no Festival de Cannes de 1990, pero non contou coa aprobaci\u00f3n da cr\u00edtica nin o apoio do gran p\u00fablico. Dise que alg\u00fans espectadores abandonaban a sala nas exhibici\u00f3ns de proba.\nO elo perdido entre \"Twin Peaks\" e \"Wild at Heart\" \u00e9 o espect\u00e1culo musical \"\", unha nova colaboraci\u00f3n con Angelo Badalamenti na que canta Julee Cruise e act\u00faan varios actores de \"Twin Peaks\", as\u00ed como Nicolas Cage e Laura Dern. Lynch confesou que a obra reflect\u00eda dalgunha forma unha relaci\u00f3n sentimental rota. O director produciu en 1990 un v\u00eddeo de 50 minutos sobre a obra.\n\"Twin Peaks\" acabou sufrindo serios reveses de audiencia e foi retirada en 1991. Entrementres Lynch escribiu unha protosecuela sobre os \u00faltimos sete d\u00edas na vida de Laura Palmer, que deu lugar \u00e1 longametraxe \"\" (1992), un desastre de portelo que acarreou \u00f3 director as peores cr\u00edticas da s\u00faa carreira.\nDurante este per\u00edodo Lynch volveu a colaborar con Mark Frost na serie de humor \"On the Air\" para a ABC, sobre as orixes da televisi\u00f3n. Nos Estados Unidos s\u00f3 se emitiron tres episodios. Esta colaboraci\u00f3n prolongouse na serie documental \"American Chronicles\".\nO seu seguinte proxecto foi unha miniserie de escasa importancia para a cadea HBO titulada \"Hotel Room\", onde se narraban os acontecementos que se enmarcaban nunha mesma habitaci\u00f3n de hotel \u00f3 longo de varias d\u00e9cadas.\n\"Lost Highway\" e \"The Straight Story\".\nEn 1997 Lynch volveu \u00e1 palestra coa complexa pel\u00edcula de argumento non lineal \"Lost Highway\" (\"Estrada perdida\"), que posu\u00eda moitos elementos de cine negro. Foi coescrita con Barry Gifford e protagonizada polos actores Bill Pullman e Patricia Arquette. A pel\u00edcula fracasou comercialmente, pero recibiu cr\u00edticas contrapostas. No entanto, grazas en parte \u00e1 banda sonora na que aparec\u00edan cantantes e grupos como Marilyn Manson, Rammstein, Nine Inch Nails ou The Smashing Pumpkins, Lynch obtivo unha nova audiencia por parte de espectadores da chamada Xeraci\u00f3n X.\nEn 1999 sorprendeu moi positivamente \u00f3s seus fans e \u00e1 cr\u00edtica cunha pel\u00edcula producida pola factor\u00eda Disney: \"Unha historia verdadeira\", que era, \u00f3 menos aparentemente, unha sinxela pel\u00edcula sen pretensi\u00f3n algunha contando unha historia real acerca dun home de aldea (interpretado polo vello actor Richard Farnsworth) que emprende unha longa viaxe de estado en estado, a bordo dun cortac\u00e9spede, co \u00fanico fin de facer as paces co seu irm\u00e1n enfermo. A pel\u00edcula recibiu moi boas cr\u00edticas e proporcionou \u00f3 seu autor novas audiencias.\n\"Mulholland Drive\", \"Dumb Land\", \"Rabbits\" e \"Darkened Room\".\nEse mesmo ano Lynch tentou unha vez m\u00e1is \u00e1 cadea ABC coa idea dun drama para a televisi\u00f3n. A cadea deu o visto e prace e gravouse o episodio piloto, de d\u00faas horas de duraci\u00f3n. Pero controversias sobre o contido e a duraci\u00f3n da serie aparc\u00e1rona definitivamente.\nCoa achega de 7 mill\u00f3ns de d\u00f3lares por parte da produtora francesa Studio Canal, o director converteu ese episodio piloto nunha longametraxe. \"Mulholland Drive\" \u00e9 unha historia estra\u00f1a que trata de afondar na vertente escura de Hollywood, a \u201cf\u00e1brica de so\u00f1os\u201d. Est\u00e1 protagonizada por Naomi Watts, Laura Harring e Justin Theroux. No comercial, a pel\u00edcula funcionou relativamente ben en todo o mundo, merecendo ademais recensi\u00f3ns positivas, o que supuxo \u00f3 seu director o premio \u00f3 mellor director no Festival de Cannes de 2001 (este premio compartiuno con Joel Coen por \"O home que nunca estivo al\u00ed\") e outro premio \u00f3 mellor director outorgado pola \"New York Film Critics Association\".\nEn 2002, Lynch desenvolveu unha serie de curtas para Internet titulada \"Dumb Land\". Os oito episodios de que constaba, intencionadamente moi duros de contido e interpretaci\u00f3n, apareceron posteriormente en formato DVD.\nLynch dedicou \u00f3s seus incondicionais ese mesmo ano unha comedia de situaci\u00f3n a trav\u00e9s da s\u00faa p\u00e1xina web. A serie titulouse \"Rabbits\" (\"Coellos\") e constou de oito episodios cheos de surrealismo que se desenvolv\u00edan nun cuarto habitado por estra\u00f1as persoas con cabeza de roedor. Posteriormente, o director rodou en v\u00eddeo dixital a curta \"Darkened Room\", a imitaci\u00f3n do exitoso cine de terror xapon\u00e9s dos \u00faltimos anos.\n\"INLAND EMPIRE\".\nNo Festival de Cannes correspondente a 2005, o cineasta anunciou que durante un ano estivera rodando en Polonia, por medio de t\u00e9cnicas dixitais, o seu \u00faltimo filme. A pel\u00edcula, titulada \"INLAND EMPIRE\" (en capitais) sup\u00f3n case un compendio do cine deste director audaz e inquedante desde os seus comezos. A historia, retorta e con tinturas pesadelescas, desenvolve distintos niveis argumentais entremesturados, sen aclarar nunca os nexos l\u00f3xicos entre eles. Abunda en primeiros planos expresionistas (especialmente da atribulada Laura Dern), o son \u00e9 distorsionado e envolvente, e os efectos especiais unidos \u00e1s numerosas escenas c\u00f3mico-grotescas que cont\u00e9n producen un grande impacto visual. O elenco da pel\u00edcula incl\u00fae actores habituais de Lynch como a xa mencionada Laura Dern, Harry Dean Stanton, e o protagonista de \"Mulholland Drive\" Justin Theroux, cun cameo de Naomi Watts (supostamente un dos actores disfrazados de coellos na serie do mesmo nome), ademais da actuaci\u00f3n estelar do brit\u00e1nico Jeremy Irons. Lynch describiu a pel\u00edcula como \"un misterio acerca dunha muller metida en grandes dificultades\u201d. Eestreouse en decembro de 2006, suscitando ata o momento entre os cr\u00edticos, como en ocasi\u00f3n das m\u00e1is recentes longametraxes do director, multitude de comentarios e opini\u00f3ns enfrontadas.\nGalard\u00f3ns.\nLynch ga\u00f1ou d\u00faas veces o Premio C\u00e9sar franc\u00e9s \u00e1 mellor pel\u00edcula estranxeira, e en 2002 foi presidente do xurado do Festival de Cannes, onde ga\u00f1ara a Palma de Ouro en 1990. En 2002 foi as\u00ed mesmo galardoado polo goberno franc\u00e9s coa Lexi\u00f3n de Honor. O 6 de setembro de 2006 recibiu o Le\u00f3n de Ouro no Festival de Venecia polas s\u00faas contribuci\u00f3ns \u00e1 S\u00e9tima Arte. Neste mesmo festival presentou o seu \u00faltimo filme, INLAND EMPIRE.\nRecibiu catro nomeamentos \u00f3s Oscars: Mellor director por \"The Elephant Man\" (1980), \"Veludo azul\" (1986) e \"Mulholland Drive\" (2001), e mellor gui\u00f3n adaptado por \"The Elephant Man\" (1980).\nColaboradores habituais.\nLynch emprega acot\u00edo os mesmos actores e o mesmo equipo t\u00e9cnico e art\u00edstico nas s\u00faas produci\u00f3ns:\nAngelo Badalamenti: m\u00fasica das longametraxes \"Veludo azul\", \"Twin Peaks, Wild at Heart, On the Air, Lost Highway\" e \"Mulholland Drive\". Tam\u00e9n escribiu a m\u00fasica de \"Industrial Symphony No. 1, Twin Peaks: Fire Walk With Me, Hotel Room, The Straight Story, Darkened Room\" e \"Rabbits\".\nMary Sweeney, a s\u00faa habitual editora e produtora. Escribiu o gui\u00f3n de \"The Straight Story\". Traballou tam\u00e9n en \"Veludo azul\" (1986), \"Wild at Heart\" (1990), \"Twin Peaks\" serie de TV, \"Twin Peaks: Fire Walk with Me\" (1992), \"Hotel Room\", serie de TV (1993), \"Lost Highway\" (1997), \"Mulholland Drive\" (2001), \"INLAND EMPIRE\" (2006) e co-produciu \"Nadja\" (1994) con Lynch.\nJack Nance: en \"Eraserhead, Dune\", \"Veludo azul\", \"The Cowboy and the Frenchman, Twin Peaks, Wild at Heart\" e \"Lost Highway\"\nHarry Dean Stanton: \"The Cowboy and the Frenchman, Wild at Heart, Twin Peaks: Fire Walk With Me, Hotel Room, The Straight Story\" e \"INLAND EMPIRE\".\nScott Coffey: \"Wild at Heart, Lost Highway, Mulholland Drive, Rabbits\" e \"INLAND EMPIRE\".&lt;br&gt;\nFreddie Jones: \"The Elephant Man, Dune, Wild at Heart, Hotel Room\" e \"On the Air\".\nMichael J. Anderson: \"Twin Peaks, Industrial Symphony No. 1, Twin Peaks: Fire Walk With Me\" e \"Mulholland Drive\".&lt;br&gt;\nLaura Dern: \"Veludo azul, Wild at Heart, Industrial Symphony No. 1\" e \"INLAND EMPIRE\".&lt;br&gt;\nBellina Logan: \"Wild at Heart (escenas eliminadas), Twin Peaks (cap\u00edtulo \"O diario secreto de Laura Palmer), On the air (1 cap\u00edtulo)\" e \"INLAND EMPIRE\".&lt;br&gt;\nKyle MacLachlan: \"Dune, Veludo azul, Twin Peaks\" e \"Twin Peaks: Fire Walk With Me\".&lt;br&gt;\nGrace Zabriskie: \"Twin Peaks, Wild at Heart, Twin Peaks: Fire Walk With Me\" e \"INLAND EMPIRE\".\nFrances Bay: \"Veludo azul\", \"Twin Peaks\" e \"Wild at Heart\".&lt;br&gt;\nCatherine E. Coulson: \"The Amputee, Twin Peaks\" e \"Twin Peaks: Fire Walk With Me\".&lt;br&gt;\nMiguel Ferrer: \"Twin Peaks, Twin Peaks: Fire Walk With Me\" e \"On the Air\".&lt;br&gt;\nLaura Harring: \"Mulholland Drive\", \"Rabbits\" e \"INLAND EMPIRE\".&lt;br&gt;\nSheryl Lee: \"Twin Peaks, Wild at Heart\" e \"Twin Peaks: Fire Walk With Me\".&lt;br&gt;\nEverett McGill: \"Dune, Twin Peaks\" e \"The Straight Story\".&lt;br&gt;\nFrank Silva: \"Twin Peaks\" e \"Twin Peaks: Fire Walk With Me\", e traballou como encargado de vestiario en \"Wild at Heart\".&lt;br&gt;\nCharlotte Stewart: \"Eraserhead, Twin Peaks\" e \"Twin Peaks: Fire Walk With Me\".&lt;br&gt;\nNaomi Watts: \"Mulholland Drive, Rabbits\" e \"INLAND EMPIRE\".&lt;br&gt;\nAlicia Witt: \"Dune, Twin Peaks\" e \"Hotel Room\".\nJeanne Bates: \"Eraserhead\" e \"Mulholland Drive\".&lt;br&gt;\nNicolas Cage: \"Wild at Heart\" e \"Industrial Symphony No. 1\".&lt;br&gt;\nBrad Dourif: \"Dune\" e \"Veludo azul\".&lt;br&gt;\nSherilyn Fenn: en \"Twin Peaks\" e \"Wild at Heart\".&lt;br&gt;\nCrispin Glover: \"Wild at Heart\" e \"Hotel Room\".&lt;br&gt;\nDiane Ladd: \"Wild at Heart\" e \"INLAND EMPIRE\".&lt;br&gt;\nDean Stockwell: \"Dune\" e \"Veludo azul\".&lt;br&gt;\nJustin Theroux: \"Mulholland Drive\" e \"INLAND EMPIRE\".\nAdemais, M\u00e4dchen Amick, Dana Ashbrook, Phoebe Augustine, Eric DaRe, Heather Graham, Gary Hershberger, Peggy Lipton, James Marshall, Walter Olkewicz, Al Strobel, Lenny Von Dohlen e Ray Wise aparecen en \"Twin Peaks\" e \"Twin Peaks: Fire Walk With Me\".\nM\u00fasicos que apareceron nos seus filmes: Sting en \"Dune\", Chris Isaak en \"Twin Peaks: Fire Walk With Me\", David Bowie en \"Twin Peaks: Fire Walk With Me\", Julee Cruise en \"Twin Peaks\" e \"Twin Peaks: Fire Walk With Me\", John Lurie en \"Wild at Heart\", Marilyn Manson, Twiggy Ramirez e Henry Rollins en \"Lost Highway\" e Billy Ray Cyrus en \"Mullholland Drive\".\nO propio Lynch reservouse pequenos papeis en \"The Amputee\", \"Dune\", \"Twin Peaks\" e \"Twin Peaks: Fire Walk With Me\". Tam\u00e9n fixo cameos de voz en \"INLAND EMPIRE\" e \"Nadja\", e aparec\u00eda nunha escena suprimida de \"Lost Highway\".\nInfluencias.\nLynch declarou decot\u00edo admirar profundamente os cineastas Stanley Kubrick e Federico Fellini, o escritor Franz Kafka e o pintor Francis Bacon. Sost\u00e9n que moitas das pel\u00edculas de Kubrick est\u00e1n entre as s\u00faas preferidas, e que as obras de Kafka e Bacon o subxugan pola s\u00faa forza visual e a s\u00faa conmovedora sensibilidade. Igualmente citou o pintor expresionista austr\u00edaco Oskar Kokoschka como fonte de inspiraci\u00f3n. Lynch s\u00e9ntese desde sempre feitizado pola pel\u00edcula \"The Wizard of Oz\" e fixo varias veces clara referencia \u00e1 mesma, como na cinta \"Wild at Heart\".\nUnha influencia temper\u00e1 nel foi o libro \"The Art Spirit\" do artista e profesor norteamericano Robert Henri, de quen afirmou que o axudou a decidir o curso que tomar\u00eda o seu traballo pl\u00e1stico. Como Henri, Lynch trasladouse do campo a unha contorna urbana para desenvolver a s\u00faa carreira art\u00edstica. Henri era un pintor realista urbano, que adoptaba a vida na cidade como materia principal do seu traballo, o que imitou Lynch nas s\u00faas orixes. E se a obra de Henri serviu de ponte entre a Norteam\u00e9rica agr\u00edcola do s\u00e9culo XIX e a urbana do XX, as cintas de Lynch entremesturan a nostalxia feliz dos anos 50 coa estra\u00f1eza existencial dos 80 e 90.\nTe\u00f1en gran peso sobre a s\u00faa obra igualmente os cineastas Luis Bu\u00f1uel, Werner Herzog e Roman Polanski, tendo reco\u00f1ecido alg\u00fan deles o propio Lynch como referente.\nNo persoal, Lynch mantivo relaci\u00f3ns sentimentais coa actriz Isabella Rossellini (a ra\u00edz da rodaxe de \"Veludo azul\"), e estivo casado tres veces: con Peggy Lentz (1967-1974; unha filla, Jennifer Chambers Lynch, 1968, directora cinematogr\u00e1fica). Con Mary Fisk (1977-1987) (un fillo, nado en 1982, Austin Jack Lynch). E coa editora e produtora das s\u00faas pel\u00edculas Mary Sweeney (2006; un fillo nado en 1992, Riley Lynch)."}
{"id": "60862", "revid": "98629", "url": "https://gl.wikipedia.org/wiki?curid=60862", "title": "Turquesa", "text": "A turquesa (do franc\u00e9s \"pierre turquoise\", pedra turca) \u00e9 un mineral da clase dos fosfatos cuxa f\u00f3rmula qu\u00edmica \u00e9 CuAl6(OH)8(PO4)4\u00b74H2O e que presenta unha cor turquesa moi caracter\u00edstica.\nAspecto.\nA turquesa adoita aparecer en forma de agregados amorfos e masivos e rara vez se presenta en forma de cristais. A s\u00faa coloraci\u00f3n vai da azul \u00e1 verde pasando pola turquesa, a s\u00faa cor m\u00e1is caracter\u00edstica.\nLugares onde se atopa.\n\u00c9 frecuente atopar turquesa enchendo os buracos e fisuras das rochas ricas en aluminio, sobre todo se interve\u00f1en no proceso de formaci\u00f3n soluci\u00f3ns fosfatadas. A turquesa as\u00f3ciase en ocasi\u00f3ns coa limonita e o cuarzo criptocristalino.\nOs Estados Unidos e Ir\u00e1n son dous importantes explotadores de turquesa. En Espa\u00f1a podemos atopar este mineral en C\u00e1ceres, cunha cor azul intensa moi apreciada polos coleccionistas.\nUsos da turquesa.\nA turquesa \u00e9 unha pedra semipreciosa moi apreciada no mundo da xoier\u00eda por ser escasa e moi valorada pola s\u00faa cor como pedra ornamental.\nOutros fosfatos.\nOutros minerais nos que a presenza de f\u00f3sforo \u00e9 destacada son:\nA apatita e a piromorfita."}
{"id": "60863", "revid": "1828", "url": "https://gl.wikipedia.org/wiki?curid=60863", "title": "Mar\u00eda Soli\u00f1o", "text": "Mar\u00eda Soli\u00f1o ou tam\u00e9n Mar\u00eda Soli\u00f1a, nada no s\u00e9culo XVI en Cangas, foi unha muller condenada polo tribunal inquisitorial acusada de practicar bruxer\u00eda. Tras a s\u00faa morte, converteuse nun s\u00edmbolo do sufrimento do pobo.\nTraxectoria.\nDesco\u00f1\u00e9cese a data oficial da s\u00faa morte (de feito non hai partida de defunci\u00f3n). Casou con Pedro Barba, de profesi\u00f3n mari\u00f1eiro. Tivo fillos, pero desco\u00f1\u00e9cese cantos. Posu\u00eda diversas riquezas, nomeadas m\u00e1is adiante.\n\u00c9poca.\nCangas era daquela unha importante vila mari\u00f1eira, en pleno auxe econ\u00f3mico, con importantes ganancias econ\u00f3micas provenientes da pesca e do salgado do peixe. O 9 de decembro de 1617 un ataque dos piratas turcos en Cangas arrasa a vila e s\u00famea nunha importante \u00e9poca de depresi\u00f3n econ\u00f3mica en que os nobres temen perder as riquezas por mor da imposibilidade dos seus vasalos de pagarlles as rendas que esix\u00edan. Na dita invasi\u00f3n morren trinta e tres persoas, son capturadas preto de oitenta e deixan queimadas case duascentas casas e os aparellos de pesca e as barcas son esnaquizados. Como mostra da pobreza provocada pola invasi\u00f3n, un nobre do lugar envioulle unha carta ao rei para que liberase o pobo cangu\u00e9s de pagar os impostos durante un tempo e as\u00ed permitir a r\u00e1pida recuperaci\u00f3n da zona.\nComo mecanismo de defensa, os donos das terras forxan un plan, de acordo coa Inquisici\u00f3n para non perder o poder\u00edo econ\u00f3mico que ti\u00f1a desde hab\u00eda d\u00e9cadas. Ese plan era utilizar a Inquisici\u00f3n para denunciar as bruxas (xeralmente mulleres con posesi\u00f3ns importantes, a\u00ednda que tam\u00e9n se xulgaban pobres para non levantar sospeitas); a Inquisici\u00f3n e o nobre denunciante repart\u00edan as ganancias obtidas.\nAs s\u00faas posesi\u00f3ns.\nCasada cun dos homes m\u00e1is importantes da vila, pasou a posu\u00edr os seus bens cando Pedro Barba morreu no ataque turco. Ti\u00f1a unha casa de dous andares de pedra, varias leiras en posesi\u00f3n, unha dorna e, o m\u00e1is importante, dereitos de presentaci\u00f3n na colexiata de Cangas e na igrexa de San Cibr\u00e1n, Ald\u00e1n.\nCausas da acusaci\u00f3n.\n\u00c1 parte de ter unha gran fortuna, o mito di que toleou tras a morte do seu marido e os seus fillos na invasi\u00f3n de 1617. \u00cda cada noite \u00e1 praia, escoitaba as ondas e paseaba pola area, lembrando os familiares mortos; esta foi causa abonda para sospeitar dela e iniciar o proceso.\nImplicaci\u00f3n na caza de bruxas.\nSendo como era unha das mulleres m\u00e1is ricas da vila, deseguida chamou a atenci\u00f3n dos nobres. Nove mulleres en total, entre elas Soli\u00f1o, foron xulgadas e condenadas por diferentes acusaci\u00f3ns relacionadas coa bruxar\u00eda. Cos datos necesarios atopados, e os que non, inventados, foi levada aos c\u00e1rceres secretos do Santo Oficio.\nProceso penal.\nMar\u00eda Soli\u00f1o foi capturada e torturada ata que confesou ser bruxa dende hab\u00eda d\u00faas d\u00e9cadas. Requisaron os seus bens e dereitos de presentaci\u00f3n (que era o principal obxectivo do Santo Oficio) e conden\u00e1rona a levar o h\u00e1bito de penitente por seis meses, pero non se sabe se morreu antes ou despois do castigo, pois non hai acta de defunci\u00f3n. Por outra banda \u00e9 presumible a s\u00faa morte pouco tempo despois da tortura xa que, con setenta anos, os danos f\u00edsicos e ps\u00edquicos producidos nela non pod\u00edan deixar de notarse.\nMar\u00eda Soli\u00f1o morreu pobre e soa pero sempre se mantivo na memoria colectiva, a\u00ednda que a s\u00faa imaxe se te\u00f1a deformado como bruxa e tola.\nLegado.\nO poema de Celso Emilio Ferreiro \"Mar\u00eda Soli\u00f1a\" foi musicado por Antonio Paz Varela e interpretado entre outros por Carlos N\u00fa\u00f1ez, Teresa Salgueiro ou Luar na Lubre.\nEn 2014 publicouse \"A voz do vento\", de Pem\u00f3n Bouzas, novela sobre o proceso a Mar\u00eda Soli\u00f1o.\nA historia de Mar\u00eda Soli\u00f1o foi convertida nunha obra teatral polo dramaturgo Xos\u00e9 Manuel Pazos. O m\u00fasico Nacho Ma\u00f1\u00e1 adaptouna \u00e1 \u00f3pera.\nEn 2020 Ignacio Vilar dirixiu o filme \"Mar\u00eda Solinha\".\nUn instituto de Cangas recibiu o nome de IES Mar\u00eda Soli\u00f1o e hai r\u00faas co seu nome en Cangas, Oleiros, Cambados e Nar\u00f3n. En 2016 inaugurouse unha estatua na s\u00faa honra en Cangas."}
{"id": "60868", "revid": "5110", "url": "https://gl.wikipedia.org/wiki?curid=60868", "title": "Galer\u00eda de imaxes de Bri\u00f3n", "text": "Galer\u00eda de imaxes do concello de Bri\u00f3n na provincia da Coru\u00f1a."}
{"id": "60889", "revid": "5863", "url": "https://gl.wikipedia.org/wiki?curid=60889", "title": "Lu\u00eds Trist\u00e1n de Escamilla", "text": ""}
{"id": "60893", "revid": "98629", "url": "https://gl.wikipedia.org/wiki?curid=60893", "title": "Museo de Arte Moderna (Nova York)", "text": "O Museo de Arte Moderna (Museum of Modern Art), m\u00e1is co\u00f1ecido como MoMA, est\u00e1 situado en Manhattan, na cidade de Nova York, na r\u00faa 53, entre a quinta e a sexta avenidas. \u00c9 considerado o principal museo de arte moderna no mundo. A s\u00faa colecci\u00f3n incl\u00fae traballos de arquitectura e dese\u00f1o, debuxo, pintura, escultura, fotograf\u00eda, gravados, libros ilustrados, filmes, e medios electr\u00f3nicos.\nA biblioteca e os arquivos do MoMA dan abeiro a uns 300 mil libros e peri\u00f3dicos, as\u00ed como a arquivos individuais de m\u00e1is de 70 mil artistas. Os arquivos conte\u00f1en principalmente material relacionado coa historia da arte moderna e contempor\u00e1nea.\nO MoMA complementa o veci\u00f1o Museo Metropolitano da Arte, \u00e9 \u00e1s veces considerado un museo irm\u00e1n, a\u00ednda que \u00e9 un museo de arte xeral, onde a arte moderna \u00e9 tan s\u00f3 unha area de especializaci\u00f3n."}
{"id": "60895", "revid": "1131", "url": "https://gl.wikipedia.org/wiki?curid=60895", "title": "Igrexa de San Xuli\u00e1n de Moraime", "text": "A igrexa de San Xuli\u00e1n de Moraime \u00e9 un templo medieval do s\u00e9culo XII, que antigamente se integraba nun mosteiro, situada na parroquia de Moraime, a tres quil\u00f3metros de Mux\u00eda, pertencente \u00e1 comarca de Fisterra, provincia da Coru\u00f1a. Est\u00e1 moi preto da capital municipal, sobre a estrada AC-440 que conduce at\u00e9 ela e a que se chega a partir da C-552, que pasa por Vimianzo.\nHistoria.\nA s\u00faa orixe parece situarse nunha antiga \"monarqu\u00eda\" formada por numerosos anacoretas. A primeira doaz\u00f3n documentada concedida data de 1095, feita por Argilo P\u00e1ez, vi\u00fava de Arias P\u00e9piz, ligada \u00e1 familia dos Condes de Traba, que lle doou a este cenobio e \u00f3 seu abade Hodorio, o mosteiro de San Xo\u00e1n de Borneiro. O 17 de marzo de 1095 Froila P\u00e9rez, da mesma familia, doou a vila de Sarteguas (Berdoias, Dumbr\u00eda), cos seus servos, que quedar\u00edan libres \u00e1 s\u00faa morte.\nEn 1105 consta xa a s\u00faa pertenza \u00e1 Orde de San Bieito e don Pedro, conde de Traba, estipulou unha cantidade para a s\u00faa reparaci\u00f3n, dado que este mesmo ano fora asaltado polos normandos. Cara a 1115 foi de novo arrasado, desta volta polos almor\u00e1bides. No s\u00e9culo XII ergueuse o templo actual cun novo mosteiro acaroado na parte sur. A construci\u00f3n levouse a cabo coa axuda do rei de Galicia Afonso VII, quen favoreceu a Moraime en agradecemento polos servizos do abade Hodorio e os seus antecesores lles prestaran na s\u00faa adolescencia e nenez, mentres estivo refuxiado neste mosteiro, cando as loitas entre os seus partidarios e os da s\u00faa nai Dona Urraca.\nTam\u00e9n o rei Fernando II de Le\u00f3n concedeu doaz\u00f3ns a este mosteiro. En 1161 a herdade do lugar de Castro (Frixe, Mux\u00eda), e en 1175 o lugar de Merexo (San Marti\u00f1o de Oz\u00f3n, Mux\u00eda). Estas doaz\u00f3ns foron confirmadas por varios reis sucesores.\nA partir da segunda metade do s\u00e9culo XIV comezou a decadencia do mosteiro, debido aos saqueos da pequena nobreza rural, que desobedecendo aos monarcas, foise apropiando dos seus bens.\nAta 1489 dependeu do mosteiro de San Marti\u00f1o Pinario, como amosa o escudo coa \u00e1rbore e d\u00faas cunchas situado na fachada principal da igrexa. Nese ano, por orde dos Reis Cat\u00f3licos pasou a depender do Real Mosteiro de San Bieito de Valladolid, igual que outros mosteiros galegos.\nDescrici\u00f3n.\nInterior.\nO templo \u00e9 un edificio rom\u00e1nico do s\u00e9culo XII, de planta basilical con tres naves e tres \u00e1bsidas. As naves est\u00e1n separadas por columnas cadradas ag\u00e1s a \u00faltima entre a nave central e a lateral norte, de forma circular. Acaroadas a cada piar hai catro semicolumnas circulares que treman dos arcos formeiros de medio punto que separan as naves e os faix\u00f3ns ou transversais, sobre os que descansa o teito de madeira. Os capiteis est\u00e1n adornados con motivos vexetais.\nA nave central, m\u00e1is ancha que as laterais, est\u00e1 dividida en cinco tramos con arcos de medio punto, a diferenza das naves laterais que os te\u00f1en apuntados.\nNas paredes interiores hai oito pinturas, descubertas en 1970 debaixo dunha capa de cal. Est\u00e1n en moi mal estado de conservaci\u00f3n debido \u00e1 humidade, raz\u00f3n pola cal non se sabe a s\u00faa dataci\u00f3n, oscilando segundo os estudosos entre a \u00e9poca medieval e o s\u00e9culo XVII. Representan os sete pecados capitais e a morte, \u00e1 que lle disparan as s\u00faas frechas.\nExterior.\nA fachada principal ou occidental est\u00e1 dividida en tres corpos, separados por dous contrafortes que se corresponden co arranque das naves. O corpo central de grande anchura \u00e9 de onde supera o p\u00f3rtico que da acceso \u00f3 interior da igrexa.\nNos corpos laterais \u00e1brense cadans\u00faa vent\u00e1 semicircular de construci\u00f3n, habendo enriba de cada unha un roset\u00f3n. Cada \u00e1ngulo lateral da fachada remata nun campanario: mentres que o do lado norte conserva a forma orixinal, o do lado sur est\u00e1 modificado.\nO p\u00f3rtico da fachada principal que d\u00e1 acceso \u00e1 igrexa est\u00e1 abucinado por tres pares de columnas que est\u00e1n unidas aos \u00e1ngulos e que amosan figuras, que segundo alg\u00fans autores representan \u00f3s Ap\u00f3stolos. Sobre elas descansan outras tantas arquivoltas con figuras en forma radial que lembran ao P\u00f3rtico da Gloria da catedral de Santiago. No t\u00edmpano est\u00e1 o Salvador con sete figuras b\u00edblicas aos dous lados situadas nunha arcada.\nO muro norte div\u00eddese en cinco tramos separados por catro columnas que descansan sobre un bancal que percorre todo este muro. Entre este tramo at\u00f3panse, alternando, unhas fiestras cegas con vans que se abren ao exterior en talude.\nA torre do \u00e1ngulo norte da fachada est\u00e1 formada por dous paralel\u00edpedos rect\u00e1ngulos superpostos. No superior \u00e1brense catro arcos de medio punto onde estar\u00edan situadas as camp\u00e1s e c\u00f3brese con cuberta a catro augas. A torre do \u00e1ngulo sur da fachada, actualmente das camp\u00e1s, foi modificada en \u00e9poca barroca, presentando actualmente tres corpos, un inferior con apenas d\u00faas troneiras, un intermedio de planta tam\u00e9n cadrada coas aberturas en arco de medio punto para as camp\u00e1s e un superior formado por unha lanterna de planta octogonal coroada por un cupulino apuntado, tam\u00e9n de base octogonal.\nAs \u00e1bsidas ofrecen ao exterior o forte contraste entre a central, reconstru\u00edda e de planta rectangular, con dous s\u00f3lidos contrafortes nas esquinas e as d\u00faas laterais coa s\u00faa traza orixinal, de planta en arco de c\u00edrculo.\nO muro lateral norte est\u00e1 composto de cinco contrafortes unidos en arco. O muro da parte sur est\u00e1 dividido por tres piares e dous grandes contrafortes, percorrido por un beirado a mediana altura, debido ao mosteiro acaroado. Neste muro est\u00e1 a porta descuberta en 1976, adornada con catro columnas decoradas con motivos xeom\u00e9tricos e flores de lis nos seus fustes e rematadas en capiteis. Tres arcos a modo de arquivoltas, adornados con diversos motivos, completan o trazado arquitect\u00f3nico desta porta.\nNas xambas hai representadas a figura dun bispo e no lado oposto San Bieito co libro da s\u00faa Orde. No t\u00edmpano repres\u00e9ntase a \u00daltima Cea con Xes\u00fas Cristo no medio e tres Ap\u00f3stolos a cada lado.\nPreto da igrexa, fronte \u00e1 parte sur da fachada, est\u00e1 a casa reitoral, constru\u00edda a mediados do s\u00e9culo XVIII substitu\u00edndo o primitivo mosteiro.\nEn 1972, baixo a direcci\u00f3n de Manuel Chamoso Lamas, realiz\u00e1ronse escavaci\u00f3ns na leira da parte sur da igrexa que revelaron a existencia dun poboado romano, as\u00ed como diversos materiais antigos e gran cantidade de enterramentos.\nNa parte norte da igrexa est\u00e1 o campo cercado por un muro de pedra e presidido por un cruceiro, onde se celebran as festas patronais da parroquia. A rentes do muro sur deste campo pasaba o Cami\u00f1o Real que se dirix\u00eda cara a Mux\u00eda."}
{"id": "60904", "revid": "1556", "url": "https://gl.wikipedia.org/wiki?curid=60904", "title": "Mosteiro de San Xuli\u00e1n de Moraime", "text": ""}
{"id": "60906", "revid": "1556", "url": "https://gl.wikipedia.org/wiki?curid=60906", "title": "Mosteiro de Francelos", "text": ""}
{"id": "60907", "revid": "1556", "url": "https://gl.wikipedia.org/wiki?curid=60907", "title": "Mosteiro de Santa Mar\u00eda de Cambre", "text": ""}
{"id": "60908", "revid": "2270", "url": "https://gl.wikipedia.org/wiki?curid=60908", "title": "Theodore Roosevelt", "text": ""}
{"id": "60912", "revid": "1235", "url": "https://gl.wikipedia.org/wiki?curid=60912", "title": "Texas Hold'em", "text": ""}
{"id": "60913", "revid": "5863", "url": "https://gl.wikipedia.org/wiki?curid=60913", "title": "Xos\u00e9 Castro Veiga", "text": "Xos\u00e9 Lu\u00eds Castro Veiga, Piloto, nado en Boelle (Arxemil, O Corgo) o 11 de febreiro de 1915 e finado en San Fiz de Asma (Chantada) o 10 de marzo de 1965, foi o derradeiro guerrilleiro da loita antifranquista, morto pola Garda Civil preto do encoro de Belesar.\nTraxectoria.\nAos 16 anos ingresou na Aviaci\u00f3n militar espa\u00f1ola (o que lle valeu o alcume de \"Piloto\") alcanzando o grao de cabo. Durante a guerra civil espa\u00f1ola desertou do bando nacional para loitar no republicano. Capturado en Madrid cando rematou a guerra, foi condenado a 30 anos de cadea, mais foi indultado tras cumprir catro, en 1943. Cando recuperou a liberdade agochouse baixo a aparencia dun traballador nun hospital at\u00e9 que en 1945 decidiu regresar a Galicia. Na clandestinidade continuou coa s\u00faa actividade pol\u00edtica como militante do PCE. \u00c1 s\u00faa chegada a Galicia entrou deseguido en contacto cos guerrilleiros e botouse \u00f3 monte no ver\u00e1n de 1945. Deseguida formou a s\u00faa propia unidade xunto a Xos\u00e9 Arias Fern\u00e1ndez \"Cristo\", composta de desertores do ex\u00e9rcito e da mari\u00f1a franquista.\nEn 1946 bat\u00edan unha zona ampl\u00edsima da li\u00f1a Castroverde-O Corgo-Sobrado que chegaba at\u00e9 Asturias e Le\u00f3n, pola comarca dos Ancares (Pedrafita do Cebreiro, Paradela, Vilar de Frades, Becerre\u00e1, Toldaos, As Nogais, San Rom\u00e1n de Cervantes, Noceda e Navia de Suarna). Por esta zona colaborou coa partida de Antonio Fern\u00e1ndez Crespo \"Fuenteoliva\". Neste ano, trala detenci\u00f3n dun gran n\u00famero de militantes lucenses da resistencia antifranquista, trasladou a s\u00faa zona de acci\u00f3n \u00f3 sur da provincia, cara \u00e1 zona de Monforte de Lemos-Quiroga-r\u00edo Sil, que atravesaban decote para atacar no norte da provincia de Ourense.\nO 27 de maio de 1954, nun duro encontro, perdeu \u00e1 meirande parte dos seus homes na zona de Paradela (\u00f3 norte de Monforte de Lemos), o que o obrigou a estar inactivo entre 1955 e 1956. Despois estivo inactivo e \u00e1 espera, facendo de cando en vez un \"golpe econ\u00f3mico\" (atraco). Reapareceu na mesma zona en 1964, mais foi reco\u00f1ecido por un antigo compa\u00f1eiro do servizo militar no Savi\u00f1ao, e foi denunciado. O 10 de marzo de 1965, preto do encoro de Belesar, foi abatido pola Garda civil de Chantada.\nEn 2015 estreouse o documental \"O Piloto\", con gui\u00f3n de Afonso Eir\u00e9 e direcci\u00f3n de Xos\u00e9 Reigosa."}
{"id": "60915", "revid": "83328", "url": "https://gl.wikipedia.org/wiki?curid=60915", "title": "Alofi, Wallis e Futuna", "text": "Alofi \u00e9 unha illa no Oc\u00e9ano Pac\u00edfico pertencente ao territorio franc\u00e9s de Wallis e Futuna. Actualmente est\u00e1 deshabitada, e baixo a soberan\u00eda do xefe de Alofi en Futuna, pero nas \u00e9pocas pre-europeas tan densamente poboado como Futuna. Est\u00e1 soamente 2 quil\u00f3metros lonxe de Futuna, iso fai que visiten as plantaci\u00f3ns na illa polo menos cada s\u00e1bado. Unha colleita popular \u00e9 a de tabaco, por iso toman bastantes follas para poder fumar o resto da semana.\nA illa ten unha \u00e1rea de 32\u00a0km\u00b2. O Monte Kolofau (tam\u00e9n chamado Monte Bougainville) alcanza unha altura de 410 m. "}
{"id": "60917", "revid": "5863", "url": "https://gl.wikipedia.org/wiki?curid=60917", "title": "Ouessant", "text": "Ouessant en franc\u00e9s e oficialmente, Eusa en bret\u00f3n, Ushant en ingl\u00e9s, \u00e9 unha illa (\"enez\" en bret\u00f3n) e comuna francesa situada a 20 km ao oeste da costa da rexi\u00f3n da Breta\u00f1a, que depende administrativamente do departamento de Finist\u00e8re. \nAt\u00f3pase situada sobre a illa do mesmo nome, a 20 km da costa continental. \nXeneralidades.\nA illa apenas ten 1.000 habitantes, unha superficie de 15\u00b458 km\u00b2 e unha densidade de 59,8 hab./km\u00b2. O seu punto m\u00e1is elevado at\u00f3pase a 61 m. \nXeograf\u00eda.\n\u00c9 a s\u00e9tima illa m\u00e1is grande de Francia. Mide 8 km de longo por 4 km de ancho. \u00c9 a terra habitada m\u00e1is occidental de Francia metropolitana. \nTen forma de pinza de caranguexo, pois ao Oeste a illa div\u00eddese en d\u00faas puntas: a Punta de Pern e a Punta de Feuntenvelen, ao redor da Ba\u00eda de Lampaul. Ao Leste o \u00fanico lugar accesible por mar \u00e9 a Ba\u00eda do Stiff. \nA illa est\u00e1 separada do Arquip\u00e9lago de Mol\u00e8ne polo Estreito de Fromveur, que presenta r\u00e1pidas correntes mari\u00f1as puediendo chegar ata 10 n\u00f3s de velocidade e 60 m de profundidade. Est\u00e1 rodeado de varias illas, como o Illote de Keller ao Norte. \nOuessant marca tradicionalmente a entrada Sur do Canle da Mancha. \nHistoria.\nSeparouse do continente ao fin da \u00faltima era glaciar. Estivo habitada xa desde o ano -1500. Despois a maior\u00eda dos homes adoitaban partir co ex\u00e9rcito ao mar, polo que se chamou \"a illa das mulleres\". Os seus habitantes case non pagan impostos e recibiron alg\u00fans premios pola s\u00faa capacidade de socorro aos n\u00e1ufragos.\nAtracci\u00f3ns.\nForma parte do Parque Rexional Natural de Armorique. Presenta gran variedade de paxaros, alg\u00fans en perigo de extinci\u00f3n, e unha poboada colonia de coellos. Por mor dos seus ventos non existen bosques sobre a illa. \nExisten varios faros sobre a illa: o faro de Stiff; o faro de Cr\u00e9ac'h, o m\u00e1is potente do mundo; os faros da Egua, de Kere\u00f3n e de Nividic; e a torre de control mar\u00edtimo da zona, dotada cos \u00faltimos avances tecnol\u00f3xicos."}
{"id": "60924", "revid": "23204", "url": "https://gl.wikipedia.org/wiki?curid=60924", "title": "78\u00aa edici\u00f3n dos \u00d3scar", "text": "A 78\u00aa edici\u00f3n dos premios \u00d3scar tivo lugar nunha cerimonia que se celebrou o 5 de marzo de 2006 no Teatro Kodak dos \u00c1nxeles (Estados Unidos).\nResumo da gala.\nA actriz Mira Sorvino e o presidente da academia, Sid Ganis, leron as candidaturas correspondentes \u00f3 ano 2005 o 31 de xaneiro de 2006. Desde aquel momento varios medios prognosticaron unha gala m\u00e1is politizada do habitual considerando que a m\u00e1xima favorita da noite, \"Brokeback Mountain\" (Ang Lee), narraba a historia de amor entre dous pastores homosexuais.\nOutra das candidatas, \"Capote\", era un biopic sobre o famoso escritor cuxa inclinaci\u00f3n sexual era id\u00e9ntica \u00e1 dos anteriores. A ese feito sum\u00e1base outra circunstancia: o filme narraba a investigaci\u00f3n que Capote realizou para poder escribir \"In Cold Blood\", unha novela en contra da pena de morte.\nXunto \u00f3s dous filmes citados, atop\u00e1base un filme que previ\u00f1a sobre os ataques \u00e1 liberdade de expresi\u00f3n padecidos nos \u00faltimos tempos da man da administraci\u00f3n Bush (\"Good Night, and Good Luck\").\n\"Crash\" pola s\u00faa banda pretend\u00edase como un conto sobre as diferenzas racionais nos \u00c1nxeles e sobre o desencontro das etnias.\nCompletaba o quinteto de afortunadas \"Munich\", unha cinta que levantara ampolas tanto en xudeus como en palestinos, xa que a imaxe que se ofrece dos mesmos nesta reconstruci\u00f3n sobre a vinganza do goberno de Golda Meir contra os organizadores do secuestro e asasinato de 11 atletas durante as olimp\u00edadas do 72 pu\u00f1a de relevo o seu desacordo no emprego da violencia. Ningunha das cinco tivo un \u00e9xito en portelo espectacular. De feito, ningunha das cinco filmes estaba entre os 40 filmes con maior recadaci\u00f3n do ano nos Estados Unidos.\nA\u00ednda por riba, concorr\u00edan nesta edici\u00f3n unha int\u00e9rprete, (Felicity Huffman), que defend\u00eda na cinta \"Transamerica\" o papel de transexual. A ela sum\u00e1baselle George Clooney, que sumaba catro candidaturas na mesma noite (produtor, guionista, director e actor), a\u00ednda que na \u00faltima \u00e9rao por un filme distinto, \"Syriana\", un ataque contra a intervenci\u00f3n da CIA nos pa\u00edses \u00e1rabes. Ademais, outros dos filmes m\u00e1is beneficiadas, \"The Constant Gardener\", arremet\u00eda duramente contra o papel das empresas internacionais no terceiro mundo.\nUn segundo factor -xunto \u00f3 car\u00e1cter eticamente comprometido das candidatas- chamaba a atenci\u00f3n: ning\u00fan filme poder\u00eda arrasar. Os premios da cr\u00edtica, os BAFTA, a Screen Actors Guild, os Globos de Ouro e os Satellite Awards sinalaban o filme de Ang Lee e o seu realizador como triunfadores dos dous principais premios.\nA teor deses premios, Philip Seymour Hoffman, Reese Witherspoon e Rachel Weisz part\u00edan con vantaxe na categor\u00eda de int\u00e9rpretes. O \u00d3scar \u00f3 mellor actor secundario era o \u00fanico que espertaba m\u00e1is d\u00fabidas. As multi-candidaturas de Clooney -sumadas \u00e1 s\u00faa transformaci\u00f3n f\u00edsica para \"Syriana\" e \u00f3 Globo de Ouro- fac\u00edano partir dun lugar privilexiado. Por\u00e9n, ti\u00f1a dous rivais especialmente fortes. O primeiro, Paul Giamatti, quedara ausente na gala anterior contra todo progn\u00f3stico e gozaba do apoio da Screen Actors Guild, a\u00ednda que tres circunstancias prexudicaban a s\u00faa carreira cara \u00e1 figura: o seu filme (\"Cinderella Man\") estre\u00e1rase hab\u00eda tempo, a campa\u00f1a de Giamatti foi escasa, e ademais o seu nome fora omitido nas candidaturas dos Premios BAFTA, nos cales votaban varios dos acad\u00e9micos que tam\u00e9n elix\u00edan os triunfadores dos \u00d3scars. Estes outorgaron o BAFTA \u00f3 mellor actor secundario a Jake Gyllenhaal fronte a George Clooney, manifestando que a pesar da \"trampa\" tendida pola produtora \u00f3 promocionalo como secundario (Gyllenhaal era tan protagonista como Heath Ledger) se hab\u00eda alg\u00fan membro do elenco de actores do filme a priori vencedor ti\u00f1a posibilidades de \u00e9xito, este era Gyllenhaal, cuxo personaxe -un home sensible e valente- ademais co\u00f1ec\u00eda un desenlace tr\u00e1xico.\nAdemais hab\u00eda 24 anos que non coincid\u00edan os filmes nomeados na categor\u00eda de mellor filme e mellor direcci\u00f3n.\nAs\u00ed as cousas a noite do 5 de marzo de 2006 empezaba con certa expectaci\u00f3n. A este feito tam\u00e9n contribu\u00eda o debut como mestre de cerimonias de Jon Stewart.\nIn memoriam.\nCada ano a academia de cine rende unha homenaxe p\u00f3stuma a aqueles profesionais que pereceron durante o tempo transcorrido entre unha cerimonia e outra. Na presente edici\u00f3n dos \u00d3scar prox\u00e9ctase un v\u00eddeo como tributo aos falecidos durante eses doce meses. Este ano a relaci\u00f3n incl\u00fae \u00e1s seguintes personalidades: Shelley Winters, John Mills, Chris Penn, Pat Morita, Teresa Wright, John Spencer, Richard Pryor, Robert Wise, Anne Bancroft, Vincent Schiavelli, Maria Schell, Barbara Bel Geddes, Evan Hunter, Geraldine Fitzgerald, James Doohan, Matthew McGrory, Jocelyn Brando, Constance Cummings, Ismael Merchant, John Brabourne, Anthony Franciosa, Suzane Flonn.\nNotas.\na: A candidata ao mellor filme en lingua non inglesa \"Paradise Now\" foi nomeada inicialmente como proposta de palestina. Por\u00e9n, tras protestas dos grupos proisrael\u00eds nos Estados Unidos, a Acadmia decidiu designala como proposta da Autoridade Palestina, movemento que foi condenado polo director do filme Hany Abu-Assad. Durante a cerimonia de entrega de premios, o filme foi anunciado polo presentador Will Smith como proposta dos \"territorios palestinos\"."}
{"id": "60925", "revid": "56817", "url": "https://gl.wikipedia.org/wiki?curid=60925", "title": "-384", "text": "Outros.\nHistoria ano a ano"}
{"id": "60926", "revid": "56817", "url": "https://gl.wikipedia.org/wiki?curid=60926", "title": "-323", "text": "Outros.\nHistoria ano a ano"}
{"id": "60927", "revid": "96271", "url": "https://gl.wikipedia.org/wiki?curid=60927", "title": "Helen Keller", "text": "Helen Adams Keller, nada en Tuscumbia (Alabama) o 27 de xu\u00f1o de 1880 e finada en Westport (Connecticut) o 1 de xu\u00f1o de 1968, foi unha escritora, conferencista e activista social estadounidense.\nTraxectoria.\nHelen Keller quedou cega e xorda desde p\u00edcara, debido a unha doenza diagnosticada na \u00e9poca como febre cerebral (posiblemente foi escarlatina ou sarampelo). Malia os obst\u00e1culos, tornouse nunha das m\u00e1is not\u00e1beis personalidades do s\u00e9culo XX. Ela sent\u00eda as ondulaci\u00f3ns dos paxaros a trav\u00e9s das copas e p\u00f3las das \u00e1rbores dalg\u00fan parque onde ela paseaba.\nDeveu unha famosa escritora, fil\u00f3sofa e conferenciante, cun extenso traballo que desenvolveu en favor das persoas portadoras de eivas. Anne Sullivan foi a s\u00faa profesora, compa\u00f1eira e protectora.\nFormaci\u00f3n e reco\u00f1ecementos.\nEn 1904 graduouse como bacharel en filosof\u00eda polo Radcliffe College. A instituci\u00f3n agraciouna co premio Alumno Destacado no 50\u00b0 aniversario da s\u00faa formaci\u00f3n. Falaba franc\u00e9s, lat\u00edn e alem\u00e1n.\nAo longo da vida foi agraciada con t\u00edtulos e diplomas honorarios de instituci\u00f3ns como a universidade Harvard, e universidades da Escocia, Alema\u00f1a, India e Sur\u00e1frica. En 1952 foi nomeada Cabaleiro da Lexi\u00f3n de Honra da Francia. Foi condecorada coa Orde do Cruceiro do Sur (Brasil) e coa do Tesouro Sagrado (Xap\u00f3n), entre outras.\nFoi membro honorario de varias sociedades cient\u00edficas e organizaci\u00f3ns filantr\u00f3picas nos cinco continentes.\nEn 1902 estreouse na literatura publicando a s\u00faa autobiograf\u00eda \"The Story of my Life\". Despois iniciou a s\u00faa carreira no xornalismo, escribindo artigos no \"Ladies Home Journal\". A partir de ent\u00f3n non parou de escribir."}
{"id": "60928", "revid": "98629", "url": "https://gl.wikipedia.org/wiki?curid=60928", "title": "Palmerston North", "text": "Palmerston North \u00e9 unha cidade situada no centro-sur da illa norte de Nova Zelandia, na rexi\u00f3n de Manawatu. Cunha poboaci\u00f3n de preto de 80.000 habitantes, \u00e9 a quinta cidade m\u00e1is poboada do pa\u00eds, tras Auckland, Wellington, Christchurch, Dunedin e Hastings-Napier."}
{"id": "60930", "revid": "22570", "url": "https://gl.wikipedia.org/wiki?curid=60930", "title": "Florence Nightingale", "text": "Florence Nightingale, nada o 12 de maio de 1820 en Florencia e finada o 13 de agosto de 1910 en Londres, foi unha enfermeira brit\u00e1nica famosa por ser a pioneira no tratamento a feridos de guerra, durante a Guerra de Crimea. Tam\u00e9n contribu\u00edu no campo da estat\u00edstica, especialmente na creaci\u00f3n de sistemas de representaci\u00f3n gr\u00e1fica como o gr\u00e1fico sectorial (comunmente co\u00f1ecido como diagrama polar ou Rosa Nightingale).\nTraxectoria.\nA s\u00faa familia, rica e ben relacionada, viv\u00eda en Florencia, en Italia. Por iso, Florence recibiu o nome en ingl\u00e9s da cidade en que naceu, como a s\u00faa irm\u00e1 m\u00e1is vella Parthenope nacida en Partenope. Recibiu unha importante formaci\u00f3n en humanidades e tam\u00e9n en matem\u00e1ticas, aritm\u00e9tica, \u00e1lxebra, xeometr\u00eda (o que non resultaba usual no seu tempo) nun primeiro momento dedicase a ensinar estas disciplinas a nenos. Moza brillante e impetuosa, rebelouse contra o papel convencional para as mulleres do seu status, que ser\u00eda o dunha esposa exemplar, e decidiu dedicarse \u00e1 enfermar\u00eda.\nEnfermer\u00eda.\nTradicionalmente, o papel de enfermeira era exercido por mulleres axudantes en hospitais ou acompa\u00f1ando ex\u00e9rcitos. Florence Nightingale estaba particularmente preocupada coas condici\u00f3ns de tratamento m\u00e9dico dos m\u00e1is pobres e indixentes. Ela anunciou a s\u00faa decisi\u00f3n \u00e1 s\u00faa familia en 1845, provocando rabia e ruptura, particularmente da s\u00faa nai.\nAparentemente, Florence sufr\u00eda de esquizofrenia. En decembro de 1844, en resposta \u00e1 morte dun mendigo nunha enfermar\u00eda en Londres, que rematou nun esc\u00e1ndalo p\u00fablico, ela foi a principal defensora de mellor\u00edas no tratamento m\u00e9dico. Inmediatamente, obtivo o apoio de Charles Villiers, presidente do Poor Law Board (Comit\u00e9 de Lei para os Pobres). Isto a levou a ter un papel activo na reforma das Leis dos Pobres, estendendo o papel do Estado m\u00e1is al\u00e9n do fornecemento dos tratamentos m\u00e9dicos.\nEn 1850, visitou en Kaiserwerth ( D\u00fcsseldorf) un hospital pioneiro, fundado e dirixido polo pastor Theodor Fliedner, no que prestaban os coidados de enfermar\u00eda as Diaconisas de Kaiserwerth, formadas na propia escola do hospital. Nightingale quedou impresionada pola calidade do tratamento m\u00e9dico e polo compromiso e pr\u00e1cticas das diaconisas.\nEn 1853, asume o cargo de Superintendente no Instituto para o Coidado de Se\u00f1oras Enfermas en Londres.\nTe\u00f3rica.\nConseguiu que se reformasen os coidados m\u00e9dicos militares brit\u00e1nicos. No ano 1860 funda a primeira Escola de Enfermar\u00eda laica, no Saint Thomas Hospital de Londres.\nConsiderada coma unha das pioneiras da enfermar\u00eda moderna, acadou o nivel de profesional. Loitou por fundamentar os coidados en evidencias cient\u00edficas e por afianzar o corpo de co\u00f1ecementos dos profesionais da sa\u00fade. Creadora do primeiro modelo conceptual da enfermar\u00eda. Modelo naturista. Considerase a primeira te\u00f3rica a partir da que se fundamenta a enfermar\u00eda como disciplina acad\u00e9mica.\nEscritora.\nDitou conferencias e realizou diversos escritos, os m\u00e1is co\u00f1ecidos: \"Notas sobre enfermer\u00eda. Que \u00e9 e que non \u00e9?\" en 1859. \"Notas sobre Hospital\". 1859. Notas en cuesti\u00f3ns que afectan a Sa\u00fade, a Eficiencia e a Administraci\u00f3n Hospitalaria do Ex\u00e9rcito Brit\u00e1nico. Suxesti\u00f3ns para pensar para os buscadores das verdades relixiosas. 1860.\nLiteratura e feminismo.\nM\u00e1is co\u00f1ecida polas s\u00faas contribuci\u00f3ns nos campos da enfermer\u00eda e das matem\u00e1ticas, a obra de Nightingale tam\u00e9n \u00e9 importante no estudo do feminismo ingl\u00e9s. A fins da primeira metade do s\u00e9culo XIX, loitou pola s\u00faa autodeterminaci\u00f3n e en contra das expectativas familiares dun matrimonio de conveniencia con alg\u00fan membro da clase alta. Pouco tempo despois, dirixiuse a Kaiserswerth para o seu adestramento no Instituto para diaconesas. \nEn 1860 expuxo o seu pensamento nunha edici\u00f3n privada de \"Suggestions for Thought to Searchers after Religious Truth\", unha obra de 829 p\u00e1xinas en tres volumes.\u200b En 2008, a universidade canadense Wilfrid Laurier University publicou esta obra no volume 11 dun proxecto de 16 volumes que re\u00fane a obra completa de Nightingale: \"The Collected Works of Florence Nightingale\". O m\u00e1is co\u00f1ecido destes ensaios, Cassandra, foi publicado en 1928 por Ray Strachey, quen o inclu\u00edu en The Cause (A Causa), unha historia do movemento feminista.\nGuerra de Crimea.\nA contribuci\u00f3n m\u00e1is famosa de Florence foi durante a Guerra de Crimea, que se tornou o seu principal foco cando os relatos da guerra comezaran a chegar a Inglaterra contando sobre as condici\u00f3ns horr\u00edbeis para os feridos. En outubro de 1854, Florence cun equipo de 38 enfermeiras voluntarias educadas por ela, inclusive a s\u00faa t\u00eda Mai Smith, partiron para Crimea. Faise cargo da organizaci\u00f3n do hospital de Scutari, mellorando as condici\u00f3ns das instalaci\u00f3ns, no que se refire \u00f3 amoreamento dos soldados feridos, falta de ventilaci\u00f3n, deficientes desaugadoiros e outras cuesti\u00f3ns de hixiene e m\u00e1is da deficiente alimentaci\u00f3n que se estaban a dar.\nRegreso a Inglaterra.\nFlorence Nightingale volveu para Inglaterra como unha hero\u00edna en agosto de 1857 e, de acordo coa BBC, era probabelmente a persoa m\u00e1is famosa da Era Vitoriana al\u00e9n da propia Ra\u00ed\u00f1a Vitoria.\nEn 1883, a Ra\u00ed\u00f1a Vitoria concedeu a Florence Nightingale a Cruz Vermella Real e en 1907 converteuse na primeira muller en acadar a Orde do M\u00e9rito.\nEstat\u00edstica.\nDende moi nova salienta en matem\u00e1ticas. Aplicou os seus co\u00f1ecementos estat\u00edsticos \u00e1 epidemiolox\u00eda e \u00e1 estat\u00edstica sanitaria. Foi innovadora na recolleita, tabulaci\u00f3n, interpretaci\u00f3n e representaci\u00f3n das estat\u00edsticas descritivas. Demostrou de xeito pr\u00e1ctico que a estat\u00edstica ofrece un marco de organizaci\u00f3n para controlar e aprender coa finalidade \u00faltima de mellorar a praxe m\u00e9dica e maila cir\u00farxica. Desenvolveu unha F\u00f3rmula Modelo de Estat\u00edstica Hospitalaria, coa finalidade de que nos hospitais se xerasen e recollesen datos e se elaborasen estat\u00edsticas consistentes. Idea unha representaci\u00f3n gr\u00e1fica co\u00f1ecida como diagrama de \u00e1rea polar o Rosa de Nightingale.\nO diagrama de \u00e1rea polar empregouno para representar o n\u00famero de mortes durante a Guerra de Crimea (1853-1856). Consiste nun c\u00edrculo dividido en sectores co mesmo \u00e1ngulo.\nCada sector ten diferente radio en funci\u00f3n da casu\u00edstica. Dentro dun mesmo sector p\u00f3dense representar varios datos. No gr\u00e1fico que vemos a dereita da imaxe representa o n\u00famero de \u00e9xitus: nas \u00e1reas azuis, os finados por enfermidade infecciosas; nas vermellas, os mortos por feridas; nas negras, os que pasaron por outras causas.\nReco\u00f1ecemento cient\u00edfico.\nO mundo cient\u00edfico realizoulle varios reco\u00f1ecementos entre os m\u00e1is salientables encontramos os seguintes: Primeira muller admitida na Royal Statistical Society Brit\u00e1nica en 1860. Membro honorario da American Statistical Association 1874. Recibiu a Cruz vermella do M\u00e9rito. A Orde do M\u00e9rito Brit\u00e1nico.\nDende o ano 1974 cel\u00e9brase o \"D\u00eda Internacional da Enfermer\u00eda\", promovido polo Consello Internacional de Enfermar\u00eda, cel\u00e9brase cada 12 de maio, para conmemorar o seu nacemento.\nA s\u00faa memoria continuaba viva cen anos despois do seu pasamento.\nLoitadora nata.\nA s\u00faa figura a\u00ednda, cen anos despois, resultaba moi controvertida. Sendo unha muller vitoriana convencida loitou por librarse do estereotipo do rol feminino. Tam\u00e9n estivo contra a imaxe caritativa asociada \u00e1s coidadoras, tendo sempre presente o car\u00e1cter humano dos coidados. Defendendo as\u00ed unha profesi\u00f3n emerxente.\nSe ben \u00e9 certo que non \u00e9 unha feminista, temos que enmarcala dentro do contexto social no que se desenvolveu, xa que contribu\u00edu \u00e1 causa da emancipaci\u00f3n da muller.\nNon inventa a enfermar\u00eda como profesi\u00f3n, pero o seu traballo, si resulta ser un punto de inflexi\u00f3n na profesionalizaci\u00f3n da enfermar\u00eda moderna e mesmo coloca os primeiros alicerces na consideraci\u00f3n dos coidados como unha disciplina."}
{"id": "60931", "revid": "15490", "url": "https://gl.wikipedia.org/wiki?curid=60931", "title": "Suso Lista", "text": "Jes\u00fas Lista Neira m\u00e1is co\u00f1ecido como Suso Lista, nado en Corme (Ponteceso) o 2 de abril de 1962, \u00e9 un actor e escritor galego.\nTraxectoria.\nPasou a s\u00faa infancia entre Corme e Cheste, Valencia. Aos 16 anos embarcou como mari\u00f1o mercante e percorreu Europa e o norte de \u00c1frica. Aos 25 anos instalouse como percebeiro na s\u00faa localidade natal, traballando como percebeiro, actividade que combina coa participaci\u00f3n como actor secundario en mais de 40 cap\u00edtulos da serie \"Mareas vivas\", tam\u00e9n en pel\u00edculas para televisi\u00f3n como \"A rosa de Alexandr\u00eda\", \"Chapapote... o no\" ou \"A mari\u00f1eira de Quilmas\", e foi protagonista de m\u00e1is de 50 curtametraxes rodadas en Galicia e Le\u00f3n. Foi guionista de curtas como \"A crise da pesca\" ou \"Matreros de medianoite\", sendo tam\u00e9n actor e guionista do documental \"Ida e volta\", preseleccionado para os Premios Mestre Mateo 2007.\nTen un programa semanal na Radio Libre da Costa da Morte Radio Roncudo, chamado \"O Embigho do Fin do Mundo\"."}
{"id": "60932", "revid": "23204", "url": "https://gl.wikipedia.org/wiki?curid=60932", "title": "Keira Knightley", "text": "Keira Christina Knightley, nada en Teddington, Londres, Reino Unido, o 26 de marzo de 1985, \u00e9 unha actriz e modelo brit\u00e1nica.\nTraxectoria.\n\u00c9 a filla do actor de teatro Will Knightley e da escritora Sharman MacDonald. Sufriu dislexia de nena, que superou relativamente pronto. Ten un irm\u00e1n m\u00e1is vello m\u00fasico, chamado Caleb. Keira apareceu en programas de televisi\u00f3n desde que ti\u00f1a 6 anos, dando o salto ao cine co personaxe de Natasha Jordan na pel\u00edcula A Village Affair de Moira Armstrong.\nA s\u00faa primeira aparici\u00f3n en Hollywood foi interpretando a Sab\u00e9, a encargada de suplantar \u00e1 ra\u00ed\u00f1a Padm\u00e9 Naberrie Amidala en de George Lucas. Knightley deuse a co\u00f1ecer grazas \u00f3 seu papel coprotagonista na exitosa comedia social brit\u00e1nica \"Bend It Like Beckham\", no ano 2002 e saltou definitivamente \u00e1 fama \u00f3 participar en 2003 en \"\" de Gore Verbinski, no papel de Elizabeth Swann. Recibiu un nomeamento \u00f3 Oscar \u00e1 Mellor Actriz en 2006 polo seu papel de Elizabeth Bennett na adaptaci\u00f3n cinematogr\u00e1fica da novela do s\u00e9culo XVIII de Jane Austen \"Pride &amp; Prejudice\" (Orgullo e prexu\u00edzo).\nParticipou e protagonizado pel\u00edculas como \"Love Actually\" (2003), \"King Arthur\" (2004), \"Domino\" (2005) ou \"The Jacket\" (2005), ademais da exitosa saga de Disney, Pirates of the Caribbean."}
{"id": "60933", "revid": "98629", "url": "https://gl.wikipedia.org/wiki?curid=60933", "title": "Emma Goldman", "text": "Emma Goldman, nada en Kaunas (daquela, chamada \"Kovno),\" Imperio ruso, o 27 de xu\u00f1o de 1869 e finada en Toronto (Canad\u00e1) o 14 de maio de 1940, foi unha anarquista de orixe lituana-asquenac\u00ed que foi co\u00f1ecida polos seus textos e discursos feministas e polos seus testemu\u00f1os sobre a Revoluci\u00f3n Rusa. Tivo un papel fundamental no desenvolvemento da filosof\u00eda anarquista da primeira metade do s\u00e9culo XX na Am\u00e9rica do Norte e Europa e introduciu ideas feministas no pensamento anarquista.\nDe orixe lituana, en 1885 emigrou a Nova York (Estados Unidos) onde co\u00f1eceu o anarquismo e do que formar\u00eda parte trala revolta de Haymarket. En Nova York, Goldman conv\u00e9rtese nunha ensa\u00edsta e escritora de sona da filosof\u00eda anarquista e anticapitalista e redacta artigos sobre a emancipaci\u00f3n da muller, os problemas sociais e a loita sindical. Ela mais o tam\u00e9n escritor anarquista Alexander Berkman, o seu amante e compa\u00f1eiro de toda a vida, planearon o asasinato de Henry Clay Frick como un acto de propaganda polo feito. A\u00ednda que Frick sobreviviu \u00f3 ataque, Berkman foi condenado a vinte anos de cadea. Goldman foi arrestada varias veces por \"alentar mot\u00edns\" e pola distribuci\u00f3n ilegal de informaci\u00f3n sobre a anticoncepci\u00f3n. \u00a0En 1906, Goldman fundou o xornal anarquista \"Mother Earth\" (en galego, \"Nai Terra\").\nEn 1917, Goldman e Berkman foron condenados a dous anos de prisi\u00f3n por conspirar para \"inducir as persoas a fuxir\" do servizo militar obrigatorio, que se establecera hab\u00eda pouco tempo nos Estados Unidos. Tras ser liberados da prisi\u00f3n, foron detidos de novo xunto con centos doutros progresistas e, a seguir, Emma foi deportada a Rusia durante a Revoluci\u00f3n rusa. Inicialmente, simpatizou coa revoluci\u00f3n bolxevique, mais decontado expresou a s\u00faa oposici\u00f3n \u00f3 uso da violencia por parte dos soviets e a represi\u00f3n das voces independentes. En 1919, expulsada de novo dos Estados Unidos pola s\u00faa intensa actividade pol\u00edtica retornou a Rusia, mais volveu abandonar o pa\u00eds por disentir do rumbo autoritario tomado polo goberno bolxevique. En 1923, escribiu sobre as s\u00faas experiencias entre os bolxeviques, que forman o libro \"My Disillusionment in Russia\" (en galego, \"A mi\u00f1a desilusi\u00f3n con Rusia\"). Pasou uns anos en Inglaterra, Canad\u00e1 e o sur de Francia , onde escribiu a s\u00faa autobiograf\u00eda \"Living My Life\" (en galego, \"Vivindo a mi\u00f1a vida\"). Ao comezo da Guerra Civil espa\u00f1ola, en 1936, con m\u00e1is de 60 anos, viaxou a Espa\u00f1a para apoiar a revoluci\u00f3n anarquista.\nAo longo da s\u00faa vida, Goldman foi celebrada polos seus admiradores como libre pensadora e \"muller rebelde\", e ridiculizada polos seus opo\u00f1entes como defensora do asasinato de pol\u00edticos e de revoluci\u00f3ns violentas. Os seus escritos e conferencias abranguen unha gran variedade de temas, inclu\u00edndo o sistema penal, o ate\u00edsmo, a liberdade de expresi\u00f3n, o militarismo, o capitalismo, o matrimonio e a emancipaci\u00f3n da muller. Ademais, desenvolveu novas maneiras de incorporar pol\u00edticas de x\u00e9nero no anarquismo.\nTras d\u00e9cadas de escuridade, na d\u00e9cada de 1970, a vida e obra de Emma Goldman volveron facerse co\u00f1ecidas na medida que as acad\u00e9micas feministas e anarquistas se foron interesando pola s\u00faa figura. Este interese deu lugar a unha nova onda de divulgaci\u00f3n do seu legado, con publicaci\u00f3ns dos seus artigos e reedici\u00f3ns dos seus libros, e con citas e imaxes s\u00faas estampadas en camisetas e carteis. Atrib\u00faenselle varias frases rechamantes do anarquismo, entre elas a famosa frase capaz de definir de maneira simple a idea anarquista da liberdade:\nTraxectoria.\nOrixes.\nA familia de Emma Goldman formaba parte dunha comunidade de xudeus ortodoxos que viv\u00eda na cidade lituana de Kaunas -ent\u00f3n Kovno-, e formaba parte do Imperio ruso. A nai de Goldman, Taube Bienowitch, casara, primeiramente, cun home con quen tivera d\u00faas fillas: Helena en 1860 e Lena en 1862. Cando o seu primeiro marido morreu de tuberculose, Taube afundiuse. Goldman escribiu m\u00e1is tarde: \"Todo o amor que ela ti\u00f1a morrera co mozo con quen casou aos 15 anos\".\nO segundo matrimonio de Taube foi arranxado pola s\u00faa familia e, tal como o Emma definiu, foi \"bastante diferente do primeiro\". O segundo marido da s\u00faa nai, Abraham Goldman, investiu a herdanza de Taube nun negocio que pronto fracasou. As dificultades, combinadas coa distancia emocional entre marido e muller, crearon un ambiente de tensi\u00f3n no fogar. Cando Taube quedou embarazada, Abraham desexou desesperadamente que o beb\u00e9 fose un neno. Segundo el, unha filla s\u00f3 servir\u00eda como outro sinal de fracaso. M\u00e1is tarde, tivo tres fillos, pero o primeiro fillo que tiveron en com\u00fan foi en realidade unha nena, Emma.\nEmma Goldman naceu o 27 de xu\u00f1o de 1869. O seu pai empregaba a violencia para castigar os fillos, golpe\u00e1ndoos cando desobedec\u00edan. Utilizaba un l\u00e1tego soamente con Emma, a m\u00e1is rebelde. Moi ocasionalmente, a s\u00faa nai intervira para pedir a Abraham que moderase as malleiras. Goldman, m\u00e1is tarde, especulou sobre se o temperamento rabioso do seu pai non ser\u00eda, polo menos en parte, resultado dunha frustraci\u00f3n sexual.\nAs relaci\u00f3ns coas s\u00faas irm\u00e1s tam\u00e9n foron obxecto de estudo polo seu contraste. Con Helena, a maior, atopou o consolo que non atopaba na s\u00faa nai. Foi ela quen deu a Emma \"todas as alegr\u00edas que por sorte tiven\" mentres, Lena, a mediana, era distante e desapiadada. \u00c1s tres irm\u00e1s, sum\u00e1ronse os irm\u00e1ns Louis (que morreu con seis anos), Herman (nado en 1872) e Moshe (nado en 1879).\nAdolescencia.\nCando Emma era nena, a familia Goldman mudouse ao pobo de Papil\u0117 (tam\u00e9n en Lituania), onde o seu pai dirix\u00eda unha pousada. Mentres as s\u00faas irm\u00e1s traballaban, f\u00edxose amiga dun criado chamado Petrushka, quen espertou os seus \"primeiros sentimentos er\u00f3ticos\". M\u00e1is tarde, a\u00ednda en Papil\u0117, viu a un campesi\u00f1o sendo azoutado cun l\u00e1tego na r\u00faa. Este evento traumatizouna e contribu\u00edu ao seu desagrado para sempre pola autoridade violenta.\n\u00c1 idade de sete anos, Goldman mudouse coa s\u00faa familia \u00e1 cidade prusiana de K\u00f6nigsberg (ent\u00f3n parte do Imperio alem\u00e1n), e inscribiuse nunha escola estatal de secundaria. A escola foi un lugar onde abondaban os abusos. As\u00ed, un mestre castigaba os estudantes desobedientes, especialmente a Goldman, golpe\u00e1ndolles as mans cunha regra; igualmente, outro mestre trataba de abusar das s\u00faas alumnas mais foi despedido cando Goldman se defendeu. Por outra banda, tam\u00e9n atopou un mentor comprensivo no seu mestre de lingua alem\u00e1, quen lle prestou os seus libros e a levou a unha \u00f3pera. Goldman, que era unha estudante apaixonada, aprobou o exame de admisi\u00f3n no instituto, mais o seu profesor de relixi\u00f3n negouse a proporcionarlle un certificado de boa conduta impedindo as\u00ed que fose admitida.\nAo pouco, a familia mudouse \u00e1 cidade rusa de San Petersburgo, onde o seu pai abriu unha tenda tras outra sen \u00e9xito. A pobreza obrigou os nenos a traballar, e Goldman tomou unha variedade de traballos, inclu\u00eddo un nunha tenda de cors\u00e9s. Daquela, Goldman rogoulle ao seu pai que lle permitise regresar \u00e1 escola, pero no seu lugar botou o seu libro de franc\u00e9s ao lume e gritou: \"As rapazas non te\u00f1en que aprender moito! Todo o que unha filla xud\u00eda necesita saber \u00e9 como preparar o peixe recheo, cortar os fideos ben e darlle ao home moitos nenos \".\nCon todo, Goldman procurouse unha educaci\u00f3n independente pola s\u00faa conta e, axi\u00f1a, comezou a estudar a situaci\u00f3n pol\u00edtica ao seu redor. Estaba, especialmente, interesada nos nihilistas, responsables de asasinar a Alexandre II de Rusia. A confusi\u00f3n resultante intrigou a Goldman, a\u00ednda que ela non acaba de comprender a situaci\u00f3n pol\u00edtica desa \u00e9poca. Foi coa lectura da obra \u0427\u0442\u043e \u0434\u0435\u043b\u0430\u0442\u044c (1863) -en galego, \"Que se debe facer\"?- de Nikolai Chernyshevskii cando atopou un modelo a seguir na protagonista, Vera. A partir da lectura, Goldman, adopta a filosof\u00eda nihilista e escapa da s\u00faa represiva familia para vivir libremente e organizar unha cooperativa de costura. O libro cativou a Goldman e seguiu sendo unha fonte de inspiraci\u00f3n durante toda a s\u00faa vida.\nMentres tanto, o seu pai segu\u00eda insistindo nun futuro dom\u00e9stico para ela e tratou de arranxar o seu casamento \u00e1 idade de quince anos. Pelexaban polo problema constantemente; mentres el se queixaba de que se estaba a converter nunha muller \"solteira\", ela insist\u00eda en que casar\u00eda s\u00f3 por amor. Na tenda de cors\u00e9s, viuse obrigada a se defender das proposici\u00f3ns non desexadas dos oficiais rusos e doutros homes. Un pretendente persistente levouna a unha habitaci\u00f3n de hotel e cometeu o que Goldman describiu como \"contacto violento\"; dous bi\u00f3grafos ch\u00e1mano violaci\u00f3n. Ela sorprendeuse pola experiencia, conmocionada \"polo descubrimento de que o contacto entre home e muller puidera ser tan brutal e doloroso\". Goldman considerou que ese encontro marcou para sempre as s\u00faas interacci\u00f3ns cos homes.\nEstados Unidos.\nEn 1885, a s\u00faa irm\u00e1 Helena fixo plans para mudarse a Nova York nos Estados Unidos para se unir \u00e1 s\u00faa irm\u00e1 Lena e ao seu esposo. Goldman quer\u00eda marchar canda s\u00faa irm\u00e1, mais o seu pai negouse a permitilo non atendendo \u00e1 oferta de Helena de pagarlle a viaxe. Emma, desesperada, ameazou con se botar ao r\u00edo Nev\u00e1 se non pod\u00eda ir polo que o seu pai rematou por ceder. O 29 de decembro de 1885, Helena e Emma chegaron ao Castle Garden da cidade de Nova York, a entrada para inmigrantes. Establec\u00e9ronse no norte do estado, vivindo na casa de Rochester que Lena fixera co seu esposo Samuel. Un ano despois, fuxindo do crecente antisemitismo de San Petersburgo, os seus pais e irm\u00e1ns un\u00edronse a eles.\nGoldman comezou a traballar como costureira, cosendo abrigos durante m\u00e1is de dez horas ao d\u00eda, ga\u00f1ando dous d\u00f3lares e medio \u00e1 semana. Cando foi pedir un aumento e lle foi denegado abandonou o traballo e marchou traballar a unha tenda pequena pr\u00f3xima. No seu novo traballo, Goldman co\u00f1eceu a un compa\u00f1eiro de traballo chamado Jacob Kershner, quen compartiu o seu amor polos libros, o baile e as viaxes, as\u00ed como a s\u00faa frustraci\u00f3n coa monoton\u00eda do traballo na f\u00e1brica. Despois de catro meses, casaron en febreiro de 1887. Ao se mudar a vivir coa familia de Goldman, a s\u00faa relaci\u00f3n cambaleouse pois, na noite de vodas, Emma descobre que el era impotente, polo que se volveron emocional e fisicamente distantes. Mentres tanto, ela estaba cada vez m\u00e1is comprometida coa axitaci\u00f3n pol\u00edtica que a rodeaba, particularmente as secuelas das execuci\u00f3ns relacionadas co caso da revolta de Haymarket de 1886 en Chicago e a filosof\u00eda pol\u00edtica antiautoritaria do anarquismo. Menos dun ano despois da voda, a parella divorciouse; Kershner suplicoulle a Goldman que regresase e ameazou con envelenarse se non o fac\u00eda. Volveron xuntarse pero, despois de tres meses, ela foise unha vez m\u00e1is. A pesar da separaci\u00f3n, Goldman e Kersner permaneceron legalmente casados, o que garantiu que Goldman mantivese a cidadan\u00eda estadounidense. Por\u00e9n, os seus pais consideraron o seu comportamento como \"inmoral\" e neg\u00e1ronse a permitir que Goldman entrase na s\u00faa casa. Emma abandonou Rochester para se dirixir a Nova York coa s\u00faa m\u00e1quina de coser e unha bolsa con cinco d\u00f3lares.\nMost e Berkman.\nNo seu primeiro d\u00eda na cidade, Goldman co\u00f1eceu a dous homes que cambiaron enormemente a s\u00faa vida. En Sachs's Caf\u00e9, un lugar de reuni\u00f3n para radicais, present\u00e1ronlle a Alexander Berkman, un anarquista que a convidou a un discurso p\u00fablico esa noite. Foron escoitar a Johann Most, editor dunha publicaci\u00f3n radical chamada \"Die Freiheit\" que era defensor da \"propaganda polo feito\", o uso da violencia para instigar o cambio. A Emma impresionouna a s\u00faa oratoria dura e apaixonada. A partir dese d\u00eda, Most tomouna baixo a s\u00faa protecci\u00f3n e formouna nos m\u00e9todos do discurso pol\u00edtico e animouna dic\u00edndolle que ela \"tomar\u00eda o meu lugar cando me te\u00f1a que marchar\". Unha das s\u00faas primeiras conversaci\u00f3ns p\u00fablicas en apoio da \"Causa\" foi en Rochester. Despois de convencer a Helena de que non lles dixese nada aos seus pais o seu discurso, unha vez no escenario, Goldman quedou en branco. M\u00e1is tarde escribiu, de s\u00fapeto:\nEmocionada pola experiencia, Goldman refinou a s\u00faa personalidade p\u00fablica durante os compromisos posteriores. Con todo, rapidamente se atopou discutindo con Most pola s\u00faa independencia. Despois dun discurso transcendental en Cleveland, sentiu que se convertera \"nunha cotorra repetindo os puntos de vista de Most\" e resolveu expresarse por si mesma no escenario. Cando regresou a Nova York, Most enfureceuse e d\u00edxolle: \"Quen non est\u00e1 comigo est\u00e1 na mi\u00f1a contra!\". A seguir, abandonou \"Die Freiheit\" e uniuse a outra publicaci\u00f3n, \"Die Autonomie.\"\nXa daquela, Goldman comezara unha amizade con Berkman, a quen ela cari\u00f1osamente chamaba \"Sasha\". En pouco tempo fix\u00e9ronse amantes e mud\u00e1ronse a un apartamento comunal en Woodstock (Illinois) co seu curm\u00e1n Modest \"Fedya\" Stein e a amiga de Goldman, Helen Minkin, na r\u00faa 42. A\u00ednda que a s\u00faa relaci\u00f3n tivo numerosas dificultades, Goldman e Berkman compartiron un v\u00ednculo estreito durante d\u00e9cadas, unidos polos seus principios anarquistas e o seu compromiso coa igualdade persoal.\nEn 1892, Goldman uniuse a Berkman e a Stein para abrir unha xeadar\u00eda en Worcester, Massachusetts. Con todo, despois duns meses de traballar na tenda, Goldman e Berkman separ\u00e1ronse ao participar na folga de Homestead no oeste de Pennsylvania, preto de Pittsburgh.\nO incidente de Homestead.\nUn dos primeiros momentos que produciu un achegamento pol\u00edtico entre Berkman e Goldman foi a folga de Homestead. En xu\u00f1o de 1892, unha planta de aceiro en Homestead, Pensilvania, propiedade de Andrew Carnegie, converteuse no foco de atenci\u00f3n nacional cando se interromperon as conversas entre a Carnegie Steel Company e a \"Amalgamated Association of Iron and Steel Workers\" (AA). O xerente da f\u00e1brica era Henry Clay Frick, un feroz opositor do sindicato. Cando, a finais de xu\u00f1o, unha rolda final de conversaci\u00f3ns fracasou, a xerencia pechou a planta despedindo os traballadores, quen inmediatamente se declararon en folga. A empresa introduciu crebafolgas e contratou gardas de Pinkerton para protexelos. O 6 de xullo, produciuse unha pelexa entre 300 gardas de Pinkerton e unha multitude de traballadores sindicais armados. Durante o tiroteo de doce horas, sete gardas e nove folguistas foron asasinados.\nCando a maior\u00eda dos xornais da naci\u00f3n expresaron o seu apoio aos folguistas, Goldman e Berkman decidiron asasinar a Frick, como unha represalia que hab\u00eda \"sementa-lo terror na alma da s\u00faa clase\" e para \"leva-las ensinanzas do anarquismo ante o mundo\"; esperaban que fose unha acci\u00f3n que inspirar\u00eda os traballadores a rebelarse contra o sistema capitalista. Berkman decidiu levar a cabo o asasinato e ordenou a Goldman quedar para explicar os seus motivos despois de ir ao c\u00e1rcere. El estar\u00eda a cargo do \"feito\"; ela da \"palabra\". Berkman tentou facer unha bomba mais \u00f3 non conseguilo, dirixiuse a Pittsburgh para mercar unha pistola e un traxe de roupa \"decente\".\nMentres tanto, Goldman decidiu axudar a financiar o plan a trav\u00e9s da prostituci\u00f3n. Lembrando o personaxe de \"Sonya\" na novela Crime e castigo de Fi\u00f3dor Dostoievski (1866), reflexionou: \"Converteuse nunha prostituta para manter os seus irm\u00e1ns e irm\u00e1s ... A sensible Sonya pod\u00eda vender o seu corpo; por que non eu?\". Unha vez na r\u00faa, Goldman chamou a atenci\u00f3n dun home que a levou a un sal\u00f3n, comproulle unha cervexa, deulle dez d\u00f3lares e d\u00edxolle que non ti\u00f1a \"a habilidade\" e que deixase o negocio. Ela estaba \"demasiado asombrada para falar\". Finalmente, decidiu escribirlle \u00e1 s\u00faa irm\u00e1 Helena, alegando unha enfermidade, e pediulle quince d\u00f3lares.\nO 23 de xullo, Berkman obtivo acceso \u00e1 oficina de Frick mentres levaba unha pistola oculta; disparou tres veces sobre Frick e apu\u00f1alouno na perna. Un grupo de traballadores, lonxe de unirse ao seu intento, golpeou a Berkman at\u00e9 deixalo inconsciente, e lev\u00e1rono \u00e1 polic\u00eda. Berkman foi condenado por intento de asasinato e sentenciado a 22 anos de prisi\u00f3n. A s\u00faa longa ausencia fixo moi dif\u00edcil a vida de Goldman pois a polic\u00eda estaba certa da participaci\u00f3n dela no complot e rexistrou o apartamento. A\u00ednda que non atoparon probas, forzaron o propietario para que a desaloxase.\nPor outra banda, o atentado non conseguira esperta-las masas: os traballadores e os anarquistas condenaron por igual a acci\u00f3n de Berkman. Johann Most, o seu antigo mentor, arremeteu contra Berkman e o intento de asasinato. Furiosa por estes ataques, Goldman levou un l\u00e1tego de xoguete a unha conferencia p\u00fablica e esixiu, no escenario, que Most explicase a s\u00faa traiz\u00f3n. El botouna f\u00f3ra, polo que ela golpeouno co l\u00e1tego, rompeullo no xeonllo e guindoulle-los pedazos. M\u00e1is tarde, arrepentiuse do seu asalto e confesoulle a un amigo: \"Con vinte e tres anos, un non razoa\".\nIncitaci\u00f3n \u00e1 revolta.\nO ano seguinte, os Estados Unidos sufriu unha das s\u00faas peores crises econ\u00f3micas que se co\u00f1ece como \"o p\u00e1nico de 1893\". A finais de ano, a taxa de desemprego era superior ao 20% e as \"manifestaci\u00f3ns de fame\" provocaron, \u00e1s veces, disturbios. Goldman comezou a dirixi-los seus discursos \u00e1s multitudes de homes e mulleres frustrados na cidade de Nova York. O 21 de agosto, nun mitin perante case 3.000 persoas en Union Square, alentou os traballadores desempregados a tomar medidas inmediatas. Hai diferentes versi\u00f3n sobre as s\u00faas palabras exactas: mentres, axentes encubertos insistiron en que alentou os presentes a \"tomar todo ... pola forza\" Pero Goldman m\u00e1is tarde contou esta mensaxe: \"Xa que logo, manifest\u00e1devos fronte aos palacios dos ricos e demandade traballo. Se non vos dan traballo, esixide pan. Se vos negan todo, collede o pan\".\nUnha semana m\u00e1is tarde, Goldman foi arrestada en Filadelfia e devolta a Nova York para ser xulgada, acusada de \"incitar a disturbios\". Durante a viaxe en tren o detective sarxento ofreceulle retira-los cargos na s\u00faa contra se ela informaba sobre outros radicais da s\u00faa zona, ao que respondeu \u00b4guind\u00e1ndolle un cubi\u00f1o de xeo na cara. Mentres esperaba polo xu\u00edzo, recibiu a visita de Nellie Bly, unha reporteira do \"New York World\", quen pasou falando d\u00faas horas con Goldman e escribiu un artigo na s\u00faa defensa, alcum\u00e1ndoa como unha \"moderna Xoana de Arco\".A pesar desta publicidade positiva, o xurado foi persuadido polo testemu\u00f1o de Jacobs, polas preguntas do fiscal de distrito asistente a Goldaman sobre o seu anarquismo e o ate\u00edsmo, e o xu\u00edz cualificouna de \"muller perigosa\" e foi sentenciada a un ano na Penitenciar\u00eda de Blackwell's Island. Unha vez dentro, ao sofrer un ataque de reumatismo foi enviada \u00e1 enfermar\u00eda onde co\u00f1eceu e f\u00edxose amiga dun m\u00e9dico visitante e comezou a estudar medicina. Tam\u00e9n leu ducias de libros, inclu\u00edndo obras de escritores activistas estadounidenses como Ralph Waldo Emerson e Henry David Thoreau, do novelista Nathaniel Hawthorne, do poeta Walt Whitman e do fil\u00f3sofo John Stuart Mill. Cando Goldman foi liberada, despois de dez meses, unha ruidosa multitude de case 3.000 persoas recibiuna no Teatro Thalia na cidade de Nova York. Pronto se viu abrumada polas solicitudes de entrevistas e conferencias.\nPara ga\u00f1ar cartos, Goldman decidiu continuar traballando no que estudara en prisi\u00f3n. Con todo, os seus campos de especializaci\u00f3n m\u00e9dica preferidos, a obstetricia e masaxes, non estaban dispo\u00f1ibles para estudantes de enfermar\u00eda nos Estados Unidos. Marchou a Europa, dando conferencias en Londres, Glasgow e Edimburgo. Reuniuse con anarquistas de renome como Errico Malatesta, Louise Michel e Piotr Kropotkin. En Viena, recibiu dous diplomas para parter\u00eda e comezou a empregalos, imediatamente, nos Estados Unidos.\nAlternando entre conferencias e parter\u00eda, Goldman realizou a primeira xira a trav\u00e9s do pa\u00eds espallando o anarquismo. En novembro de 1899 regresou a Europa para falar, onde co\u00f1eceu ao anarquista checo Hippolyte Havel en Londres. F\u00f3ronse xuntos a Francia e axudaron a organizar o Congreso Anarquista Internacional de 1900 nos arredores de Par\u00eds. Despois, Havel emigrou aos Estados Unidos, viaxando con ela a Chicago onde compartiron a residencia al\u00ed con amigos de Goldman.\nO asasinato de McKinley.\nO 6 de setembro de 1901, Leon Czolgosz, un obreiro parado, rexistrado como republicano, e cun historial de enfermidade mental, disparoulle dous tiros ao presidente estadounidense William McKinley durante unha conferencia p\u00fablica en Buffalo (Nova York). McKinley foi ferido no esterno e o est\u00f3mago; morreu oito d\u00edas despois. Czolgosz foi detido e interrogado durante 24 horas. Durante o interrogatorio, dixo que era un anarquista e que se inspirou para facer o que fixera despois de asistir a unha conferencia de Goldman. As autoridades utilizaron este pretexto para acusala de planear a acci\u00f3n. Segu\u00edrona at\u00e9 a residencia en Chicago que compart\u00eda con Havel e a parella de anarquistas Mary e Abe Isaak. Goldman foi detida, xunto con Abe Isaak, Havel, e outros dez anarquistas.\nAnteriormente, Czolgosz tentara sen \u00e9xito facer amizade con Goldman e os seus compa\u00f1eiros. Durante unha charla en Cleveland (Ohio), Czolgosz achegouse a Goldman e pediulle consello sobre que libros deb\u00eda ler. En xullo de 1901, aparecera na casa de Isaak, e fixera unha serie de preguntas infrecuentes. Supuxeron que era un infiltrado, como outros axentes que a polic\u00eda enviara para espiar os grupos radicais. Eles mantiv\u00e9ronse distantes con el, e Abe Isaak enviou un aviso de advertencia aos seus amigos sobre \"outro esp\u00eda\". A\u00ednda que Czolgosz negara repetidamente que Goldman estivese involucrada, a polic\u00eda mant\u00edvoa baixo custodia, somet\u00e9ndoa ao que ela chamou o \"terceiro grao\". Explicou a s\u00faa desconfianza cara a el, e quedou claro que non mantivera ning\u00fan contacto significativo con Czolgosz. Despois de d\u00faas semanas de detenci\u00f3n, e non pod\u00e9ndose atopar ningunha proba que unise Goldman co ataque, foi finalmente liberada. Antes da morte do presidente McKinley, Goldman ofreceuse a proporcionarlle coidados de enfermar\u00eda, refer\u00edndose a el como \"simplemente un ser humano\". Czolgosz, pese \u00e1s considerables evidencias de enfermidade mental, foi declarado culpable de asasinato e executado.\nMentres era retida e trala s\u00faa liberaci\u00f3n, Goldman rexeitou rotundamente condenar a acci\u00f3n de Czolgosz, e quedou virtualmente soa nesta postura. Amigos e partidarios -tam\u00e9n Berkman - ped\u00edronlle que abandonase esta causa. Pero Goldman defend\u00eda a Czolgosz como \"un ser supersensible\" e rifou con outros anarquistas por abandonalo. A prensa chamouna \"a sacerdotisa do anarquismo\", mentres moitos xornais declaraban o movemento anarquista responsable do asasinato e o sucesor de McKinley, Theodore Roosevelt, anunciou a s\u00faa intenci\u00f3n de terminar \"non s\u00f3 cos anarquistas, sen\u00f3n con todos os simpatizantes do anarquismo, activos e pasivos\". Por mor deste suceso, o socialismo comezou a ter m\u00e1is apoios c\u00f3 anarquismo entre os radicais estadounidenses.\n\"Mother Earth\" e a liberaci\u00f3n de Berkman.\nDespois de que Czolgosz fose executado, Goldman retirouse do mundo. Desprezada polos seus compa\u00f1eiros anarquistas, vilipendiada pola prensa e separada do seu amor, Berkman, retirouse no anonimato e na enfermar\u00eda. \"Foi amarga e dif\u00edcil afrontar a vida de novo\", escribiu m\u00e1is tarde. Usando o nome E. G. Smith, abandonou a vida p\u00fablica e atendeu unha serie de traballos privados de enfermar\u00eda. \nNon obstante, cando o Congreso dos Estados Unidos aprobou a Lei de exclusi\u00f3n anarquista (1903), unha nova onda de activismo aumentou para opo\u00f1erse a ela e Goldman foi atra\u00edda polo movemento. Unha coalici\u00f3n de persoas e organizaci\u00f3ns de extrema esquerda do espectro pol\u00edtico op\u00faxose \u00e1 lei porque consideraba que violaba a liberdade de expresi\u00f3n e volveu a o\u00edr a naci\u00f3n. \nDespois de que un anarquista ingl\u00e9s chamado John Turner fose arrestado por mor da Lei de exclusi\u00f3n anarquista, e ameazado coa deportaci\u00f3n, Goldman uniu as forzas \u00e1 \"Free Speech League\" (en galego, \"Liga a prol da Liberdade de Expresi\u00f3n\") para apoia-la s\u00faa causa. A liga contou coa axuda de notables avogados como Clarence Darrow e Edgar Lee Masters, que levaron o caso de Turner ao Tribunal Supremo estadounidense. A\u00ednda que Turner e a Liga perderon, Goldman considerouno unha vitoria da propaganda. Regresara ao activismo anarquista, pero isto estaba a afectala. \"Nunca me sent\u00edn tan abafada\", escribiulle a Berkman. \"T\u00e9mome que estou condenada para sempre a seguir sendo propiedade p\u00fablica e que a mi\u00f1a vida se desgaste polo coidado da vida dos demais\".\nEn 1906, Goldman decidiu comezar unha publicaci\u00f3n, \"un lugar de expresi\u00f3n para os mozos idealistas en artes e letras\". A revista \"Mother Earth\" estaba integrada por un cadro de activistas radicais, inclu\u00eddo Hippolyte Havel, Max Baginski e Leonard Abbott. Ademais de publicar obras orixinais dos seus editores e anarquistas de todo o mundo, \"Mother Earth\" reimprimiu as selecci\u00f3ns dunha variedade grande de escritores. Entre eles estaban o fil\u00f3sofo franc\u00e9s Pierre-Joseph Proudhon, o anarquista ruso Piotr Kropotkin, o fil\u00f3sofo alem\u00e1n Friedrich Nietzsche e a escritora brit\u00e1nica Mary Wollstonecraft. Goldman escribiu con frecuencia sobre o anarquismo, a pol\u00edtica, os problemas laborais, o ate\u00edsmo, a sexualidade e o feminismo, e foi a primeira editora da revista.\nO 18 de maio do mesmo ano, Alexander Berkman foi liberado de prisi\u00f3n. Cun ramo de rosas, Goldman atopouse con el na plataforma do tren e atopouse \"atrapada polo terror e a pena\" mentres contemplaba a s\u00faa forma p\u00e1lida e consumida. Ning\u00fan dos dous puido falar; volveron \u00e1 s\u00faa casa en silencio. Durante semanas, loitou para reaxustarse \u00e1 vida no exterior. Unha xira de conferencias rematou en fracaso, e en Cleveland comprou un rev\u00f3lver coa intenci\u00f3n de se suicidar. Por\u00e9n, cando regresou a Nova York, co\u00f1eceu que Goldman fora arrestada cun grupo de activistas reunidos para reflexionar sobre Czolgosz. Alentado, de novo, por esta violaci\u00f3n da liberdade de reuni\u00f3n, declarou: \"Chegou a mi\u00f1a resurrecci\u00f3n!\" e disp\u00faxose a consegui-la s\u00faa liberaci\u00f3n.\nBerkman tomou o tem\u00f3n de \"Mother Earth\" en 1907, mentres Goldman estaba a percorre-lo pa\u00eds para recadar fondos para mantela operativa. A edici\u00f3n da revista foi unha experiencia revitalizante para Berkman, mais a s\u00faa relaci\u00f3n con Goldman arrefriouse e tivo unha aventura cunha anarquista de 15 anos chamada Becky Edelsohn. A Goldman doeulle o seu rexeitamento, pero considerouno unha consecuencia da experiencia na prisi\u00f3n. M\u00e1is tarde, nese mesmo ano, participou como delegada dos Estados Unidos no Congreso Anarquista Internacional de Amsterdam. Al\u00f3, anarquistas e sindicalistas de todo o mundo reun\u00edranse para resolver a tensi\u00f3n entre as d\u00faas ideolox\u00edas, pero non se chegou a un acordo decisivo. Goldman regresou aos Estados Unidos e continuou a falar diante de grandes audiencias.\nReitman, ensaios e control de natalidade.\nDurante os seguintes dez anos, Goldman viaxou por todo o pa\u00eds sen parar, dando conferencias e espallando o anarquismo. As coalici\u00f3ns formadas en oposici\u00f3n \u00e1 Lei de Exclusi\u00f3n Anarquista agradec\u00e9ronlle que se achegase e influ\u00edse noutras posici\u00f3ns pol\u00edticas. Cando o Departamento de Xustiza dos Estados Unidos enviou esp\u00edas para observar, informaron de que as reuni\u00f3ns estaban \"cheas\". Escritores, xornalistas, artistas, xu\u00edces e traballadores en todo o espectro falaron do seu \"poder magn\u00e9tico\", da s\u00faa \"presenza convincente\", da s\u00faa \"forza, elocuencia e lume\".Na primavera de 1908, Goldman co\u00f1eceu e namorouse de Ben Reitman, o chamado \"Dr. Hobo\" (\"o m\u00e9dico vagabundo\"). Crecido no distrito Tenderloin de Chicago, Reitman pasou varios anos como vagabundo antes de obter o t\u00edtulo de m\u00e9dico no Colexio de M\u00e9dicos e Cirurxi\u00e1ns de Chicago. Como m\u00e9dico, tratou as persoas que padec\u00edan pobreza e enfermidades, especialmente as enfermidades ven\u00e9reas. El e m\u00e1is Goldman comezaron unha aventura. Compartiron un compromiso co amor libre e Reitman tivo unha ampla variedade de amantes, pero Goldman non. Intentou compatibilizar os seus sentimentos de celos coa crenza na liberdade do coraz\u00f3n, pero era dif\u00edcil. Dous anos despois, Goldman comezou a sentirse frustrada polas audiencias en conferencias. Arelaba \"chegar aos poucos que realmente queren aprender, m\u00e1is que aos moitos que se divirten\". Recompilou un feixe de discursos e artigos que escribira para Mother Earth e publicou un libro titulado \"Anarchism and Other Essays\". Nesta obra, abrangu\u00eda temas variados e intentou representar \"as loitas mentais e de alma de vinte e un anos\" mais tam\u00e9n [92] presentar unha ollada exhaustiva do anarquismo e das s\u00faas cr\u00edticas, e tam\u00e9n inclu\u00edu outros ensaios sobre patriotismo, sufraxio feminino, matrimonio e prisi\u00f3ns.\nCando Margaret Sanger, defensora do acceso \u00e1 contracepci\u00f3n, acu\u00f1ou o termo \"control da natalidade\" e difundiu informaci\u00f3n sobre diversos m\u00e9todos no n\u00famero de xu\u00f1o de 1914 da s\u00faa revista \"The Woman Rebel\", recibiu o apoio expreso de Goldman, que xa levaba varios anos activa na loita a prol do acceso ao control de natalidade. En 1915 Goldman comezou unha xira de conferencias a nivel nacional, en parte para concienciar sobre as opci\u00f3ns de anticoncepci\u00f3n. A\u00ednda que a actitude da naci\u00f3n cara ao tema parec\u00eda liberalizarse, por esa \u00e9poca, Sanger foi arrestada ao abeiro da Lei Comstock, que prohib\u00eda a difusi\u00f3n de \"artigos obscenos, maliciosos ou lascivos\", que foi como as autoridades defin\u00edan a inclusi\u00f3n de informaci\u00f3ns relativas ao control da natalidade e o 11 de febreiro de 1916, mentres estaba a piques de dar outra conferencia p\u00fablica, Goldman foi arrestada e acusada de violar a Lei Comstock pois andaba a informar o p\u00fablico sobre como usar anticonceptivos. Ao negarse a pagar unha multa de 100 d\u00f3lares, Goldman estivo d\u00faas semanas nun taller de prisi\u00f3ns, que viu como unha \"oportunidade\" para conectarse cos rexeitados pola sociedade. A\u00ednda que m\u00e1is tarde se separaron de Sanger, tanto Goldman como Reitman distribu\u00edron copias do panfleto \"Family Limitation\" de Sanger (xunto cun ensaio similar de Reitman).\nPrimeira guerra mundial.\nA\u00ednda que o presidente Woodrow Wilson fora reelixido en 1916 baixo o argumento de manterse f\u00f3ra da guerra, ao comezo do seu segundo mandato, anunciou que a continua despregadura de Alema\u00f1a nunha guerra submarina sen restrici\u00f3ns era unha causa suficiente para que os Estados Unidos entrasen na Gran Guerra. Pouco despois, o Congreso aprobou a \"Selective Service Act of 1917\" (en galego, \"Lei de servizo selectivo de 1917\"), que obrigaba a t\u00f3dolos homes de 21 a 30 anos a se inscribiren no recrutamento ou servizo militar. Goldman viu esta decisi\u00f3n como un exercicio de agresi\u00f3n militarista, impulsado polo capitalismo e declarou en \"Mother Earth\" a s\u00faa intenci\u00f3n de resistir \u00e1 prescrici\u00f3n e oporse \u00e1 participaci\u00f3n dos Estados Unidos na guerra.\nPara este fin, ela e Berkman organizaron a \"No Conscription League\" (en galego, \"Liga contra o Recrutamento\") de Nova York, que proclamou: \"N\u00f3s op\u00f3monos ao recrutamento porque somos internacionalistas, antimilitaristas e opo\u00f1\u00e9monos a t\u00f3dalas guerras levadas polos gobernos capitalistas\". O grupo converteuse na vangarda dos activistas contra o proxecto e xurdiron secci\u00f3ns de apoios noutras cidades. Non obstante, cando a polic\u00eda comezou a se presentar nos actos p\u00fablicos do grupo para atopar homes novos que non se rexistraran, Goldman e outros concentraron os seus esforzos na distribuci\u00f3n de panfletos e outros escritos. No medio do fervor patri\u00f3tico da naci\u00f3n, moitos elementos significados da esquerda pol\u00edtica neg\u00e1ronse a apoiar os esforzos da Liga; por exemplo, o Women's Peace Party (Partido das Mulleres pola Paz), que abandonou a s\u00faa oposici\u00f3n \u00e1 guerra unha vez que os Estados Unidos entraron; ou o Partido Socialista de Am\u00e9rica, que adoptou unha posici\u00f3n oficial contra a participaci\u00f3n dos Estados Unidos, pero apoiou a Wilson na maior\u00eda \u00a0das s\u00faas actividades.\nO 15 de xu\u00f1o de 1917, Goldman e Berkman foron arrestados durante unha redada nas s\u00faas oficinas, na que as autoridades incautaron \"unha carreta de expedientes e propaganda anarquistas\". [101] O \"New York Times\" informou de que Goldman pediu cambiarse por unha vestimenta m\u00e1is axeitada e apareceu cun vestido de \"p\u00farpura real\". A parella, xulgada baixo a recente Lei de espionaxe, foi acusada de conspiraci\u00f3n por \"inducir a persoas a non rexistrarse\" e foron detidas cunha fianza de 25.000 d\u00f3lares cada un. Durante o xu\u00edzo, Goldman, defendeuse a si mesma e mais a Berkman e invocou a Primeira Emenda da Constituci\u00f3n pregunt\u00e1ndose como o goberno poder\u00eda reclamar loitar pola democracia no exterior mentres suprim\u00eda a liberdade de expresi\u00f3n na casa:\nO xurado considerou culpables a Goldman e Berkman e o xu\u00edz Julius Marshuetz Mayer imp\u00faxolles a pena m\u00e1xima: dous anos de prisi\u00f3n, unha multa de 10.000 d\u00f3lares cada un e a posibilidade de deportaci\u00f3n trala s\u00faa sa\u00edda da prisi\u00f3n. Mentres \u00eda sendo trasladada ao penal do estado de Missouri, Goldman escribiulle a un amigo: \"Dous anos de prisi\u00f3n por ter defendido sen reservas os propios ideais. \u00c9 un prezo pequeno\".\nNa prisi\u00f3n, foi asignada a traballar de costureira, baixo a vixilancia dun \"golfo miserable de 21 anos, pagado para obter resultados\". Al\u00ed, co\u00f1eceu a socialista Kate Richards O'Hare, que tam\u00e9n fora encarcerada baixo a Lei de Espionaxe. A\u00ednda que difer\u00edan da estratexia pol\u00edtica \u2014O\u2019Hare cr\u00eda no voto para lograr acada-lo poder\u2014, as d\u00faas mulleres xunt\u00e1ronse para axitar e mellorar as condici\u00f3ns dos presos. Goldman tam\u00e9n co\u00f1eceu e trabou amizade con Gabriella Segata Antolini, unha anarquista e seguidora de Luigi Galleani. Antolini fora detida transportando unha mochila chea de dinamita nun tren de Chicago e como rexeitara cooperar coas autoridades, fora enviada a prisi\u00f3n durante 14 meses. Traballando xuntas, reivindicando unhas mellores condici\u00f3ns de vida para os internos, as tres mulleres foron co\u00f1ecidas como \"A Trindade\". Goldman, finalmente, foi liberada o 27 de setembro de 1919.\nDeportaci\u00f3n.\nGoldman e Berkman foron liberados do c\u00e1rcere durante o \"temor vermello\" de 1919-1920 nos Estados Unidos, cando a ansiedade p\u00fablica polas actividades pro-alem\u00e1s en tempos de guerra foron trocadas nun medo ao bolxevismo e \u00e1 perspectiva dunha inminente revoluci\u00f3n radical. Foi unha \u00e9poca de convulsi\u00f3ns sociais por mor das folgas organizadas por sindicatos e das acci\u00f3ns de inmigrantes activistas. O Fiscal Xeral, Alexander Mitchell Palmer, e J. Edgar Hoover, xefe da Divisi\u00f3n de Intelixencia Xeral do Departamento de Xustiza dos Estados Unidos (agora FBI), ti\u00f1an intenci\u00f3n de usar a \"Lei de exclusi\u00f3n anarquista\" e a s\u00faa expansi\u00f3n de 1918, a Lei de inmigraci\u00f3n do mesmo ano, para deportar a t\u00f3dolos non cidad\u00e1ns que se puidesen identificar como defensores da anarqu\u00eda ou da revoluci\u00f3n. \"Emma Goldman e Alexander Berkman\", escribiu Hoover mentres estaban en prisi\u00f3n, \"son, sen d\u00fabida, dous dos anarquistas m\u00e1is perigosos deste pa\u00eds e o regreso \u00e1 comunidade provocar\u00e1 danos indebidos.\"\nNa audiencia para a s\u00faa deportaci\u00f3n, o 27 de outubro, Goldman negouse a responder preguntas sobre as s\u00faas crenzas, porque a s\u00faa cidadan\u00eda estadounidense invalidou calquera intento de deportala baixo a Lei de exclusi\u00f3n anarquista, que s\u00f3 poder\u00eda ser aplicada contra non cidad\u00e1ns dos Estados Unidos. En troques da s\u00faa negativa, presentou unha declaraci\u00f3n escrita: \"Hoxe son deportados os denominados estranxeiros. Ma\u00f1\u00e1, os americanos nativos ser\u00e1n desterrados. Xa hai alg\u00fans patriotas que suxiren que os fillos dos nativos americanos para os que a democracia \u00e9 un ideal sagrado, deber\u00edan se exiliaren.\" Louis Post, no Departamento de Traballo, que ti\u00f1a a m\u00e1xima autoridade sobre as decisi\u00f3ns de deportaci\u00f3n, determinou que a revogaci\u00f3n da cidadan\u00eda americana do seu marido Kershner como consecuencia da condena de 1908, tam\u00e9n revogaba a cidadan\u00eda de Goldman. Esta, a\u00ednda que prometera, inicialmente, unha loita xudicial, finalmente, decidiu non recorre-la s\u00faa sentenza.\nO Departamento do Traballo inclu\u00edu a Goldman e Berkman entre os 249 estranxeiros que deportou \"en masa\", na s\u00faa maior\u00eda persoas vagamente asociadas con grupos radicais, que foran arrestadas nas redadas gobernamentais de novembro. Partiron, o 11 de decembro, dende o porto de embarque do ex\u00e9rcito en Nova York no \"Bufford\", barco ao que a prensa alcumou de \"arca sovi\u00e9tica\". A seguridade na viaxe foi proporcionada por uns 58 homes alistados e m\u00e1is 4 oficiais, que distribu\u00edron pistolas entre a tripulaci\u00f3n. A prensa, maioritariamente, apoiou a partida como o \"Cleveland Plain Dealer\", que escribiu: \"\"Esp\u00e9rase que o sigan outros buques, m\u00e1is grandes e m\u00e1is c\u00f3modos, que transporten cargas semellantes\".\" Finalmente, o barco desembarcou en Hanko (Finlandia), o s\u00e1bado 17 de xaneiro de 1920. \u00c1 s\u00faa chegada, as autoridades conduciron os deportados \u00e1 fronteira rusa baixo unha bandeira de tregua.\nRusia.\nInicialmente, Goldman viu a revoluci\u00f3n bolxevique dun xeito positivo. As\u00ed, ti\u00f1a escrito en \"Mother Earth q\"ue, a pesar da s\u00faa dependencia do goberno comunista, representaba \"os principios m\u00e1is fundamentais, m\u00e1is amplos e de maior alcance da liberdade humana e do benestar econ\u00f3mico\". Con todo, segundo se aproximaba a Europa, expresou temores sobre o que estaba por vir pois estaba preocupada pola guerra civil rusa en curso e a posibilidade de ser capturada polas forzas antibolxeviques. O estado, a\u00ednda que fose anticapitalista, tam\u00e9n representaba unha ameaza; \"Nunca puiden, na mi\u00f1a vida, traballar dentro dos l\u00edmites do Estado, bolxevique ou non\", escribiulle \u00e1 s\u00faa sobri\u00f1a.\nAxi\u00f1a descubriu que os seus medos estaban xustificados. D\u00edas despois de regresar a Petrogrado (actual, San Petersburgo), sorprendeuse ao escoitar que un funcionario do partido se refer\u00eda \u00e1 liberdade de expresi\u00f3n como unha \"superstici\u00f3n burguesa\". Mentres ela e Berkman viaxaban polo pa\u00eds, atoparon represi\u00f3n, mala xesti\u00f3n e corrupci\u00f3n no canto da igualdade e apoderamento dos traballadores que so\u00f1aron; quen cuestionaron o goberno foron demonizados como contrarevolucionarios, e os traballadores permanec\u00edan en condici\u00f3ns gravosas. Reuniuse con Vladimir Lenin, quen lles asegurou que a represi\u00f3n polo goberno das liberdades de prensa estaba xustificada. D\u00edxolles: \"Non pode haber liberdade de expresi\u00f3n nun per\u00edodo revolucionario\". Berkman estaba m\u00e1is disposto a perdoar as acci\u00f3ns do goberno en nome da \"necesidade hist\u00f3rica\", pero finalmente uniuse a Goldman para opo\u00f1\u00e9rense \u00e1 autoridade do estado sovi\u00e9tico.\nO 28 de febreiro de 1921, o grande xe\u00f3grafo e te\u00f3rico anarquista Piotr Kropotkin morreu en Dmitrov (\u0414\u043c\u0438\u0442\u0440\u043e\u0432 en ruso) e, vixiados polos forzas do goberno, milleiros de anarquistas de toda a Uni\u00f3n Sovi\u00e9tica marcharon cara a al\u00f3 para lle da-lo derradeiro adeus. Esta foi a derradeira gran reuni\u00f3n de anarquistas por mor das persecuci\u00f3ns e fusilamentos de milleiros de libertarios por parte do goberno revolucionario. No enterramento, participaron como oradores tanto Alexander Berkman como Emma Goldman, xunto con outros libertarios rusos e exiliados.\nEn marzo de 1921, as folgas estalaron en Petrogrado cando os traballadores sa\u00edron \u00e1 r\u00faa esixindo mellores raci\u00f3ns de alimentos e m\u00e1is autonom\u00eda sindical. Goldman e Berkman sentiron a responsabilidade de apoiar os folguistas, afirmando: \"Quedar en silencio agora \u00e9 imposible, mesmo criminal\". O malestar estendeuse \u00e1 cidade portuaria de Kronstadt, onde o goberno ordenou unha resposta militar para reprimir os soldados e mari\u00f1eiros en folga. Na rebeli\u00f3n de Kronstadt, aproximadamente, 1.000 mari\u00f1eiros e soldados rebeldes foron asasinados e outros dous mil foron arrestados; moitos foron executados despois. Tras estes acontecementos, Goldman e Berkman decidiron que non hab\u00eda futuro no pa\u00eds para eles. \"Cada vez m\u00e1is\", escribiu, \"chegamos \u00e1 conclusi\u00f3n de que aqu\u00ed non podemos facer nada. E como non podemos manter unha vida de inactividade moito m\u00e1is tempo, decidimos marcharnos\".\nEn decembro de 1921, abandonaron o pa\u00eds e dirix\u00edronse \u00e1 capital letoa de Riga. O comisionado estadounidense nesa cidade cableou a funcionarios en Washington, D.C., que comezaron a solicitar informaci\u00f3n a outros gobernos sobre as actividades da parella. Despois dunha pequena viaxe a Estocolmo, mud\u00e1ronse a Berl\u00edn durante varios anos; durante este tempo Goldman aceptou escribir unha serie de artigos sobre a s\u00faa estancia en Rusia para o xornal \"The New York World\", de Joseph Pulitzer. M\u00e1is tarde foron recollidos e publicados en libro como \"My Disillusionment in Russia\" (1923) e \"My Further Disillusionment in Russia\" (1924). Os editores empregaron eses t\u00edtulos rechamantes o que provocou as protestas de Goldman, mais non tiveron \u00e9xito.\nInglaterra, Canad\u00e1 e Francia.\nA Goldman resultoulle dif\u00edcil a relaci\u00f3n coa comunidade esquerdista alem\u00e1 en Berl\u00edn. Os comunistas desprezaron as s\u00faas cr\u00edticas pola represi\u00f3n sovi\u00e9tica; os liberais fac\u00edan chanzas polo seu radicalismo. Mentres Berkman permanec\u00eda en Berl\u00edn axudando aos exiliados rusos, Goldman mudouse a Londres en setembro de 1924. \u00c1 s\u00faa chegada, a novelista Rebecca West organizou unha cea de recepci\u00f3n para ela \u00e1 que asistiron o fil\u00f3sofo Bertrand Russell, o novelista H. G. Wells e m\u00e1is de 200 invitados. Cando falou do seu descontento co goberno sovi\u00e9tico, a audiencia quedou impresionada. Alg\u00fans abandonaron o faladoiro; outros rexeitaron as s\u00faas cr\u00edticas \u00e1 experiencia comunista por prematuras. M\u00e1is tarde, nunha carta, Russell negouse a apoiar os seus esforzos a prol do cambio do sistema na Uni\u00f3n Sovi\u00e9tica e ridiculizou o seu idealismo anarquista.\nEn 1925, o espectro da deportaci\u00f3n apareceu de novo, mais un anarquista escoc\u00e9s chamado James Colton ofreceuse a casar con ela e proporcionarlle a cidadan\u00eda brit\u00e1nica. A\u00ednda que s\u00f3 eran co\u00f1ecidos distantes, ela aceptou e casaron o 27 de xu\u00f1o de 1925. O seu novo status deulle tranquilidade e permitiulle viaxar a Francia e ao Canad\u00e1. Por\u00e9n, a vida en Londres foi estresante para Goldman e escribiu a Berkman: \"Estou terriblemente cansa e tan soa e angustiada. \u00c9 unha sensaci\u00f3n terrible a de regresar despois das conferencias e non atopar unha alma xemelga, algu\u00e9n a quen lle importe se unha est\u00e1 morta ou viva\". Seguiu a traballar en estudos anal\u00edticos do drama, estend\u00e9ndose no traballo que publicara en 1914, mais o p\u00fablico foi \"terrible\", e xamais rematou o seu segundo libro sobre este tema.\nEn 1927, Goldman viaxou ao Canad\u00e1, xusto a tempo para recibir novas das inminentes execuci\u00f3ns dos anarquistas italianos Nicola Sacco e Bartolomeo Vanzetti en Boston. Enfadada polas moitas irregularidades do caso, viu o feito como outra parodia da xustiza nos Estados Unidos. Desexaba unirse \u00e1s manifestaci\u00f3ns masivas en Boston mais as lembranzas do asunto de Haymarket abaf\u00e1rona, agravadas polo seu illamento. \"Ent\u00f3n -escribiu- tiven a mi\u00f1a vida por diante para tratar a causa dos asasinados. Agora non te\u00f1o nada\".En 1928, ela comezou a escribir a s\u00faa autobiograf\u00eda, co apoio dun grupo de admiradores estadounidenses entre os que estaban o xornalista H. L. Mencken, a poeta Edna St. Vincent Millay, o novelista Theodore Dreiser e a coleccionista de arte Peggy Guggenheim, que recadou 4.000 d\u00f3lares para ela. Conseguiu unha casa de campo na cidade costeira francesa de Saint-Tropez e pasou dous anos escribindo sobre a s\u00faa vida. Berkman ofreceu comentarios extremadamente cr\u00edticos, que finalmente incorporou \u00e1 custa de crear unha gran tensi\u00f3n na relaci\u00f3n. Goldman propux\u00e9rase que o libro, \"Living My Life\", fose un \u00fanico volume a un prezo accesible para a clase traballadora (opinaba que non m\u00e1is de 5 d\u00f3lares); mais o seu editor, Alfred A. Knopf, lanzouno como dous volumes vendidos xuntamente por 7,50 d\u00f3lares. Goldman enfureceuse mais foi incapaz de forzar un cambio. Debido en gran parte \u00e1 Gran Depresi\u00f3n, as vendas foron lentas a pesar do forte interese das bibliotecas de todo Estados Unidos. Por\u00e9n, as cr\u00edticas foron entusiastas de xeito un\u00e1nime e apareceu nas listaxes de varios medios -\"The New York Times\", \"The New Yorker\" e \"Saturday Review of Literature\"- coma un dos libros de non ficci\u00f3n m\u00e1is importantes do ano.\nEn 1933, Goldman recibiu permiso para dar unha conferencia nos Estados Unidos coa condici\u00f3n de que falase, exclusivamente, da s\u00faa autobiograf\u00eda, pero non dos acontecementos pol\u00edticos do momento. Volveu a Nova York, o 2 de febreiro de 1934, cunha cobertura de prensa xeralmente positiva, ag\u00e1s as publicaci\u00f3ns comunistas. Posteriormente, estivo rodeada de admiradores e amigos, asediada con invitaci\u00f3ns a charlas e entrevistas. O seu visado caducou en maio e marchou a Toronto para presentar outra solicitude para visitar os Estados Unidos. Non obstante, este segundo intento neg\u00f3uselle, polo que permaneceu no Canad\u00e1, escribindo artigos para publicaci\u00f3ns estadounidenses.\nEn febreiro e marzo de 1936, Berkman sufriu d\u00faas operaci\u00f3ns de gl\u00e1ndula prost\u00e1tica. Recuperouse en Niza ao coidado da s\u00faa compa\u00f1eira, Emmy Eckstein perd\u00e9ndose, en xu\u00f1o, o sesenta e sete aniversario de Goldman en Saint-Tropez. Ela escribiulle con tristeza, pero el nunca leu a carta. A medianoite, Goldman, recibiu unha chamada dic\u00edndolle que Berkman estaba cun gran desacougo, e marchou, decontado, a Niza. Ao chegar, pola ma\u00f1\u00e1, descubriu que Berkman se disparara a si mesmo e estaba en coma, paralizado. Morreu esa mesma noite.\nGuerra civil espa\u00f1ola.\nEn xullo de 1936, comezou a Guerra civil espa\u00f1ola tras un intento de golpe de estado por parte do ex\u00e9rcito espa\u00f1ol contra o goberno da Segunda Rep\u00fablica espa\u00f1ola. O movemento anarquista espa\u00f1ol, ao mesmo tempo que loitaba contra as forzas golpistas, principiou unha revoluci\u00f3n anarquista. Goldman foi invitada a Barcelona e, ilusionada pola invitaci\u00f3n, escribiulle \u00e1 s\u00faa sobri\u00f1a \"o peso esmagador que estaba premendo o meu coraz\u00f3n desde a morte de Sasha, abandonoume como por arte de maxia\". Foi recibida pola CNT e a FAI, e, por primeira vez na s\u00faa vida, viviu nunha comunidade dirixida por e polo anarquismo, segundo os verdadeiros principios deste. \"En toda a mi\u00f1a vida\", escribiu despois, \"non me atopei con tan c\u00e1lida hospitalidade, compa\u00f1eirismo e solidariedade\". Despois de percorrer unha serie de colectivizaci\u00f3ns na provincia de Huesca, d\u00edxolles a un grupo de traballadores: \"A s\u00faa revoluci\u00f3n destruir\u00e1 para sempre (a noci\u00f3n) de que o anarquismo representa o caos\". Comezou a editar o \"Bolet\u00edn Informativo\" semanal da CNT-FAI, e respond\u00eda o correo en ingl\u00e9s.\nGoldman comezou a se preocupar polo futuro do anarquismo no Estado espa\u00f1ol cando a CNT-FAI se uniu a un goberno de coalici\u00f3n en 1937 -contrariando o principio anarquista b\u00e1sico de se abster de participar nas estruturas estatais-, e o que foi m\u00e1is angustioso, fixo m\u00faltiples concesi\u00f3ns \u00e1s forzas comunistas co fin de se uniren contra o fascismo. En novembro de 1936, escribiu que cooperar co comunismo en Espa\u00f1a era \"unha negaci\u00f3n dos nosos compa\u00f1eiros nos campos de concentraci\u00f3n de Stalin\". Rusia, mentres tanto, negouse a enviarlles armas \u00e1s forzas anarquistas e, mentres tanto, estaban a levarse a cabo campa\u00f1as de desinformaci\u00f3n contra o anarquismo tanto en Europa coma nos EUA. Por\u00e9n, a s\u00faa confianza inquebrantable no movemento anarquista levouna a Londres como representante oficial da CNT-FAI.\nApoiou con entusiasmo o anarquismo espa\u00f1ol con m\u00faltiples conferencias e entrevistas mentres escrib\u00eda regularmente en \"Spain and the World\", un peri\u00f3dico quincenal editado en Londres e centrado nas novas da guerra civil. No entanto, en maio de 1937, as forzas dirixidas polo comunismo atacaron as forzas anarquistas e desmantelaron as colectividades agrarias. Mentres os peri\u00f3dicos ingleses e doutros lugares aceptaron ao p\u00e9 da letra a cronolox\u00eda dos eventos ofrecidos pola Segunda Rep\u00fablica Espa\u00f1ola, o xornalista brit\u00e1nico George Orwell, presente na represi\u00f3n, escribiu: \"A narraci\u00f3n dos disturbios de Barcelona en maio [...] superou en mentiras, todo o que eu vin\". Cando Goldman regresou a Espa\u00f1a en setembro, a CNT-FAI semelloulle como a xente \"unha casa en chamas\"; pero a situaci\u00f3n a\u00ednda empeorou cando os anarquistas e outros radicais do resto do mundo se negaron a apoia-la s\u00faa causa.\nEn 1939, as forzas sublevadas declararon a vitoria en Espa\u00f1a pouco antes do seu regreso a Londres. Al\u00ed, frustrada pola atmosfera represiva de Inglaterra, \u00e1 que denominou \"m\u00e1is fascista que os fascistas\", decidiu regresar ao Canad\u00e1. Dende al\u00ed, seguiu apoiando o anarquismo espa\u00f1ol, mesmo economicamente. Por\u00e9n, o seu servizo \u00e1 causa anarquista en Espa\u00f1a non foi esquecido e no seu septuax\u00e9simo aniversario, o exsecretario xeral da CNT-FAI, Mariano V\u00e1zquez, envi\u00e1balle unha mensaxe dende Par\u00eds louv\u00e1ndoa polas s\u00faas contribuci\u00f3ns e denominouna \"a nosa nai espiritual\". Goldman afirmar\u00eda que iso fora \"a homenaxe m\u00e1is fermosa que recib\u00edn\".\nAnos finais.\nA medida que os acontecementos anteriores \u00e1 segunda guerra mundial comezaron a desenvolverse en Europa, Goldman reiterou a s\u00faa oposici\u00f3n \u00e1s guerras levadas polos gobernos. \"Tanto como aborrezo a Hitler, Mussolini, Stalin e Franco\", escribiulle a un amigo, \"tampouco apoiar\u00eda unha guerra contra eles e en defensa das democracias que, en \u00faltima instancia, son soamente fascistas disfrazadas\". Pensaba, igualmente, que Gran Breta\u00f1a e Francia perderan a oportunidade de se opor ao fascismo e que a pr\u00f3xima guerra s\u00f3 dar\u00eda como resultado \"unha nova forma de loucura no mundo\".\nMorte.\nO s\u00e1bado 17 de febreiro de 1940, Goldman sufriu un ictus debilitante. Quedou paralizada no seu lado dereito e, a\u00ednda que a s\u00faa audici\u00f3n non estaba afectada, quedou sen fala. Como un amigo o describiu: \"S\u00f3 penso que aqu\u00ed estaba Emma, \u200b\u200ba maior oradora de Estados Unidos, incapaz de pronunciar unha palabra.\" Durante os tres meses seguintes, mellorou lixeiramente e recib\u00eda visitas. No entanto, volveu sufrir outro ictus o 8 de maio e o 14 de maio faleceu en Toronto con 70 anos.\nO Servizo de Inmigraci\u00f3n e Naturalizaci\u00f3n dos Estados Unidos de Am\u00e9rica permitiu que o seu corpo fose devolto aos Estados Unidos e foi enterrada no cemiterio alem\u00e1n de Waldheim (agora chamado cemiterio Forest Home) en Forest Park, Illinois, un barrio no oeste de Chicago, preto das tumbas dos executados despois do asunto de Haymarket. O baixorrelevo da s\u00faa tumba foi creado polo escultor Jo Davidson.\nPensamento.\nGoldman ten falado e escrito amplamente sobre unha gran variedade de temas. A\u00ednda que rexeitou a ortodoxia e o pensamento fundamentalista, contribu\u00edu, de xeito relevante, en varios campos da filosof\u00eda pol\u00edtica moderna.\nEstivo influ\u00edda por diversos pensadores e escritores como Bakunin, Henry David Thoreau, Piotr Kropotkin, Ralph Waldo Emerson, Nikolai Chernyshevskii e Mary Wollstonecraft. Outro fil\u00f3sofo que tam\u00e9n a influ\u00edu for Friedrich Nietzsche. Na s\u00faa autobiograf\u00eda escribiu: \"Nietzsche non era un te\u00f3rico social, sen\u00f3n un poeta, un rebelde e un innovador. A s\u00faa aristocracia non era de nacemento nin de cartos; era o esp\u00edrito. Nese sentido, Nietzsche era un anarquista e t\u00f3dolos verdadeiros anarquistas eran arist\u00f3cratas\".\nAnarquismo.\nO anarquismo foi a ideolox\u00eda central na visi\u00f3n do mundo de Goldman e, hoxe, segue a ser considerada unha das figuras sobranceiras da historia do anarquismo. Sentiuse atra\u00edda, por primeira vez, durante a persecuci\u00f3n dos anarquistas no caso Haymarket de 1886, e dende ese momento,escribiu e falou regularmente en nome do anarquismo. No ensaio que d\u00e1 t\u00edtulo ao seu libro \"Anarchism and Other Essays\", escribiu:\nO anarquismo de Goldman foi intensamente persoal. Ela cr\u00eda que era necesario para os pensadores anarquistas vivir as s\u00faas crenzas, demostrando as s\u00faas convicci\u00f3ns con t\u00f3dalas acci\u00f3ns e palabras. \"Non me importa se a teor\u00eda dun home ma\u00f1\u00e1 \u00e9 correcta\", escribiu nunha ocasi\u00f3n, \"preoc\u00fapame se o seu esp\u00edrito de hoxe \u00e9 correcto\". O anarquismo e a asociaci\u00f3n libre foron as s\u00faas respostas l\u00f3xicas aos l\u00edmites do control do goberno e do capitalismo. \"Par\u00e9ceme que \"estas\" son as novas formas de vida\", escribiu, \"e que tomar\u00e1n o lugar das vellas, non predicando ou votando, sen\u00f3n viv\u00edndoas\".\nAo mesmo tempo, cr\u00eda que o movemento en nome da liberdade humana deb\u00eda ser atendido por humanos liberados. Na s\u00faa autobiograf\u00eda escribiu que, nunha ocasi\u00f3n, mentres bailaba entre compa\u00f1eiros anarquistas, un deles reprendeulle o seu comportamento despreocupado:\nUsos t\u00e1cticos da violencia.\nGoldman, na s\u00faa mocidade pol\u00edtica, considerou a violencia dirixida como un medio lex\u00edtimo de loita revolucionaria. Daquela, nos seus inicios, Goldman cr\u00eda que o uso da violencia, se ben desagradable, poder\u00edase xustificar en relaci\u00f3n aos beneficios sociais que poder\u00eda conseguir. Xustificou a \"acci\u00f3n directa\" -atentado- ou violencia realizada para animar as masas \u00e1 revolta. As\u00ed, defendeu o intento da s\u00faa parella Alexander Berkman de matar o industrial Henry Clay Frick e, mesmo, ped\u00edralle que a permitise participar. Opinaba que as acci\u00f3ns de Frick durante a folga de Homestead eran reprobables e que o seu asasinato producir\u00eda un resultado positivo para a clase traballadora. \"Si\", escribiu m\u00e1is tarde na s\u00faa autobiograf\u00eda, \"o final neste caso xustificou os medios\". A\u00ednda que nunca deu a aprobaci\u00f3n expl\u00edcita do asasinato do presidente estadounidense William McKinley por Leon Czolgosz, defendeu os seus ideais e cr\u00eda que acci\u00f3ns como a s\u00faa eran a consecuencia natural das instituci\u00f3ns represivas. Como relatou en \"The Psychology of Political Violence\": \"As forzas acumuladas na nosa vida social e econ\u00f3mica, que culminan cun acto de violencia, son semellantes aos terrores da atmosfera, manifestados en tormentas e l\u00f3stregos\".\nAs s\u00faas experiencias en Rusia lev\u00e1rona a repensar a s\u00faa anterior crenza de que as fins revolucionarias poder\u00edan xustificar medios violentos. No ep\u00edlogo de \"My Disappointment in Russia\", escribiu: \"Non hai maior falacia que a crenza de que os obxectivos e os prop\u00f3sitos son unha cousa, mentres que os m\u00e9todos e as t\u00e1cticas son outra... Os medios empregados conv\u00e9rtense a trav\u00e9s do h\u00e1bito individual e pr\u00e1ctica social, parte integrante do prop\u00f3sito \u00faltimo...\". No entanto, no mesmo cap\u00edtulo, afirmou que \"A revoluci\u00f3n \u00e9 realmente un proceso violento\", e engadiu que a violencia era a \"tr\u00e1xica inevitabilidade de trastornos revolucionarios...\". Alg\u00fans interpretaron mal os seus comentarios sobre o terror bolxevique como se fixera un rexeitamento de toda a forza militante, pero Goldman matizou isto no prefacio da primeira edici\u00f3n estadounidense de \"My Disillusionment in Russia\":\nGoldman viu a militarizaci\u00f3n da sociedade sovi\u00e9tica non como resultado da resistencia armada en si, sen\u00f3n da visi\u00f3n estatalista dos bolxeviques, e chegou a afirmar no mesmo prefacio que \"unha minor\u00eda insignificante turrando por crear un Estado absoluto vese, necesariamente, forzada \u00e1 opresi\u00f3n e ao terrorismo\".\nCapitalismo e traballo.\nGoldman consideraba que o sistema econ\u00f3mico capitalista era incompatible coa liberdade humana. \"A \u00fanica demanda que a propiedade reco\u00f1ece\", escribiu en \"Anarchism and Other Essays\", \"\u00e9 o seu apetito comell\u00f3n para conseguir unha maior riqueza, porque a riqueza significa poder; o poder de someter, esmagar, explotar, o poder de escravizar, de degradar\". Tam\u00e9n sostivo que o capitalismo deshumanizou os traballadores,\" convertendo o produtor nunha mera part\u00edcula dunha m\u00e1quina, con menos vontade e decisi\u00f3n que o seu mestre do aceiro e o ferro\".\nOrixinalmente oposta a nada menos que non fose unha revoluci\u00f3n completa, na s\u00faa autobiograf\u00eda relatou un suceso acaecido durante unha charla na que un traballador anci\u00e1n da primeira fila a desafiara cunha pregunta:\nDaquela, Goldman entendeu que os esforzos m\u00e1is pequenos para conseguir melloras, como salarios m\u00e1is altos e horas m\u00e1is curtas, pod\u00edan tam\u00e9n ser parte dunha revoluci\u00f3n social. Fronte a esta consideraci\u00f3n sobre a estratexia no movemento libertario, orixe dunha importante discusi\u00f3n interna, Emma deixou clara a s\u00faa relativa distancia das tendencias ilegalistas e partidarias da revolta e manifestouse a prol dunha maior proximidade \u00e1s t\u00e1cticas defendidas polo anarcosindicalismo.\nO estado: militarismo, prisi\u00f3n, votos, discurso.\nGoldman consideraba o estado, esencial e inevitablemente, coma unha ferramenta de control e dominaci\u00f3n. Polo tanto, opinaba que votar era in\u00fatil no mellor dos casos e perigoso no peor. Ti\u00f1a escrito que o sufraxio supu\u00f1a unha ilusi\u00f3n de participaci\u00f3n ao tempo que enmascaraba as verdadeiras estruturas da toma de decisi\u00f3ns. En lugar diso, avogou pola resistencia dirixida en forma de folgas, protestas e \"acci\u00f3n directa contra a autoridade invasora e molesta do noso c\u00f3digo moral\". Mantivo unha posici\u00f3n anti-voto mesmo cando, na d\u00e9cada de 1930 en Espa\u00f1a, moitos anarcosindicalistas votaran a prol da formaci\u00f3n dunha rep\u00fablica liberal e escribira que moitos poderes anarquistas organizados en torno \u00e1 unidade electoral deber\u00edan adoptar as folgas xerais en todo o pa\u00eds como estratexia.\nTampouco estaba de acordo co movemento polo sufraxio feminino, que esix\u00eda o dereito das mulleres a votar. No seu ensaio \"Woman Suffrage\", ridiculizou a idea de que a implicaci\u00f3n das mulleres infundir\u00eda no estado democr\u00e1tico cunha orientaci\u00f3n m\u00e1is xusta: \"Como se as mulleres non vendesen os seus votos, como se non puidesen ser compradas as pol\u00edticas mulleres\" Si estaba de acordo coa afirmaci\u00f3n das sufraxistas de que as mulleres eran iguais aos homes, mais non estaba de acordo con que a s\u00faa participaci\u00f3n por si soa far\u00eda m\u00e1is xusto o estado: \"Supor, polo tanto, que lograr\u00eda purificar algo que non \u00e9 susceptible de purificaci\u00f3n, \u00e9 atribu\u00edrlles poderes sobrenaturais.\"\nGoldman tam\u00e9n foi unha apaixonada cr\u00edtica do sistema penitenciario, criticando tanto o tratamento aos presos como as causas sociais do crime. Consideraba o crime como unha consecuencia natural dun sistema econ\u00f3mico inxusto, e no seu ensaio \"Prisons: A Crime Social and Failure\", citou amplamente os autores do s\u00e9culo XIX Fi\u00f3dor Dostoievski e Oscar Wilde nas s\u00faas opini\u00f3n sobre as prisi\u00f3ns e escribiu:\nGoldman convert\u00e9rase nunha comprometida obxectora de conciencia militar ao crer que o estado levaba a cabo as guerras en nome dos capitalistas. Estaba, especialmente, en contra do recrutamento consider\u00e1ndoo como unha das peores formas de coerci\u00f3n por parte do estado e foi unha dos fundadores da \"No-Conscription League\" (en galego, \"Liga contra o recrutamento\"), polo que foi detida, en 1917, e finalmente encarcerada e deportada en 1919.\nGoldman foi rutineiramente vixiada, arrestada e encarcerada polo seu discurso e por organizar actividades en apoio de traballadores, e por varias folgas a prol do acceso ao control de natalidade e en oposici\u00f3n \u00e1 Primeira guerra mundial. Como resultado, participou no movemento a prol da liberdade de expresi\u00f3n, a principios do s\u00e9culo XX, pois v\u00eda este dereito \u00e1 liberdade de expresi\u00f3n como un elemento fundamental para lograr o cambio social. A firme defensa dos seus ideais fronte aos continuos arresto, serviu de inspiraci\u00f3n a Roger Baldwin, que se converteu nun dos fundadores da American Civil Liberties Union (en galego, Uni\u00f3n Americana a prol das Liberdades Civ\u00eds).\nFeminismo e sexualidade.\nA\u00ednda que Emma Goldman estivo en contra dos obxectivos sufraxistas do feminismo da primeira onda, defendeu apaixonadamente os dereitos das mulleres, e hoxe \u00e9 considerada como unha das fundadores do anarquismo feminista, que desaf\u00eda o patriarcado como unha xerarqu\u00eda fronte \u00e1 que se debe resistir, ao mesmo nivel c\u00e1s diferenzas de clase ou ao poder estatal. En 1897, escribiu: \"Esixo a independencia da muller, o seu dereito a sosterse a si mesma; a vivir para si mesma; a amar a quen queira ou a todos os que guste. Esixo liberdade para os dous sexos, liberdade de acci\u00f3n, liberdade no amor e a liberdade na maternidade\".\nGoldman, enfermeira capacitada, foi unha defensora precoz da educaci\u00f3n das mulleres sobre a anticoncepci\u00f3n. Como moitas feministas da s\u00faa \u00e9poca, viu o aborto como unha consecuencia tr\u00e1xica das condici\u00f3ns sociais e o control da natalidade como unha alternativa positiva. Goldman foi tam\u00e9n defensora do amor libre e un cr\u00edtica desapiadada do matrimonio. Opinaba que as primeiras feministas que a precederan, estaban limitadas nos seus obxectivos polas forzas sociais do puritanismo e do capitalismo do seu tempo e afirmou: \"Temos a necesidade de liber\u00e1rmonos das vellas tradici\u00f3ns e h\u00e1bitos. O movemento para a emancipaci\u00f3n das mulleres existente at\u00e9 agora foi o primeiro paso nesa direcci\u00f3n.\"\nHomosexualidade.\nGoldman foi tam\u00e9n cr\u00edtica contra a homofobia. A s\u00faa crenza de que a liberaci\u00f3n social hab\u00eda se estender a homes homosexuais e lesbianas era case desco\u00f1ecida na \u00e9poca, incluso entre os anarquistas. En opini\u00f3n do sex\u00f3logo alem\u00e1n Magnus Hirschfeld: \"foi a primeira e \u00fanica muller, de feito a primeira e \u00fanica estadounidense, que defendeu o amor homosexual ante o gran p\u00fablico\". En numerosos discursos e cartas, defendeu o dereito dos homes homosexuais e lesbianas a amar como quixeren e rexeitou o medo e o estigma social asociados \u00e1 homosexualidade. Como Goldman escribiu nunha carta a Hirschfeld: \"\u00c9 unha traxedia, creo, que persoas de distinto tipo sexual estean atrapadas nun mundo que demostra tan pouca comprensi\u00f3n para os homosexuais e \u00e9 tan groseramente indiferente \u00e1s diversas gradaci\u00f3ns e variaci\u00f3ns de x\u00e9nero e o seu gran significado na vida\".\nAte\u00edsmo.\nComo unha atea declarada, Goldman entend\u00eda a relixi\u00f3n como un instrumento de control e dominaci\u00f3n. No seu ensaio \"The Philosophy of Atheism\" citaba extensamente a Bakunin sobre a cuesti\u00f3n e afirmou:\nComo consecuencia de ensaios como \"The Hypocrisy of Puritanism\" e tam\u00e9n dun discurso titulado \"The Failure of Christianity\", Goldman conseguiu varios inimigos entre as comunidades relixiosas pois atacaba as s\u00faas actitudes moralistas e os seus esforzos para controlar o comportamento humano. Culpaba o cristianismo de \"perpetuar unha sociedade escrava\", argumentando que ditaba as acci\u00f3ns dos individuos na Terra e ofrec\u00edalles \u00e1s persoas pobres unha falsa promesa dun futuro de fartura no ceo. Tam\u00e9n foi cr\u00edtica co sionismo, que viu como outro experimento fracasado no control do estado.\nLegado.\nGoldman foi moi co\u00f1ecida durante a s\u00faa vida e descrita entre outros apelativos como \"a muller m\u00e1is perigosa de Estados Unidos\". Trala s\u00faa morte a mediados do s\u00e9culo XX, a s\u00faa fama desapareceu. Os estudosos e historiadores do anarquismo v\u00edrona como unha grande oradora e activista, mais non a consideraron como un pensadora de tipo filos\u00f3fico ou te\u00f3rico ao mesmo nivel de, por exemplo, Kropotkin.\nPor\u00e9n, en 1970, a editora Dover Press reeditou a autobiograf\u00eda de Goldman, \"Living My Life\", e en 1972, a escritora feminista Alix Kates Shulman editou unha colecci\u00f3n de escritos e discursos de Goldman titulada, \"Red Emma Speaks\". Estas obras espallaron a vida e os escritos de Goldman entre un p\u00fablico m\u00e1is numeroso, e foi especialmente difundida e valorada polo movemento feminista de finais do s\u00e9culo XX. En 1973, unha amiga editora pediulle a Shulman unha cita de Goldman para colocala nunha camiseta. Ela envioulle unha selecci\u00f3n de frases de \"Living My Life\" sobre \"o dereito \u00e1 auto-expresi\u00f3n, o dereito de todo o mundo a cousas fermosas e radiantes\", e outra na que lle explicou que fora criticada porque \"unha activista non pod\u00eda bailar\". A editora creou unha serie baseada nesta idea que se converteu nunha das citas m\u00e1is famosas de Goldman, a\u00ednda que probabelmente nunca dixo nin escribiu como tal: \"Se non podo bailar, non quero estar na t\u00faa revoluci\u00f3n\". As variaci\u00f3ns desta frase apareceron en milleiros de camisetas, bot\u00f3ns, p\u00f3sters, adhesivos, cuncas de caf\u00e9, sombreiros e outros artigos.\nO movemento feminista da d\u00e9cada de 1970 que \"redescubriu\" a Goldman estivo acompa\u00f1ado dun movemento anarquista rexurdido, que comezou a finais dos anos 60, que tam\u00e9n dinamizou a atenci\u00f3n acad\u00e9mica sobre anarquistas anteriores. O crecemento do feminismo tam\u00e9n deu lugar a unha reavaliaci\u00f3n da obra filos\u00f3fica de Goldman, con estudosos que sinalaron a importancia das contribuci\u00f3ns de Goldman ao pensamento anarquista na s\u00faa \u00e9poca. A crenza de Goldman no valor da est\u00e9tica, por exemplo, p\u00f3dese ver nas influencias posteriores do anarquismo e das artes. Do mesmo xeito, tam\u00e9n \u00e9 significativa a influencia de Goldman sobre o activismo en cuesti\u00f3ns de liberdade sexual, dereitos reprodutivos e liberdade de expresi\u00f3n.\nOrganizaci\u00f3ns.\nGoldman foi homenaxeada por varias instituci\u00f3ns adoptando o seu nome para perpetua-lo seu recordo. Entre outras: un centro de sa\u00fade feminino situado en Iowa City, Iowa, adoptou o seu nome na s\u00faa denominaci\u00f3n -\"The Emma Goldman Clinic\"- \"en reco\u00f1ecemento do seu esp\u00edrito desafiante\"; \"Red Emma's Bookstore Coffeehouse\", unha tenda de libros e de comercio xusto en Baltimore, Maryland adoptou o seu nome pola s\u00faa crenza \"nas ideas e ideais polos que loitou durante toda a s\u00faa vida: libre expresi\u00f3n, igualdade sexual e racial e independencia, o dereito a organizarnos nos nosos traballos e nas nosas propias vidas, ideas e ideais polos que seguimos loitando, a\u00ednda hoxe\".\nCine e teatro.\nAo longo dos anos, Goldman foi representada en varias obras de ficci\u00f3n como na pel\u00edcula de Warren Beatty, \"Reds\" (1981), na que foi representada por Maureen Stapleton, que ga\u00f1ou un premio Oscar \u00e1 mellor actriz de secundaria pola s\u00faa interpretaci\u00f3n. Tam\u00e9n foi un personaxe en dous musicais de Broadway, \"Ragtime\" e \"Assassins\".\nLiteratura.\nAs obras literarias que se refiren \u00e1 vida de Goldman tam\u00e9n foron moi numerosas como: a obra de Howard Zinn, \"Emma\"; \"Mother Earth\" de Martin Duberman; \"Emma Goldman: Love, Anarchy, and Other Affairs\" de Jessica Litwak, na que se refire \u00e1 relaci\u00f3n de Goldman con Berkman e o seu arresto en conexi\u00f3n co asasinato de McKinley; \"Love Ben, Love Emma\" de Lynn Rogoff (sobre a relaci\u00f3n de Goldman con Reitman); \"Red Emma\" de Carol Bolt; e \"Red Emma and the Mad Monk\" de Alexis Roblan. Igualmente, a novela \"Red Rose\" (1941) de Ethel Mannin tam\u00e9n est\u00e1 baseada na vida de Goldman.\nM\u00fasica.\nNo eido musical, Paul Gailiunas e a s\u00faa falecida esposa Helen Hill co-escribiron unha canci\u00f3n de influencia anarquista titulada\"Emma Goldman\", que foi interpretada e lanzada pola banda \"Piggy: The Calypso Orchestra of the Maritimes\" en 1999. A canci\u00f3n foi posteriormente interpretada pola nova banda de Gailiunas, \"The Troublemakers\" e editada no seu \u00e1lbum de 2004 \"Here Come The Troublemakers\". Martha, un grupo punk do Reino Unido, publicou o tema \"Goldman's Detective Agency\" no que imaxina a Goldman como unha detective privada que investiga a corrupci\u00f3n policial e pol\u00edtica.\nA banda sueca \"The International Noise Conspiracy\", inclu\u00eduna con outros personaxes hist\u00f3ricos no seu videoclip \"Smash It Up\". Tam\u00e9n aparece noutro videoclip da mesma banda, titulado \"Capitalism Stole My Virginity\", no que se incl\u00fae ao comezo a s\u00faa c\u00e9lebre: \"Se non poido bailar, non \u00e9 a mi\u00f1a revoluci\u00f3n\"."}
{"id": "60934", "revid": "89787", "url": "https://gl.wikipedia.org/wiki?curid=60934", "title": "Love Actually", "text": "Love Actually \u00e9 unha comedia rom\u00e1ntica escrita e dirixida por Richard Curtis que foi estreada no 2003. O filme, que entrelaza unha serie de historias divertidas co amor como punto com\u00fan, supuxo o debut do exitoso guionista cinematogr\u00e1fico ingl\u00e9s Richard Curtis e reuniu a un elenco composto maioritariamente de actores brit\u00e1nicos.\nA estrea de Love Actually en Inglaterra tivo lugar no Leicester Square en Londres o 16 de novembro de 2003. O seu t\u00edtulo \u00e9 a abreviatura de \"Love Actually Is All Around\" que v\u00e9n a significar que \"en realidade o amor est\u00e1 en todas partes\"."}
{"id": "60935", "revid": "23204", "url": "https://gl.wikipedia.org/wiki?curid=60935", "title": "Harriet Tubman", "text": "Harriet Tubman, tam\u00e9n co\u00f1ecida por Black Moses, nada no condado de Dorchester, Maryland, en 1820 e finada o 10 de marzo de 1913 en Auburn, Nova York, foi unha afroamericana, natural dos Estados Unidos de Am\u00e9rica, que loitou pola liberdade, contra a escravitude e o racismo."}
{"id": "60936", "revid": "25871", "url": "https://gl.wikipedia.org/wiki?curid=60936", "title": "Mother Jones (revista)", "text": "Mother Jones \u00e9 unha revista independente e sen fins lucrativos distribu\u00edda de acordo cos termos dos valores da pol\u00edtica progresista e co\u00f1ecida polas reportaxes de investigaci\u00f3n.\nHistoria e caracter\u00edsticas.\n\u00c9 unha revista nos padr\u00f3ns xerais de orientaci\u00f3n pol\u00edtica da \u00e1 esquerdista estadounidense. A vencedora en 2001 do National Magazine Award en Excelencia Xeral, \"Mother Jones\" fora nomeada para o National Magazine Award nove veces e ga\u00f1ouno catro veces.\nCunha tirada de 233.000 exemplares, \"Mother Jones\" \u00e9 longamente a m\u00e1is lida publicaci\u00f3n progresista dos Estados Unidos. Monika Bauerlein e Clara Jeffery traballan como coeditoras.\nA revista foi nomeada en homenaxe a Mary Harris Jones, Nai Jones, nacida Mary Harris en 1837 en Irlanda, e morreu en 1930 nos EUA. Iniciou a misi\u00f3n de producir un xornalismo revelador que informase e inspirase a busca por un mundo mellor."}
{"id": "60937", "revid": "98629", "url": "https://gl.wikipedia.org/wiki?curid=60937", "title": "La comunidad", "text": "La comunidad \u00e9 unha pel\u00edcula espa\u00f1ola dirixida por \u00c1lex de la Iglesia no ano 2000. Conta cun gui\u00f3n do propio de la Iglesia e Jorge Guerricaechevarr\u00eda e cun elenco coral cheo de caras co\u00f1ecidas do cine espa\u00f1ol e encabezado por Carmen Maura.\nSinopse.\nO filme ambi\u00e9ntase nunha disparatada comunidade de veci\u00f1os na que Julia (Carmen Maura), vendedora de pisos que traballa para unha inmobiliaria, descobre unha importante cantidade de di\u00f1eiro agochado na casa dun veci\u00f1o falecido. A partir de a\u00ed ter\u00e1 que enfrontarse a unha comunidade de veci\u00f1os disposta a repartir os cartos."}
{"id": "60939", "revid": "22570", "url": "https://gl.wikipedia.org/wiki?curid=60939", "title": "Epicure\u00edsmo", "text": "O Epicure\u00edsmo \u00e9 unha doutrina filos\u00f3fica que foi fundada por Epicuro de Samos cara o s\u00e9culo IV a.C. dentro do per\u00edodo helen\u00edstico, que seguiu \u00e1 morte do rei macedonio Alexandre o Grande. O Epicure\u00edsmo entrou en pugna coas escolas do Estoicismo e o Escepticismo.\nContexto hist\u00f3rico.\nCoa morte de Alexandre o Grande no ano 323 a.C., iniciouse o per\u00edodo helen\u00edstico da cultura grega, que se prolongou ata o s\u00e9culo VI d.C. Este per\u00edodo caracterizouse porque as cidades gregas caeron baixo o dominio militar de grandes imperios coma o Persa ou o Romano.\nPara o cidad\u00e1n da \u00c9poca Cl\u00e1sica, a \u00e9poca inmediatamente anterior helen\u00edstica, as polis proporcionaban un sinal de identidade e unha comunidade social e pol\u00edtica capaz de dar sentido \u00e1 s\u00faa vida. Mais a ca\u00edda das polis gregas baixo a espada das diferentes forzas invasoras tivo como consecuencia a desconfianza, o desarraigo e a inseguridade.\nEn resumo, a \u00c9poca Helen\u00edstica foi un momento de crise en que as \u00e9ticas dos epic\u00fareos e os estoicos constitu\u00edron as d\u00faas respostas m\u00e1is significativas. Ambas as d\u00faas intentar\u00edan crear valores \u00e9ticos e novas formas de convivencia. Este esforzo ter\u00eda como resultado principal a aparici\u00f3n e extensi\u00f3n de que a vida feliz era aquela que lles permit\u00eda \u00e1s persoas acadar a \"ataraxia\", \u00e9 dicir, que o obxectivo fundamental da \u00e9tica era proporcionar o autocontrol e a liberdade interior que permitisen \u00e1s persoas superar os sufrimentos propios da existencia humana.\nOrixe.\nNo ano 306 a.C., Epicuro de Samos adquiriu a leira co\u00f1ecida como \"O Xard\u00edn\" nas aforas da cidade de Atenas e fundou a s\u00faa escola de filosof\u00eda. Formada tanto por homes como por mulleres (gran novidade nas escolas gregas), nela viviu illado da vida pol\u00edtica e da sociedade, practicando a amizade e a vida est\u00e9tica e de co\u00f1ecemento.\nFilosof\u00eda epic\u00farea.\nEpicuro de Samos propu\u00f1a a realizaci\u00f3n dunha vida boa e feliz mediante a administraci\u00f3n intelixente de praceres e dores, a ataraxia e os v\u00ednculos de amizade entre os seus correlixionarios. Este pracer non deb\u00eda de limitarse s\u00f3 ao corpo, como preconizaba o hedonismo cirenaico, sen\u00f3n que deb\u00eda de ser tam\u00e9n intelectual, dado que o home era un todo. Ademais, para Epicuro a presenza do pracer ou felicidade era un sin\u00f3nimo da ausencia de dor, ou de calquera tipo de aflici\u00f3n: a fame, a tensi\u00f3n sexual, o aburrimento etc. Era un equilibrio perfecto entre a mente e mailo corpo que proporcionaba serenidade, que eles denominaban ataraxia. O pracer puro era o ben supremo, a dor o mal supremo. Os praceres e sufrimentos eran consecuencia da realizaci\u00f3n ou impedimento dos apetitos.\nEpicuro distingu\u00eda entre tres clases de apetitos:\nNo entanto, para os epic\u00fareos non todo pracer deb\u00eda ser desexado se del se puidesen derivar consecuencias dolorosas, nin toda dor deb\u00eda ser evitada se dela se puidesen derivar posteriormente un pracer maior. Polo tanto, a busca de pracer era para estes autores ante todo o resultado dun c\u00e1lculo racional. Ademais, os epic\u00fareos diferenciaban entre varios tipos de praceres f\u00edsicos e intelectuais, pero insistindo sempre na idea de que para as persoas o pracer supremo era a ausencia de dor corporal e de angustia mental. Para acadar este estado de \"ataraxia\" ou felicidade, unha persoa requir\u00eda, en primeiro lugar, ter certos co\u00f1ecementos sobre os seus desexos e praceres, as\u00ed como das causas dos temores que lle angustian e inquietan.\nPara os epic\u00fareos, un dos maiores medos que desasosegaban \u00e1s persoas e lles imped\u00edan ser felices era a certeza da morte. Todo se acababa para eles coa morte. Non hab\u00eda outra vida, nin premios nin castigos divinos. Non hab\u00eda dor nin tampouco pracer despois de mortos. As\u00ed que a mellor actitude era ignorar a propia morte e dedicarse a gozar de maneira serena e intelixente dos praceres que ofrece a vida, entre os que destacaba o pracer da amizade.\nA\u00ednda que subli\u00f1ando o pracer como trazo m\u00e1is importante da felicidade humana, para os epic\u00fareos, coma para os estoicos, o mellor cami\u00f1o para acadar a boa vida era o da intelixencia e o c\u00e1lculo racional, o cami\u00f1o do co\u00f1ecemento."}
{"id": "60940", "revid": "23204", "url": "https://gl.wikipedia.org/wiki?curid=60940", "title": "Estoicismo", "text": "O Estoicismo \u00e9 unha doutrina filos\u00f3fica que foi fundada por Zen\u00f3n de Citio cara a finais do s\u00e9culo IV a.C. dentro do per\u00edodo helen\u00edstico (que seguiu \u00e1 morte do rei macedonio Alexandre o Grande). O Estoicismo entrou en pugna coas escolas do Epicure\u00edsmo e o Escepticismo.\nCunha forte orientaci\u00f3n \u00e9tica, os estoicos sostiveron as virtudes do autocontrol e o desapego, levadas ao seu extremo no ideal da ataraxia, como medios para acadaren a integridade emocional e intelectual. No ideal estoico, \u00e9 a liberaci\u00f3n das paix\u00f3ns a que permite ao esp\u00edrito acadar a sabedor\u00eda; o logro da mesma \u00e9 unha tarefa individual, e parte da tarefa do sabio \u00e9 desfacerse dos conceptos e influencias que a sociedade na que vive lle inculcou. Por\u00e9n, o estoico non despreza a compa\u00f1a doutros homes, e a axuda aos m\u00e1is necesitados \u00e9 unha pr\u00e1ctica recomendada. Os estoicos cultivaron a l\u00f3xica, a f\u00edsica, a pol\u00edtica e sobre todo a \u00e9tica.\nEntre os estoicos m\u00e1is famosos cont\u00e1ronse numerosos fil\u00f3sofos e homes de estado gregos e romanos; o desprezo polas riquezas e a gloria mundana fixo desta unha filosof\u00eda adoptada tanto por emperadores (coma Marco Aurelio) como por escravos (coma Epicteto). Cleantes de Aso, Crisipo de Soli, S\u00e9neca e Cat\u00f3n adscrib\u00edronse tam\u00e9n \u00e1 escola estoica.\nContexto hist\u00f3rico.\nCoa morte de Alexandre o Grande no ano 323 a.C., iniciouse o per\u00edodo helen\u00edstico da cultura grega, que se prolongou ata o s\u00e9culo VI d.C. Este per\u00edodo caracterizouse porque as cidades gregas caeron baixo o dominio militar de grandes imperios coma o Persa ou o Romano.\nPara o cidad\u00e1n da \u00c9poca Cl\u00e1sica, a \u00e9poca inmediatamente anterior \u00e1 helen\u00edstica, as polis proporcionaban un sinal de identidade e unha comunidade social e pol\u00edtica capaz de dar sentido \u00e1 s\u00faa vida. Mais a ca\u00edda das polis gregas baixo a espada das diferentes forzas invasoras tivo como consecuencia a desconfianza, o desarraigamento e m\u00e1is a inseguridade.\nEn resumo, a \u00c9poca Helen\u00edstica foi un momento de crise en que as \u00e9ticas dos estoicos e os epic\u00fareos constitu\u00edron as d\u00faas respostas m\u00e1is significativas. Ambas as d\u00faas intentar\u00edan crear valores \u00e9ticos e novas formas de convivencia. Este esforzo ter\u00eda como resultado principal a aparici\u00f3n e extensi\u00f3n de que a vida feliz era aquela que lles permit\u00eda \u00e1s persoas acadaren a \"ataraxia\", \u00e9 dicir, que o obxectivo fundamental da \u00e9tica era proporcionar o autocontrol e a liberdade interior que permitisen \u00e1s persoas superaren os sufrimentos propios da existencia humana.\nOrixe e etapas.\nO Estoicismo naceu en Atenas e tomou o seu nome do p\u00f3rtico (\u03a3\u03c4\u03bf&amp;alpha en grego, \"sto\u00e1\") onde Zen\u00f3n de Citio impart\u00eda as lecci\u00f3ns. Este primeiro per\u00edodo recibiu o nome de Estoicismo antigo.\nM\u00e1is tarde, a partir da introduci\u00f3n desta doutrina en Roma por parte de Panecio de Rodas, orixinouse o chamado Estoicismo medio. Diferenci\u00e1base do anterior polo seu car\u00e1cter ecl\u00e9ctico, pois recibiu influencias tanto do Platonismo coma do Aristotelismo e o Epicure\u00edsmo.\nPara rematar, tivo lugar o denominado Estoicismo novo ou romano, que abandonou a tendencia ecl\u00e9ctica tratando de retornar \u00e1s s\u00faas fontes.\nO seguinte esquema mostra a situaci\u00f3n cronol\u00f3xica de cada fase do Estoicismo indicado, as\u00ed mesmo, as figuras m\u00e1is representativas de cada unha delas:\nFilosof\u00eda estoica.\nPara os estoicos, o ben era a virtude, e a virtude consist\u00eda na capacidade para soportaren con fortaleza e serenidade os golpes do destino. Todo canto lle ocorr\u00eda \u00e1s persoas non s\u00f3 era inevitable, sen\u00f3n que era bo, porque formaba parte dunha orde superior, a orde do Universo.\nPara eles o Cosmos, ao que tam\u00e9n chamaban Deus, era unha estrutura racionalmente organizada da que o home non era m\u00e1is ca unha pequena parte. Todos os acontecementos estaban determinados, de maneira que nada suced\u00eda ao chou. Todo canto ocorr\u00eda era polo ben do \"todo\", e o que era bo para o \"todo\" ti\u00f1a que ser bo para as \"partes\".\nO mal non exist\u00eda, s\u00f3 un co\u00f1ecemento equivocado do Universo pod\u00eda levarnos a crer nel. Polo tanto, para os Estoicos, o estado de felicidade era un estado de imperturbabilidade ante calquera acontecemento. Esta actitude era o resultado dunha reflexi\u00f3n racional que intentaba comprender o significado da vida humana coma parte do significado do Universo. Por isto, tam\u00e9n para os Estoicos, soamente o que sabe pode ser feliz.\nOs estoicos proclamaron que se pod\u00eda acadar a liberdade e a tranquilidade soamente sendo alleo \u00e1s comodidades materiais, \u00e1s substancias estupefacientes e \u00e1 fortuna externa, e adic\u00e1ndose a unha vida guiada polos principios da raz\u00f3n e a virtude (tal era a idea de imperturbabilidade ou ataraxia). Asumindo unha concepci\u00f3n materialista da Natureza, seguiron a Her\u00e1clito na crenza de que a substancia primeira se atopa no lume e na veneraci\u00f3n do \"logos\", que identificaban coa enerx\u00eda, a lei, a raz\u00f3n e m\u00e1is a providencia atopadas na Natureza. A raz\u00f3n dos homes consider\u00e1base tam\u00e9n parte integrante do \"logos\" divino e inmortal.\nA doutrina estoica que consideraba esencial cada persoa como parte de Deus e membro dunha familia universal axudou a romper barreiras rexionais, sociais e raciais, e preparar o cami\u00f1o para a propagaci\u00f3n dunha relixi\u00f3n universal. A doutrina estoica da lei natural, que converte a natureza humana en norma para avaliar as leis e instituci\u00f3ns sociais, tivo moita influencia en Roma e nas lexislaci\u00f3ns posteriores de Occidente. Ademais tivo importancia en correntes e fil\u00f3sofos posteriores como Descartes e Kant. Hoxe en d\u00eda util\u00edzase o termo \"estoico\" para referirse \u00e1 actitude de tomarse as adversidades da vida con fortaleza e resignaci\u00f3n.\nCampos da filosof\u00eda estoica.\nNo campo da l\u00f3xica desenvolveron a l\u00f3xica indutiva. Dividiron a l\u00f3xica en Ret\u00f3rica (ciencia do recto dicir) e Dial\u00e9ctica (ciencia do recto discorrer).\nNo campo da f\u00edsica retornaron \u00e1 filosof\u00eda de Her\u00e1clito: todo est\u00e1 sometido ao cambio, ao movemento.\nNo campo da \u00e9tica defenderon vivir consonte a Natureza, aceptando a orde das cousas. Non hai un Deus f\u00f3ra da Natureza ou o Mundo (pante\u00edsmo). Ademais o sabio estoico ser\u00e1 imperturbable ante o destino e a desgraza e dominar as paix\u00f3ns. Este \u00e9 o cami\u00f1o cara \u00e1 felicidade.\nNo campo da pol\u00edtica defenderon o cosmopolitismo, que dic\u00eda que todos os homes son iguais, logo han de vivir baixo un mesmo goberno. O estoico \u00e9 un cidad\u00e1n do mundo."}
{"id": "60943", "revid": "1131", "url": "https://gl.wikipedia.org/wiki?curid=60943", "title": "Galer\u00eda de imaxes de Mux\u00eda", "text": "Galer\u00eda de imaxes do concello de Mux\u00eda na provincia da Coru\u00f1a."}
{"id": "60944", "revid": "98629", "url": "https://gl.wikipedia.org/wiki?curid=60944", "title": "Marlango", "text": "Marlango \u00e9 un grupo musical\u00a0espa\u00f1ol, influ\u00eddo pola atmosfera musical de Tom Waits, formado en 2002\u00a0en Madrid. Os integrantes do grupo son Leonor Watling, Alejandro Pelayo e \u00d3scar Ybarra.\nHistoria.\nEn 1998, Leonor e Alejandro gravaron unha maqueta con catorce temas para piano e voz onde xa se encontraba o n\u00facleo do que ser\u00eda o seu primeiro \u00e1lbum. No invierno de 2002, o neoiorquino \u00d3scar Ybarra, acabado de instalar en Madrid, escoita o material e decide incorporarse \u00f3 proxecto. Entre os tres dan forma a un traballo que ve a luz en febreiro de 2004.\nEste disco, \"Marlango\", ten influencias que van do rock \u00f3 jazz, da m\u00fasica dalg\u00fan cabaret de entreguerras \u00e1 banda sonora dunha pel\u00edcula de David Lynch. Despois dun ano de concertos por toda Espa\u00f1a, Portugal e o Xap\u00f3n, e de recibir de mans de Pedro Almod\u00f3var un disco de ouro polas primeiras 50.000 copias vendidas, en setembro de 2005 publican o seu segundo \u00e1lbum, Automatic imperfection, que tam\u00e9n consegue o disco de ouro en Espa\u00f1a. En 2006 fichan pola discogr\u00e1fica Universal, coa que publican unha edici\u00f3n especial do seu primeiro \u00e1lbum, ademais de editalo en moitos pa\u00edses.\nO 25 de setembro de 2007 editouse o seu terceiro \u00e1lbum de estudio The electrical morning."}
{"id": "60946", "revid": "98629", "url": "https://gl.wikipedia.org/wiki?curid=60946", "title": "Ra\u00ed\u00f1a de Sab\u00e1", "text": "A ra\u00ed\u00f1a de Sab\u00e1 \u00e9 unha personaxe que aparece en varios documentos literarios da antig\u00fcidade. Ter\u00eda reinado sobre o reino de Sab\u00e1, sito aproximadamente entre o Iemen e Etiop\u00eda.\nSonlle atribu\u00eddos nomes persoais diferentes segundo as fontes. As\u00ed as tradici\u00f3ns abisinias ch\u00e1mana \"Makeda\", as do Iemen \"Balqama\"; as do islam \"Bilqis\" e \"Balkis\" e as et\u00edopes \"Makedda, Magda, Maqda\" ou \"Makera\", que significa \"grandeza\". Na Biblia non se menciona o seu nome.\nOs diferentes relatos.\nAs fontes non contan as mesmas an\u00e9cdotas, nin os mesmos detalles sobre o encontro en Xerusal\u00e9n entre a ra\u00ed\u00f1a de Sab\u00e1 e Salom\u00f3n, rei de Israel. Mais a ra\u00ed\u00f1a \u00e9, en t\u00f3dolos casos, descrita como unha muller sublime e considerada unha persoa de profunda sabedor\u00eda, en casos dotada dunha elevada intelixencia, en noutros casos, como unha meiga tentadora.\nCabe lembrar, polo demais, que os nomes moi antigos son a mi\u00fado transcrici\u00f3ns, podendo varia-la s\u00faa ortograf\u00eda bastante segundo as fontes. As\u00ed, na traduci\u00f3n francesa da Biblia, de Louis Segond, lese Seba en vez de Saba.\nRelato b\u00edblico.\nSegundo a Biblia hebrea, a ra\u00ed\u00f1a do pa\u00eds de Sab\u00e1 sente falar da grande sabedor\u00eda do rei Salom\u00f3n e decide viaxar para p\u00f3lo a proba con preguntas, lev\u00e1ndolle agasallos en especias, ouro e xemas. A ra\u00ed\u00f1a fica abraiada polo saber e riqueza de Salom\u00f3n, e recita unha bendici\u00f3n do Deus de Salom\u00f3n. Salom\u00f3n responde con agasallos e \"todo o que ela desexe\". Logo a ra\u00ed\u00f1a torna \u00f3 seu pa\u00eds. A ra\u00ed\u00f1a semella ser moi rica, e entrega 4.500 quilos de ouro a Salom\u00f3n. Este relato est\u00e1 recollido no primeiro Libro dos Reis, 10:1-13, e amplamente copiado no segundo Libro das Cr\u00f3nicas, 9:1-12.\nO Cantar de Salom\u00f3n cont\u00e9n algunhas referencias que te\u00f1en sido varias veces interpretadas como alusi\u00f3ns \u00f3 amor entre Salom\u00f3n e maila ra\u00ed\u00f1a de Sab\u00e1. As\u00ed, a namorada en 1:15 declara: \"Son moura, pero fermosa\". Por\u00e9n, en opini\u00f3n dos es\u00e9xetas o Cantar ref\u00edrese \u00e1 vi\u00fava de Salom\u00f3n, a filla do Fara\u00f3n, da que se desco\u00f1ece tam\u00e9n o nome.\nLendas xud\u00edas.\nO historiador Flavio Xosefo (\"Antig\u00fcidades\", 8.6.2ff) subli\u00f1a o desexo da ra\u00ed\u00f1a por aprender. D\u00e1lle o nome de \"Nikaule\", evidentemente facendo conxecturas sobre unha conexi\u00f3n c\u00e1 Nitocris de Her\u00f3doto (2.100).\nLendas xud\u00edas tard\u00edas rechean moitos dos detalles narrativos. A galanter\u00eda de Salom\u00f3n de darlle \"todo o que ela desexe\", \u00e9 concretado nun encontro sexual. Foron feitos tam\u00e9n afanosos esforzos para escolmar unha lista de adivi\u00f1as c\u00e1s que a ra\u00ed\u00f1a de Sab\u00e1 probar\u00eda a verdadeira sabedor\u00eda de Salom\u00f3n. Outra tradici\u00f3n relata que cando a ra\u00ed\u00f1a atopou a Salom\u00f3n, este estaba nunha casa de cristal; crendo que estaba na auga, a ra\u00ed\u00f1a ergueu a saia, ensinando unhas pernas peludas. O noxo de Salom\u00f3n converteuse nunha historia etiol\u00f3xica sobre da orixe da depilaci\u00f3n.\nFontes et\u00edopes.\nNo \"Kebra Negast\", ou \"As Gloriosas Memorias do Imperio\", un libro sagrado da Etiop\u00eda, dise que a propia Makeda ter\u00eda criado unha regra segundo a cal \"s\u00f3 unha muller pode reinar\". Aparentemente, Sab\u00e1 era unha sociedade matriarcal na que o poder era pasado aos descendentes pola v\u00eda feminina. No mesmo libro af\u00edrmase que a dinast\u00eda dos reis da Etiop\u00eda prov\u00e9n do fillo do rei Salom\u00f3n e de Makeda e que desta uni\u00f3n a lei mosaica foi levada para Etiop\u00eda.\nRelato cor\u00e1nico.\nO Cor\u00e1n endexamais menciona \u00e1 Ra\u00ed\u00f1a de Sab\u00e1 polo nome, a\u00ednda que outras fontes \u00e1rabes ch\u00e1mana \"Bilqis\" ou \"Balkis\". A historia ten algunhas semellanzas c\u00e1 b\u00edblica. O Cor\u00e1n presenta \u00f3 rei Salom\u00f3n tendo novas dun reino gobernado por unha ra\u00ed\u00f1a cuxos s\u00fabditos renden culto ao Sol. Env\u00edalle unha mensaxe convid\u00e1ndoa a visitalo. Ela replica cun agasallo, logo de consultar \u00f3 seu pobo. Salom\u00f3n resposta tentando unha invasi\u00f3n. Ent\u00f3n un \"jin\", un xenio, servente do rei, proponlle levalo polo aire ata o trono de Sab\u00e1 \"nun pestanexo de ollos\" (27:40). A ra\u00ed\u00f1a chega \u00e1 s\u00faa Corte, veo no trono, e cando ela entra no seu pazo de cristal, a ra\u00ed\u00f1a acepta a fe de Abraham e a crenza nun \u00fanico deus.\nOutras fontes isl\u00e1micas.\nSegundo Ibn Kathir, \"Historias dos Profetas\", Salom\u00f3n viaxou en peregrinaci\u00f3n \u00e1 Mesquita Sagrada da Meca (constru\u00edda polo profeta Abraham). Logo, continuou a viaxe cara \u00f3 Sur ata a cidade de Sanaa, a actual capital do Iemen, onde quedou abraiado polo complexo sistema de canles de rego (Sanaa est\u00e1 pr\u00f3xima a Ma'arib, a suposta capital de Sab\u00e1). Salom\u00f3n env\u00eda unha bubela a explora-lo pa\u00eds, para logo poder detectar auga subterr\u00e1nea, con vistas a poder constru\u00edr un sistema de canles semellante no propio pa\u00eds. A bubela volveu onde un amargado rei, canso de esperar, con novas dun reino (Sab\u00e1) gobernado por unha ra\u00ed\u00f1a (Bilqis) adoradora do Sol.\nO Cor\u00e1n non indica por onde se estend\u00eda exactamente o reino de Sab\u00e1, pero moitas fontes isl\u00e1micas menciona a cidade de Ma'arib, no Iemen, como a capital de Sab\u00e1. Indagaci\u00f3ns arqueol\u00f3xicas atoparon un templo, \"Ma'abed Bilqis\", \"o templo de Bilqis\", xusto en Ma'arib. Hai centos de anos unha praga de ratos furaran o dique dun encoro en Ma'arib, provocando unha chea que aniquilou a cidade e mailos seus habitantes. O Cor\u00e1n menciona na azora 34, 15-16 como o reino de Sab\u00e1 fora destru\u00eddo s\u00e9culos despois de Bilqis, por mor de que a xente se volvera polite\u00edsta.\nFontes, non isl\u00e1micas contan que Bilqis era a \"irm\u00e1 do sol\", ou tam\u00e9n, que era filla dun \"jin\" (esp\u00edrito, xenio). \u00c9 unha crenza corrente que Bilqis estaba solteira cando se atopou con Salom\u00f3n e que casou con el decontado."}
{"id": "60950", "revid": "41700", "url": "https://gl.wikipedia.org/wiki?curid=60950", "title": "Historia de Cartaxena", "text": "A historia de Cartaxena atravesou diferentes fases, desde os primeiros asentamentos at\u00e9 a actual configuraci\u00f3n urbana da cidade.\nFases hist\u00f3ricas.\nMastia dos Tartesios.\nMastia ou Massia de Tarse, \u00e9 o nome dunha antiga tribo ib\u00e9rica, pertencente \u00e1 confederaci\u00f3n tartesa, situada no sueste de Espa\u00f1a que tradicionalmente se asociou \u00e1 cidade de Cartaxena. A primeira descrici\u00f3n da cidade de Mastia aparece en obra titulada \"Ora Maritima\", do poeta latino Rufo Festo Avieno sobre fontes do s\u00e9culo VI antes de Cristo.\nNon hai probas definitivas de que se refira \u00e1 cidade de Cartaxena, a\u00ednda que polo contexto e o resto de descrici\u00f3ns de accidentes xeogr\u00e1ficos que anteceden e seguen a estes versos, semella que poida referirse a esta cidade. Tam\u00e9n houbo estudosos que localizaron Mastia nalg\u00fan punto pr\u00f3ximo a Mazarr\u00f3n. Tam\u00e9n hai unha referencia a Mastia no tratado entre Roma e Cartago do ano 348 a.C., como \"?ast?a ?a?se???\" (Mastia dos Tartesios).\nQart Hadasth, cidade p\u00fanica.\nA primeira constancia certa da existencia da cidade d\u00e9bese, segundo os escritores cl\u00e1sicos, \u00e1 fundaci\u00f3n do mesmo arredor do ano 227 a.C. polo xeneral cartaxin\u00e9s Asdr\u00fabal o Belo co nome de Qart Hadasht (Cidade Nova). Asdr\u00fabal ter\u00eda refundado a cidade sobre o primitivo asentamento de Mastia, volvendo a amurallala e convert\u00e9ndoa na principal base dos cartaxineses na Pen\u00ednsula Ib\u00e9rica.\nDe Qart Hadasth partiu An\u00edbal cos seus elefantes na s\u00faa celebre expedici\u00f3n a Italia, que lle levar\u00eda a cruzar os Alpes, ao comezar a segunda guerra p\u00fanica no ano 218 a.C..\nCarthago Nova, cidade romana.\nArtigo principal: Cartago Nova\nO xeneral romano Escipi\u00f3n tomou Cartago no ano 209 a.C., sendo posesi\u00f3n romana desde ent\u00f3n co nome de Cartago Nova, e convert\u00e9ndose nunha das cidades romanas m\u00e1is importantes da Hispania. Ao estabelecerse a presenza romana en Hispania, Carthago Nova dependeu administrativamente da Hispania Citerior con capital en Tarraco (Tarragona). Durante o goberno de Augusto, a cidade foi elevada a rango de colonia co nome de Colonia Vrbs Iulia Nova Carthago (C.V.I.N.C) co que os seus habitantes pasaban a considerarse cidad\u00e1ns de dereito romano. Augusto reurbanizou a cidade e dotouna dun esplendoroso teatro, e un grande foro coa s\u00faa curia e varios templos.\nDurante o goberno de Tiberio, creouse o \"conventus iuridicus carthaginense\" con capital na cidade, dentro da provincia tarraconense. No ano 298, o emperador Diocleciano dividiu a Tarraconense en tres provincias, constitu\u00edndo a provincia romana \"Carthaginense\" e establecendo a capital na cidade de Cartaxena.\nCara o 425 a cidade foi saqueada polos v\u00e1ndalos antes de pasar estes a \u00c1frica.\nCarthago Spartaria, capital de Spania.\nTras a ca\u00edda do Imperio de Occidente e o estabelecemento dos reinos xermanos en Espa\u00f1a, cara o 550, o emperador bizantino Xustiniano I conquistouna, convert\u00e9ndose na capital da provincia de Spania do Imperio Bizantino baixo o nome de Carthago Spartaria. Durante a dominaci\u00f3n bizantina, a diocese Carthaginense, que era s\u00e9 metropolitana, perdeu esta condici\u00f3n por decreto do rei visigodo Gundemaro, que trasladou a s\u00e9 a Toledo.\nCara o 622 dc., os visigodos, dirixidos polo rei Suintila, tomaron e, segundo conta San Isidoro destru\u00edron e arrasaron por completo a cidade, causando unha profunda decadencia.\nAs\u00ed e todo, este comentario se cadra pecou de esaxerado, xa que en 675, Munulo, bispo de Cartaxena, aparece asinando unha das actas dos concilios de Toledo, o que demostra que nese momento hab\u00eda un bispo co seu sede na cidade.\nCartaxena \u00e1rabe.\nDurante a dominaci\u00f3n \u00e1rabe, Cartaxena experimentou unha certa recuperaci\u00f3n e contou cunha mesquita e unha alcazaba fortificada sobre o actual cerro da Concepci\u00f3n.\nA reconquista de Cartaxena.\nEn 1245, reinando Fernando III o Santo, o seu fillo, o pr\u00edncipe Afonso reconquista a cidade despois dun duro asedio. En 1250 o Papa comunica ao rei a restauraci\u00f3n da Diocese de Cartaxena e nomea bispo ao franciscano frei Pedro Galego, confesor do propio pr\u00edncipe Afonso. Inmediatamente in\u00edciase a construci\u00f3n da Catedral.\nCara 1270, o xa rei Afonso X o Sabio crea a Orde militar de Santa Mar\u00eda de Espa\u00f1a, estabelecendo o seu sede principal neste templo, e po\u00f1\u00e9ndoa baixo o patrocinio dunha imaxe medieval, a Virxe do Rosell, antiga patroa de Cartaxena. O rei manda constru\u00edr sobre a primitiva alcazaba musulm\u00e1 o castelo da Concepci\u00f3n, obra que garda moitas similitudes co castelo de Lorca e co que comparte marcas de canteiro. Por\u00e9n, durante o episcopado de Garc\u00eda Mart\u00ednez, o segundo bispo da diocese, este decide, co consentimento do rei Sancho IV e do papa Nicolao IV, trasladar a sede episcopal e o cabido a Murcia pero mantendo o nome da diocese como \"carthaginense\".\nEn 1296 a cidade pasar\u00eda \u00e1 reino de Arag\u00f3n, lexitimada a posesi\u00f3n pola sentenza arbitral de Torrellas, pero o tratado de Elx de 1305 devolver\u00edaa ao reino de Castela.\nDurante o s\u00e9culo XIV o rei Pedro I de Castela emprende a pol\u00edtica de refortificar a cidade co fin de convertela en porto principal da coroa, continuando as obras no castelo da Concepci\u00f3n. A pesar destas obras, o castelo seguiu sen se acabar. Cartaxena conv\u00e9rtese nun importante porto comercial no que se instalan comerciantes de varias naci\u00f3ns, especialmente xenoveses.\nO asasinato do rei Pedro I inicia en Castela a dinast\u00eda dos Trastamara, cuxos reinados se caracterizaron polas continuas concesi\u00f3ns \u00e1 nobreza. Neste sentido, en 1464, o rei Henrique IV de Castela concede a don Pedro Fajardo, marqu\u00e9s dos V\u00e9lez, o se\u00f1or\u00edo da cidade de Cartaxena co seu castelo e os dereitos de xurisdici\u00f3n e cobro de tributos. Esta situaci\u00f3n mantense at\u00e9 tempos dos Reis Cat\u00f3licos. En 1503 a ra\u00ed\u00f1a Isabel ordena a restituci\u00f3n da cidade de Cartaxena con todos os seus dereitos \u00e1 coroa, entregando como compensaci\u00f3n a Pedro Fajardo e Chac\u00f3n o dominio das cidades de V\u00e9lez-Rubio, V\u00e9lez-Blanco e Cuevas del Almanzora.\nA cidade baixo os Habsburgo.\nDurante os s\u00e9culos XVI e XVII a cidade prosegue unha lenta recuperaci\u00f3n demogr\u00e1fica grazas por un lado ao comercio mar\u00edtimo e por outro ao interese da coroa en potenciar o seu porto como base militar. Durante estes s\u00e9culos houbo varios andazos de peste bub\u00f3nica que asolaron a cidade, sendo especialmente grave o de 1648, no que morreron arredor de 14.000 persoas en tres meses.\nO porto de Cartaxena se converteu en principal base militar da pol\u00edtica mediterr\u00e1nea dos reis de Espa\u00f1a en relaci\u00f3n \u00e1s s\u00faas posesi\u00f3ns en Italia e de contenci\u00f3n do poder\u00edo turco e berberisco. En 1509 o seu porto serviu de base da que partiron as tropas do Cardeal Cisneros para a conquista de Or\u00e1n, e en 1516 para a toma de Alxer. Durante o reinado de Carlos I de Espa\u00f1a converteuse en base das galeras reais, feito que fixo que se concentrase unha grande poboaci\u00f3n de galeotes (condenados a remar en galeras) na cidade. Filipe II ordenou fortificar a cidade que estaba desguarnecida ao duque Vespasiano de Gonzaga, o cal realizou unhas obras de moi deficiente factura e aproveitou para se levar numerosas esculturas romanas que apareceron durante as obras. Tam\u00e9n se constru\u00edron por toda a costa numerosas torres vix\u00eda, como a de Santa Elena, para avisar do perigo de ataque dos piratas berberiscos.\n\u00c9 durante o reinado de Filipe II cando Miguel de Cervantes visita varias veces a cidade e lle dedica un co\u00f1ecido poema.\nDurante o s\u00e9culo XVII, o porto de Cartaxena perde importancia debido ao auxe dos portos atl\u00e1nticos, en contacto con Am\u00e9rica. Experim\u00e9ntase unha certa recuperaci\u00f3n durante o reinado de Carlos II, durante o cal o centro da pen\u00ednsula comeza un lento declive en beneficio da periferia.\nA cidade baixo os Borb\u00f3ns.\nCartaxena experimentou unha grande recuperaci\u00f3n co estabelecemento da dinast\u00eda dos Borb\u00f3ns no s\u00e9culo XVIII. Cartaxena conv\u00e9rtese na capital do Departamento Mar\u00edtimo do Mediterr\u00e1neo. Resulta fundamental para a historia da cidade o traslado das Reais Atarazanas desde Barcelona ao Arsenal de Cartaxena, un feito que supuxo unha gran engalaxe na medra demogr\u00e1fica debida \u00e1 gran cantidade de man de obra que se requir\u00eda para a construci\u00f3n naval. Constr\u00faense numerosas obras de car\u00e1cter militar: os castelos de Galeras, San Juli\u00e1n, a Atalaya e dos Moros, unhas novas murallas con tres monumentais portas (hoxe desaparecidas), un grande hospital militar e cuarteis, todas obras de importantes enxe\u00f1eiros militares como Sebasti\u00e1n de Fering\u00e1n ou Mateo Vodopich.\nNo marco das tendencias ilustradas da \u00e9poca, a cidade chegou a dispor dun xard\u00edn bot\u00e1nico, que lamentabelmente foi arrasado durante a guerra da Independencia.\nIdade contempor\u00e1nea.\nNo s\u00e9culo XIX o acontecemento mais importante \u00e9 a revoluci\u00f3n cantonal que comezou o 12 de xullo de 1873, na que a cidade se ergueu contra o goberno central en defensa das teses federalistas. O alzamento de Cartaxena tivo grande relevancia pola importancia militar da cidade, que resistiu at\u00e9 que en xaneiro de 1874 as tropas do xeneral L\u00f3pez Dom\u00ednguez entraron na cidade. Durante o asedio mesmo se cu\u00f1ou moeda. Durante a guerra civil espa\u00f1ola de 1936-1939 Cartaxena foi a \u00fanica base naval que ficou baixo control da Rep\u00fablica, e a \u00faltima cidade en caer en mans dos sublevados, o 31 de marzo de 1939. Actualmente Cartaxena forma parte da comunidade aut\u00f3noma da Rexi\u00f3n de Murcia, e \u00e9 sede da Asemblea Rexional.\nCartaxena na arte.\n\"A clemencia de Escipi\u00f3n\", tam\u00e9n chamada \"A continencia de Escipi\u00f3n\" \u00e9 o relato lendario e mitol\u00f3xico da toma da cidade de Cartago Nova polo xeral romano Escipi\u00f3n \"o Africano\", narrado polos historiadores Polibio e Tito Livio, e que se converteu nun dos temas preferidos da poes\u00eda, a literatura, a escultura e a \u00f3pera de tema hist\u00f3rico do renacemento e o barroco.\nExisten polo menos 19 \u00f3peras que narran a toma de Carthago Nova por Escipi\u00f3n, algunhas de autores tan destacados como H\u00e4ndel, Johann Christian Bach, Baldassare Galuppi , Antonio Caldara, Tomaso Albinoni ou Francesco Cavalli. En pintura destacan os cadros deste asunto de Pinturicchio, Anton van Dyck,Nicolas Poussin e Gianbattista Tiepolo, entre outros."}
{"id": "60951", "revid": "15490", "url": "https://gl.wikipedia.org/wiki?curid=60951", "title": "Mastia", "text": "Mastia ou Massia de Tarse, \u00e9 o nome dunha antiga cidade ib\u00e9rica, da tribo dos Mastienos, pertencente \u00e1 confederaci\u00f3n tartesa, situada no sueste da pen\u00ednsula que tradicionalmente foi asociada \u00e1 cidade de Cartaxena.\nHistoria.\nA primeira descrici\u00f3n da cidade de Mastia aparece na obra intitulada \"Ora Maritima\", do poeta latino \"Rufo Festo Avieno\", do s\u00e9culo IV d.C., a\u00ednda que as s\u00faas fontes son moito m\u00e1is antigas, do s\u00e9culo VI antes de Cristo. A descrici\u00f3n que dela fai Avieno di desta maneira:\nNon hai probas definitivas de que se refira \u00e1 cidade de Cartagena, a\u00ednda que polo contexto e o resto de descrici\u00f3ns de accidentes xeogr\u00e1ficos que anteceden e seguen a estes versos, semella que poida referirse a esta cidade. Tam\u00e9n houbo estudosos que localizaron Mastia nalg\u00fan lugar pr\u00f3ximo a Mazarr\u00f3n. Hai unha referencia a Mastia no tratado entre Roma e Cartago do ano 348 adC, como \"\u039c\u03b1\u03c3\u03c4\u03b9\u03b1 \u03a4\u03b1\u03c1\u03c3\u03b5\u03b9\u03bf\u03bd\" (Mastia dos Tartesios), que marcaba o lindeiro que pod\u00eda atinxir Roma na Pen\u00ednsula Ib\u00e9rica. Por Hecateo de Mileto sabemos que algunhas cidades depend\u00edan ou estaban baixo o \u00e1mbito de influencia de Mastia, as\u00ed menciona:\n- Sixos dos Mastienos. A \u00fanica que con certa seguridade pode identificarse. Tr\u00e1tase de Sexi (a actual Almu\u00f1\u00e9car) A s\u00faa riqueza mineira, pesqueira e agr\u00edcola foi a causa de que o reino de Tartessos a mantivese na s\u00faa \u00e1rea de influencia.\nFundaci\u00f3n de Qart Hadasht.\nA primeira constancia da existencia de Cartaxena ref\u00edrese \u00e1 fundaci\u00f3n arredor do ano 227 adC. da cidade de \"Qart Hadasht\" ('Cidade Nova'), principal colonia cartaxinesa en Iberia, polo xeral cartaxin\u00e9s Asdr\u00fabal o Belo, xenro do xeneral Am\u00edlcar Barca.\nA cultura tartesa estaba xa fortemente desarraigada pola influencia da cultura p\u00fanica, as\u00ed que se sup\u00f3n que Asdr\u00fabal simplemente refundiu e fortificou a cidade sobre a preexistente Mastia tartesa. A escavaci\u00f3n arqueol\u00f3xica do nivel ib\u00e9rico e cartaxin\u00e9s pres\u00e9ntase moi dif\u00edcil en Cartaxena, xa que est\u00e1 solapado pola Carthago Nova romana que se constru\u00edu por riba."}
{"id": "60952", "revid": "29398", "url": "https://gl.wikipedia.org/wiki?curid=60952", "title": "Pablo Cavallero", "text": "Pablo Cavallero (Lomas de Zamora, 13 de abril de 1974) \u00e9 un exfutbolista arxentino. Xogaba como porteiro.\nXogou para varios clubs inclu\u00edndo Club Atl\u00e9tico V\u00e9lez Sarsfield, Uni\u00f3n de Santa Fe, Reial Club Deportiu Espanyol e o Real Club Celta de Vigo, co que ga\u00f1ou o Trofeo Zamora no ano 2003, Levante UD e rematando a s\u00faa carreira deportiva no Club Atl\u00e9tico Pe\u00f1arol\nCavallero xogou na selecci\u00f3n arxentina e participou nas Olimpiadas de 1986 e os mundiais de 1998 e 2002."}
{"id": "60954", "revid": "5863", "url": "https://gl.wikipedia.org/wiki?curid=60954", "title": "OU-536", "text": "A OU-536 \u00e9 unha estrada pertencente \u00e1 rede primaria b\u00e1sica da Xunta de Galicia. Ata xaneiro de 2003 era co\u00f1ecida como C-536, e un\u00eda as localidades de Ourense e A R\u00faa pola Pobra de Trives.\nA Xunta de Galicia iniciou unha redenominaci\u00f3n das s\u00faas estradas en 2002 seguindo a pol\u00edtica de racionalizaci\u00f3n da nomenclatura dos viarios iniciada polo Ministerio de Fomento. Esta nomenclatura nas estradas nacionais non fora alterada desde 1941, e nas autov\u00edas e autoestradas desde 1967.\nO seu inicio est\u00e1 no campus universitario de Ourense e o cabo nas piscinas municipais da Pobra de Trives.\nHistoria.\nA OU-536 foi trazada na d\u00e9cada de 1850 (Real Orde de 12 de decembro de 1852 que ordena a s\u00faa construci\u00f3n), para o que se realizaron numerosas pontes e pasos superiores de arco en cantar\u00eda (moi com\u00fans na \u00e9poca), e aproveitando antigas pontes romanas da V\u00eda Nova, como a ponte do Bibei (A Pobra de Trives) e a ponte da Cigarrosa (Pet\u00edn). Nun principio, a infraestrutura cham\u00e1base \"estrada de Segunda Orde Ponferrada-Ourense\" (como de primeira orde aparece en diversos planos da Xefatura Provincial de Estradas de Ourense, sendo admitida nesta \u00faltima categor\u00eda), e posteriormente, a partir de 1941, foi N-120 (Logro\u00f1o-Vigo, treito Ponferrada-Ourense). Era o acceso centro a Galicia oficialmente ata a d\u00e9cada de 1970 (pois o Plan de Accesos a Galicia de 1970 decidira a construci\u00f3n dun novo acceso central que non contemplaba o trazado entre A R\u00faa e Ourense pola Pobra de Trives), e v\u00eda de comunicaci\u00f3n principal entre A R\u00faa e Ourense ata o ano 1987, cando mudou a nomenclatura, deixando de se-la N-120.\nEn 1987 foi integrada na Rede de Estradas Auton\u00f3micas de Galicia, coa nova denominaci\u00f3n de C-536, e pasou a ser a ruta da actual OU-536 unha ruta secundaria e deficitaria con respecto \u00e1 nova N-120, que discorre a partir de ent\u00f3n polas localidades do sur lugu\u00e9s de Monforte de Lemos e Quiroga.\nObras de acondicionamento.\nEn 1965 e en 1966 foron estabilizados alg\u00fans terrapl\u00e9ns e desprazada a traza do viario debido a afundimento de muros antigos nos concellos de Castro Caldelas e A Pobra de Trives (PK 82, zona co\u00f1ecida como 'curva do espello' sentido Trives); as\u00ed como ampliada a calzada en numerosos puntos (significativa \u00e9 a actuaci\u00f3n no treito Trives-Larouco). Tam\u00e9n se procedeu ao pintado de marcas viarias. A OU-536 (N-120) non foi contemplada polo Plan REDIA de 1967, e non se produciu un acondicionamento do trazado en alzado e en planta ata mediada a d\u00e9cada dos oitenta, no treito que discorre desde Castro Caldelas ata Esgos como N-120 a\u00ednda (daquela est\u00e1base constru\u00edndo a actual N-120 entre Toral de los Vados e O Barco, e o treito entre A R\u00faa e Monforte de Lemos estaba operativo como C-533).\nNo ano 1994 a OU-536 ampli\u00e1base a 3 carr\u00eds (con inclusi\u00f3n de carril bici, posteriormente suprimido) e acondicion\u00e1base xeometricamente ata unha velocidade de proxecto de 80\u00a0km/h no treito que discorre desde Ourense ata A Derrasa. En 1996 finalizaban as obras de acondicionamento xeom\u00e9trico do treito Castro Caldelas-Alto de Cerdeira (realizadas por OTECA S.A.); e en 1997 finalizaban as obras do acondicionamento xeom\u00e9trico do treito Alto de Cerdeira-A Pobra de Trives, executadas por Arias Hermanos S.A.\n\u00c9 unha estrada que ultimamente tivo melloras de seguridade viaria e sinalizaci\u00f3n vertical ata a vila de Xunqueira de Espadanedo desde Ourense. O seu trazado \u00e9 a\u00ednda moi sinuoso en numerosos treitos, como o que discorre desde Xunqueira de Espadanedo ata As Casetas do Rodicio (Maceda)."}
{"id": "60955", "revid": "23204", "url": "https://gl.wikipedia.org/wiki?curid=60955", "title": "Haim Revivo", "text": "Haim Revivo, nado o 22 de febreiro de 1972 en Ashdod, \u00e9 un futbolista israelita, actualmente retirado. Foi un xogador destacado no Celta de Vigo durante a s\u00faa etapa no conxunto celeste.\nTraxectoria.\nHaim xogou no Bnei Yehuda Tel Aviv, Hapoel Tel Aviv e Maccabi Haifa, antes de fichar polo Celta de Vigo. Tam\u00e9n formou parte dos equipos rivais de Turqu\u00eda Fenerbah\u00e7e e Galatasaray da cidade de Istambul.\nOs seus 2 primeiros anos co Fenerbah\u00e7e foron un \u00e9xito, deixando \u00f3 equipo no 2001 como o campi\u00f3n de Turqu\u00eda, pero despois perdeu a atenci\u00f3n dos dirixentes do club logo de que outros xogadores estranxeiros fosen comprados polo equipo. Haim decidiu marchar, algo que causou moita controversia \u00f3 elixir fichar polo equipo rival, o Galatasaray, equipo no que s\u00f3 estivo un ano antes de deixar Turqu\u00eda.\nNa actualidade \u00e9 un satisfactorio home de negocios e un dos donos do club israel\u00ed de f\u00fatbol M.S. Ashdod, equipo da s\u00faa cidade natal e no que se retirou do f\u00fatbol profesional no ano 2004."}
{"id": "60958", "revid": "22570", "url": "https://gl.wikipedia.org/wiki?curid=60958", "title": "OU-636", "text": "A OU-636 \u00e9 unha estrada convencional, sen beirav\u00eda, pertencente \u00e1 Rede Primaria Complementaria de Estradas da Xunta de Galicia. Une as localidades da Pobra de Trives e Freixido de Abaixo (Pet\u00edn).\nDescrici\u00f3n.\n\u00c9 unha estrada cun trazado moi sinuoso que segue o antigo cami\u00f1o romano XVIII do itinerario de Antonino, a V\u00eda Nova (Bracara Augusta-Asturica Augusta). A s\u00faa velocidade de percorrido recomendada \u00e9 de 40\u00a0km/h.\n\u00c9 unha estrada desde a que podemos observar grandes paisaxes, coma os Codos de Larouco e o intricado val do Bibei coa s\u00faa falla hom\u00f3nima e a formaci\u00f3n xeol\u00f3xica do ollo de sapo. A sa\u00edda do concello da Pobra de Trives real\u00edzase a trav\u00e9s da Ponte do Bibei, unha das poucas pontes romanas abertas \u00e1 circulaci\u00f3n en Espa\u00f1a. \u00c9 unha ponte de arco de tres luces, realizado con cantar\u00eda no ano 71, na \u00e9poca do emperador hispalense Traxano.\nAo longo da estrada podemos ver m\u00e9todos de protecci\u00f3n xa escasos noutras estradas desta categor\u00eda como antepeitos de cantar\u00eda unidos por morteiro. Moitos muros de contenci\u00f3n e obras de f\u00e1brica da estrada est\u00e1n feitos de cantar\u00eda desde a d\u00e9cada de 1870, cando se constru\u00edu a estrada de primeira orde Ponferrada-Ourense, e existen numerosos pasos estreitos con curvas con radios menores c\u00f3s est\u00e1ndares de construci\u00f3n actual de estradas.\n\u00c9 a \u00fanica v\u00eda de comunicaci\u00f3n da comarca de Terra de Trives co principal n\u00facleo administrativo, O Barco de Valdeorras e co resto de Espa\u00f1a. Ata 1987 discorr\u00eda a N-120 (Logro\u00f1o-Vigo) por este retorto trazado. A pos\u00edbel construci\u00f3n da autov\u00eda do Acceso Centro a Galicia, a A-76 evitar\u00eda a circulaci\u00f3n por ela.\nTraballos de mellora.\nEn 130 anos de v\u00eda aberta \u00e1 circulaci\u00f3n s\u00f3 se procedeu na d\u00e9cada de 1960 a eliminar unhas curvas na baixada desde Trives ata a depresi\u00f3n do r\u00edo Bibei, \u00e1 estabilizaci\u00f3n de noiros e \u00e1 ocupaci\u00f3n de terreos lindantes para variar a traza lixeiramente; e \u00e1 ampliaci\u00f3n da estrada para permitir a dobre circulaci\u00f3n instant\u00e1nea (ag\u00e1s nos pasos de abas de monta\u00f1a e na Ponte Bibei). Desde que a estrada depende da Xunta de Galicia s\u00f3 se procedeu nunha ocasi\u00f3n ao seu asfaltado integral desde Larouco ata Trives e desde Larouco a Freixido. En 2006 foi aplicada unha nova capa de rodaxe formada por coada bituminosa (\"slurry\") nos seus primeiros 5\u00a0km. A sinalizaci\u00f3n vertical \u00e9 a m\u00ednima necesaria, e non ten sinalizaci\u00f3n quilom\u00e9trica de lugares na maior parte do seu trazado.\nA Conseller\u00eda de Pol\u00edtica Territorial elaborou un proxecto de acondicionamento xeom\u00e9trico en planta e en alzado da estrada na d\u00e9cada de 1980; pero nunca foi levado a cabo arg\u00fc\u00edndo escasa intensidade media diaria de veh\u00edculos (IMD) na estrada.\nActualidade.\nO Ministerio de Fomento xa anunciou que a autov\u00eda A-76 non discorrer\u00eda polo contorno da Pobra de Trives. \u00c9 por iso que a Conseller\u00eda de Pol\u00edtica Territorial da Xunta de Galicia anunciou a construci\u00f3n dun enlace entre a estrada OU-536 (Ourense - A Pobra de Trives) e a estrada N-120 (Logro\u00f1o - Vigo) no contorno do enclave de Montefurado (Lugo). Este anuncio apareceu publicado no DOG en abril do ano 2008, uns meses antes de que se publicase o Estudo Informativo da A-76, a cargo da Demarcaci\u00f3n de Estradas do Estado en Galicia."}
{"id": "60959", "revid": "23204", "url": "https://gl.wikipedia.org/wiki?curid=60959", "title": "Todo sobre mi madre", "text": "Todo sobre mi madre \u00e9 un filme espa\u00f1ol dirixido por Pedro Almod\u00f3var no ano 1999. Cecilia Roth, Marisa Paredes, Candela Pe\u00f1a, Pen\u00e9lope Cruz e Antonia San Juan encabezan o elenco da cinta.\nTr\u00e1tase dun dos grandes \u00e9xitos da carreira de Pedro Almod\u00f3var, que conseguiu excelentes cr\u00edticas e numerosos premios, entre eles o \u00d3scar \u00f3 mellor filme en lingua non inglesa e tam\u00e9n o Goya.\nSinopse.\nManuela (Cecilia Roth) \u00e9 unha nai que se dedicou totalmente \u00f3 seu fillo Esteban (Eloy Azor\u00edn) e que traballa como enfermeira nun hospital en Madrid.\nO seu fillo escribe un gui\u00f3n chamado \"Todo sobre a mi\u00f1a nai\" e neste reflicte a s\u00faa inquietude polo seu pai, a quen non co\u00f1ece. O mesmo d\u00eda do aniversario do fillo van ver unha obra de teatro e \u00f3 terminar a obra, el vai en busca dun aut\u00f3grafo da actriz Huma Rojo (Marisa Paredes), e no intento perde a vida accidentalmente. Manuela mant\u00e9n a s\u00faa compostura na cl\u00ednica de transplantes ante os pacientes e, posteriormente, constr\u00fae un muro edificado polas feridas que lle deixa a perda de Esteban, o seu fillo.\nManuela parte cara a Barcelona para buscar o pai de Esteban e revelarlle que cando ela partiu tempo atr\u00e1s foi cun fillo deles dous. Pero a procura non ser\u00e1 f\u00e1cil e mentres o busca, Manuela recup\u00e9rase no mundo feminino.\nAs mulleres do filme amosan a s\u00faa capacidade de actuar, finxir, mentir, transformarse, improvisar e, como non, capacidade de fuxir de todo, cando en realidade dentro do ser humano non hai nada. Agrado fai mercadotecnia do seu corpo para venderse como mercanc\u00eda no campo; Huma Rojo eng\u00e1nase a si mesma esperanz\u00e1ndose en confiar cegamente nunha relaci\u00f3n de amor-odio con Nina Cruz (Candela Pe\u00f1a), que vaporiza a realidade que a rodea con autoestradas de hero\u00edna que a conducen a un inferno sen sa\u00edda.\nFinalmente, Lola (Tony Cant\u00f3), volve xunto \u00f3 que vai ser o seu novo fillo, Esteban, con Huma e Nina."}
{"id": "60961", "revid": "7596", "url": "https://gl.wikipedia.org/wiki?curid=60961", "title": "Nova \u00c1msterdan", "text": "Nova \u00c1msterdan ou Nova Amsterdam (en ingl\u00e9s \"New Amsterdam\"; en neerland\u00e9s: \"Nieuw-Amsterdam\") era o nome dun asentamento fortificado neerland\u00e9s do s\u00e9culo XVII parte da colonia dos Novos Pa\u00edses Baixos de Norteam\u00e9rica, e que despois se converter\u00eda na cidade de Nova York.\nFundado en 1625 pola Compa\u00f1\u00eda Holandesa das Indias Occidentais, a cidade situ\u00e1base na punta sur da illa de Manhattan, lugar estrat\u00e9xico e defendible para o acceso fluvial do comercio de peles no val do r\u00edo Hudson.\nConverteuse no maior asentamento holand\u00e9s de Am\u00e9rica do Norte e permaneceu en mans dos Pa\u00edses Baixos ata 1664, en que pasou a pertencer a Inglaterra. Os holandeses recuper\u00e1rono brevemente en 1673, e volv\u00e9rono a ceder a Inglaterra en 1674 polos termos do tratado de Westminster.\nHistoria.\nOs primeiros asentamentos.\nGiovanni da Verrazano \u00e9 o primeiro europeo que descobre o sitio da futura Nova \u00c1msterdan/Nova York desde 1524. Este navegante italiano foi armado polo rei de Francia Francisco I da casa Valois-Angoul\u00eame. El d\u00e1 o nome de Nova Angulema \u00e1 ba\u00eda formada polo delta do r\u00edo Hudson.\nBuscando un paso mar\u00edtimo cara a Asia polo Noroeste, o explorador ingl\u00e9s Henry Hudson visita a ba\u00eda de Nova York en 1609 e remonta o Hudson, que, ata mediados do s\u00e9culo XVII, ti\u00f1a o nome neerland\u00e9s de \"Noort Rivier\" (r\u00edo do Norte). \u00c1 s\u00faa volta, comenta o gran potencial do lugar, particularmente polos castores cuxa pel constitu\u00eda unha mercanc\u00eda moi apreciada, particularmente para producir chapeus impermeables. En 1614, Adriaen Block permanece no lugar durante m\u00e1is dun ano.\nDurante os quince primeiros anos, a illa de Manhattan \u00e9 pouco utilizada polos colonos dos Novos Pa\u00edses Baixos (Nova B\u00e9lxica, Nova Holanda). Os exploradores prefiren penetrarse nos bosques, abundantes en caza, onde practican o troco de produtos europeos baratos por peles tra\u00eddas polos cazadores indios. Unha das moedas de intercambio utilizada eran os \"wampum\", sorte de cintos adornados de cunchas (perforadas e redondeadas), moi apreciadas polos nativos. Estes cintos fac\u00edanos as tribos que viv\u00edan preto da beira, e os europeos abastec\u00edan \u00e1s que non pod\u00edan producilo nas terras do interior. Ao dispor de ferramentas de metal, os neerlandeses l\u00e1nzanse \u00e1 produci\u00f3n destes artigos na illa de Long Island. Con todo a oferta excede rapidamente a demanda, e este mercado foise a abaixo.\nEn 1624, as primeiras familias de colonos, chamadas para administrar os postos de comercio, son enviadas na s\u00faa maior\u00eda r\u00edo arriba ao val de Hudson. Mentres tanto, na illa de Manhattan, at\u00f3panse unhas plantaci\u00f3ns e un pouco de gander\u00eda.\nO forte (1625).\nEn 1625, baixo a ameaza crecente dun ataque proveniente doutras potencias coloniais, os dirixentes da Compa\u00f1\u00eda Holandesa das Indias Occidentais decidiron protexer a desembocadura do r\u00edo Hudson, e reagrupar as actividades dos postos comerciais nun recinto fortificado. Desde 1620, hai pegadas dunha carta do arquitecto ingl\u00e9s Inigo Jones, probablemente contratado pola compa\u00f1\u00eda, que recomendaba constru\u00edr unha obra en albaneler\u00eda, segundo un plano en forma de estrela tradicionalmente utilizado naquela \u00e9poca.\nO director da compa\u00f1\u00eda, Willem Verhulst, e o enxe\u00f1eiro Cryn Fredericks escolleron un sitio apropiado ao sur da illa, o lugar actual dun edificio das aduanas americanas (Alexander Hamilton U.S. Custom House), preto de Battery Park.\n1626-1673.\nWillem Verhulst era un director impopular, que trataba aos colonos como simples empregados e non administraba correctamente as finanzas da colonia. En 1626, \u00e9 substitu\u00eddo por Pierre Minuit. Este \u00faltimo procede \u00e1 importaci\u00f3n dos primeiros escravos africanos a Nova \u00c1msterdan; a primeira arribada conta con once escravos.\nMinuit tam\u00e9n negocia a compra da illa de Manhattan aos indios lenape, por 60 flor\u00edns de mercanc\u00edas. Este acto f\u00edxose lendario (Nova York foi comprado aos indios por 24 d\u00f3lares), a\u00ednda que agora sabemos que os lenape non co\u00f1ec\u00edan concepto de propiedade territorial permanente (eran n\u00f3mades), o que dimin\u00fae o alcance do xesto.\nNo momento da construci\u00f3n do forte, a guerra entre mohawk e mohicanos forza \u00e1 compa\u00f1\u00eda a precipitar o desprazamento dos colonos dentro de Forte Amsterdam. A urxencia e a falta de medios (a compa\u00f1\u00eda era deficitaria), carrexan unha revisi\u00f3n a baixa dos planos iniciais de fortificaci\u00f3n. Conf\u00f3rmanse cun simple fort\u00edn rodeado dunha estacada de madeira. Un serradoiro estivo instalado na illa que se chama actualmente Governors Island. A colonia conta ent\u00f3n con 270 habitantes, nenos inclu\u00eddos. En 1992, atopouse nos arquivos da biblioteca nacional austr\u00edaca, unha acuarela representando a colonia de Nova \u00c1msterdan a mediados do s\u00e9culo XVII.\nO 20 de abril de 1657, Nova Amsterdam outorga a liberdade de culto aos xudeus. Os vinte e tres primeiros sefard\u00eds de antigas posesi\u00f3ns neerlandesas do Brasil chegan a Nova Amsterdam desde 1624. En 1658 \u00e9 fundada a colonia de \"Nieuw Haarlem\".\nDurante a segunda guerra Anglo-Neerlandesa, que op\u00f3n Inglaterra \u00e1s Provincias Unidas, os Novos Pa\u00edses Baixos son conquistados polos ingleses. O director xeral Peter Stuyvesant entrega Nova \u00c1msterdan o 24 de setembro de 1664. A colonia \u00e9 rebautizada Nova York, en honra do duque de York, irm\u00e1n do rei Carlos II de Inglaterra.\nEn 1667 os neerlandeses renuncian \u00e1s s\u00faas reivindicaci\u00f3ns sobre esta porci\u00f3n do territorio americano, \u00e1 firma do Tratado de Breda, e obte\u00f1en a cambio a soberan\u00eda sobre Suriname. Con todo, no momento doutra guerra que op\u00f3n a ingleses e neerlandeses, estes \u00faltimos recuperan brevemente a colonia en 1673 (rebautizada Nova Orange), ata que os ingleses recup\u00e9rena co tratado de Westminster, o 19 de febreiro de 1674.\nA herdanza e o reco\u00f1ecemento.\nDa ocupaci\u00f3n neerlandesa, quedan hoxe un grupo de nomes de lugares neoiorquinos, tales como Coney Island (\"Konijnen Eiland\"), Brooklyn (\"Breukelen\"), Harlem (\"Nieuw Haarlem\"), Flushing (\"Vlissingen\") e Staten Island (\"Staaten Eylandt\").\nO 20 de maio de 1924, con ocasi\u00f3n do tricentenario da fundaci\u00f3n de Nova York, un monumento conmemorativo foi erixido en honra dos colonos val\u00f3ns, en Battery Park, no extremo meridional de Manhattan. Unha moeda de prata de 50 centavos, as\u00ed como selos de correos de 1, 2 e 5 centavos emit\u00edronse para conmemorar a chegada dos colonos val\u00f3ns e flamengos."}
{"id": "60962", "revid": "5863", "url": "https://gl.wikipedia.org/wiki?curid=60962", "title": "Nova Amsterdam", "text": ""}
{"id": "60965", "revid": "72012", "url": "https://gl.wikipedia.org/wiki?curid=60965", "title": "Kiko Veneno", "text": "Jos\u00e9 Mar\u00eda L\u00f3pez Sanfeliu, nado en Figueres, Xirona, o 3 de abril de 1952, m\u00e1is co\u00f1ecido como Kiko Veneno, \u00e9 un m\u00fasico espa\u00f1ol.\nTraxectoria.\nFillo de militar e ama de casa, naceu en Figueres, creceu en C\u00e1diz e reside desde hai moitos anos en Sevilla. Estudou Filosof\u00eda e Letras e viaxou por Europa e os Estados Unidos, onde asistiu a concertos de artistas que o influ\u00edron, como Frank Zappa ou Bob Dylan, pero, curiosamente, tam\u00e9n al\u00ed descubriu (ou redescubriu) o flamenco. En 1975, nun encontro que cambiar\u00e1 a s\u00faa vida, co\u00f1eceu os irm\u00e1ns Rafael e Raimundo Amador, cos que formou o grupo Veneno. En 1977 publicaron un disco titulado co nome do grupo e producido por Ricardo Pach\u00f3n. A\u00ednda que non tivo gran repercusi\u00f3n no seu momento, est\u00e1 considerado na actualidade un disco fundamental da m\u00fasica espa\u00f1ola.\nEn 1979 colaborou no disco \"La leyenda del tiempo\", de Camar\u00f3n de la Isla. As achegas dos mozos Veneno no resultado final deste disco foi importante e vital. Eran momentos de cambio. Paco de Luc\u00eda percorr\u00eda o mundo en solitario, e Camar\u00f3n fichara a Tomatito, moi novo e ata ese momento desco\u00f1ecido. Ricardo Pach\u00f3n comezou a darlle voltas \u00f3 asunto e Kiko d\u00edxolle: \"Por que non collemos estrofas de Lorca, a\u00ednda que sexan de diferentes poemas, e lle damos \u00e1 s\u00faa poes\u00eda a m\u00fasica flamenca que est\u00e1 pedindo a gritos?\". E as\u00ed emp\u00e9zase a traballar. Kiko foi reco\u00f1ecido sobre todo por ser o autor de \"Volando voy\", a\u00ednda que tam\u00e9n participou noutros temas do disco: \"Mi ni\u00f1a se fue a la mar\" (letra de Garc\u00eda Lorca e m\u00fasica de R. Pach\u00f3n e Kiko Veneno), \"Viejo Mundo\" (letra de Omar Kayan e m\u00fasica de Kiko Veneno) e \"Homenaje a Federico\" (letra de Garc\u00eda Lorca e m\u00fasica de R. Pach\u00f3n e Kiko Veneno). \nEn 1982 publicou o seu primeiro \u00e1lbum en solitario, \"Ser\u00e9 mec\u00e1nico por ti\", producido por Jos\u00e9 Luis de Carlos, tralo que seguir\u00edan outros, sen obter gran repercusi\u00f3n comercial. Durante os 80 fixo canci\u00f3ns para Martirio, \u00e1 que tam\u00e9n lle produciu o seu primeiro disco, e realizou varias colaboraci\u00f3ns co programa de televisi\u00f3n \"La Bola de Cristal\" como compositor e cantante. As\u00ed e todo, non conseguira vivir profesionalmente da m\u00fasica e compaxinaba os seus labores art\u00edsticos cun posto de programador cultural na Deputaci\u00f3n Provincial de Sevilla.\nEn 1992 asinou un contrato coa discogr\u00e1fica BMG-Ariola e comezou unha nova etapa na s\u00faa carreira, quizais a de maior \u00e9xito comercial, coa publicaci\u00f3n dos \u00e1lbums \"\u00c9chate un cantecito\" (1992) e \"Est\u00e1 muy bien eso del cari\u00f1o\" (1995), ambos producidos por Joe Dworniak. O primeiro deles, co apoio decisivo de Santiago Auser\u00f3n, sacou a Kiko Veneno do malditismo grazas a canci\u00f3ns como \"Echo de menos\", \"Lobo L\u00f3pez\", \"Joselito\" ou \"En un Mercedes blanco\", que se converteron en \u00e9xitos e lle permitiron dedicarse en exclusiva \u00e1 m\u00fasica. Para presentar este disco, realizou a xira \"Kiko Veneno y Juan Perro vienen dando el cante\", onde tam\u00e9n participan, entre outros, Raimundo Amador e Luis Auser\u00f3n. En canto \u00f3 disco \"Est\u00e1 muy bien eso del cari\u00f1o\", de 1995, destaca o dese\u00f1o da cuberta, realizado por Javier Mariscal, e a presenza da guitarra flamenca de Raimundo Amador, que, xunto coa produci\u00f3n de Dworniak, confire \u00f3 disco un son totalmente \u00fanico. Temas destacables son \"Viento de poniente\", \"Memphis blues\", \"Casa cuartel\" ou \"Lince Ram\u00f3n\".\nEn 1992 Kiko apadri\u00f1ou o nacemento dun grupo que se \u00eda chamar M\u00e1rtires del Comp\u00e1s, formado por Chico Oca\u00f1a, Ra\u00fal Rodr\u00edguez e Jos\u00e9 Caraoscura. Desacordos entre Oca\u00f1a e Kiko provocaron, por\u00e9n, que o grupo se separase en dous: Oca\u00f1a apropiouse do nome do grupo e continuou en solitario, e Ra\u00fal Rodr\u00edguez e Jos\u00e9 Caraoscura (con Kiko na sombra) formaron Caraoscura. Estes publicaron un disco en 1995 titulado \"\u00bfQu\u00e9 es lo que quieres de m\u00ed?\".\nEn 1999 visitou Arxentina para dar unha serie de tres concertos en \"La Trastienda\", cun singular \u00e9xito de cr\u00edtica e de p\u00fablico. Malia todo, a compa\u00f1\u00eda para a que traballaba non satisfac\u00eda o artista, que pediu inutilmente que a s\u00faa m\u00fasica se editase tam\u00e9n noutros pa\u00edses da zona e de Europa. Tras outros tres discos de longa duraci\u00f3n, Kiko precipitou o final do seu contrato con Ariola (afirmar\u00eda m\u00e1is tarde que o pouco apoio da compa\u00f1\u00eda foi o que impediu que fixese m\u00e1is \u00e1lbums da calidade de \"\u00c9chate un cantecito\" e \"Est\u00e1 muy bien eso del cari\u00f1o\") e decidiu que a partir dese momento t\u00f3dolos seus discos ser\u00edan editados e comercializados por el mesmo, tanto por medio da distribuci\u00f3n tradicional, como aproveitando as oportunidades que ofrece internet, a trav\u00e9s do seu selo, ELEM\u00daSICA. O primeiro disco deste proxecto musical e empresarial foi \"Gira mundial\", gravado xunto a Pepe Begines (de No Me Pises Que Llevo Chanclas). Despois realizou a produci\u00f3n, xunto con Charlie Cepeda -produtor de Las Ni\u00f1as e m\u00fasico habitual de Kiko-, do primeiro disco en solitario de Pepe Begines: \"Mi propia pel\u00edcula\".\nEn setembro de 2005 publicou \"El hombre invisible\" despois de case dous anos de proceso. Pouco a pouco, foron creando o que Kiko ti\u00f1a na cabeza: primeiro remataron de remendar as maquetas, gravando un pouco, cambiando cada d\u00eda outro tanto (vantaxes ou loucuras de traballar no seu propio estudio); despois Charlie Cepeda empezou a elixir, a darlle unha direcci\u00f3n m\u00e1is precisa \u00f3 conxunto; e por \u00faltimo gravouse, cunha minuciosidade inqueda, ata que se foi enxergando o que levaba tanto busc\u00e1ndose. Destaca a participaci\u00f3n e a achega de Jackson Browne en \"Hoy no\", canci\u00f3n homenaxe a Lennon e \u00f3 pacifismo; a de Jorge Drexler en \"Inspiraci\u00f3n\", plegaria en busca de beleza; e a guitarra de Raimundo Amador en \"Satisfacci\u00f3n\".\nEn 2006 formou xunto con Los Delinq\u00fcentes, Tomasito e Muchachito Bombo Infierno o grupo G5. O seu primeiro disco foi fac\u00e9ndose en sesi\u00f3ns dispersas pero concentradas. As canci\u00f3ns foron fillas de todos, foron concibidas sobre a marcha e sa\u00edron soas. \"Tucaratupapi\", cont\u00e9n o sinxelo \"40 forajidos\". Tam\u00e9n cabe destacar \"Calla\", a achega m\u00e1is clara de Kiko a este disco.\nA finais do 2007 Kiko comezou un pequeno periplo internacional de concertos. Foi primeiro a M\u00e9xico, onde \u00e1s veces coincidiu con Los Delinq\u00fcentes. Al\u00ed tocou en Guadalaxara, en Le\u00f3n e en M\u00e9xico DF. Despois viaxou a California, onde o seu amigo Jackson Browne lle brindou a oprotunidade de compartiren escenario. Tocaron xuntos en Santa B\u00e1rbara, no Lobero Theatre, e no Temple Bar.\nEn decembro, o seu grupo La Banda del Retumbe trasladouse ata Vilnius (Lituania) e o ano 2007 inici\u00e1rono en Nova York, onde Kiko tocou no m\u00edtico The Knitting Factory, grazas \u00f3 seu colega Jonathan Richman, que o invitou a compartir o seu espect\u00e1culo."}
{"id": "60966", "revid": "23204", "url": "https://gl.wikipedia.org/wiki?curid=60966", "title": "Hable con ella", "text": "Hable con ella \u00e9 unha pel\u00edcula espa\u00f1ola dirixida e escrita por Pedro Almod\u00f3var no ano 2002. Est\u00e1 protagonizada por Leonor Watling, Javier C\u00e1mara, Rosario Flores, Geraldine Chaplin e Dar\u00edo Grandinetti entre outros.\nGa\u00f1ou o premio Oscar \u00f3 mellor gui\u00f3n orixinal en 2002 e o Globo de Ouro \u00e1 mellor pel\u00edcula en lingua non inglesa en 2003.\nEntre os temas da pel\u00edcula incl\u00faense a dificultade de comunicaci\u00f3n entre os sexos, a soidade e intimidade, segredos e infidelidades e a persistencia do amor trala perda.\nSinopse.\nOs cami\u00f1os de Benigno (Javier C\u00e1mara) e Marco (Dar\u00edo Grandinetti) cr\u00fazanse cando ambos acoden \u00e1 mesma actuaci\u00f3n de baile, pero finalmente coinciden de novo na cl\u00ednica privada onde Benigno traballa. Al\u00ed est\u00e1 a enfermeira de Alicia (Leonor Watling), unha fermosa estudante de danza que permanece en coma e coa que Benigno comeza a obsesionarse. Marco est\u00e1 na cl\u00ednica para visitar \u00e1 s\u00faa moza Lydia (Rosario Flores), unha famosa matadora, tam\u00e9n en coma despois de ser collida por un touro.\nMentres as vidas de Marco e Benigno xiran arredor das das d\u00faas mulleres, a historia cont\u00e9n flashbacks que contan as vidas das catro persoas centr\u00e1ndose nas s\u00faas relaci\u00f3ns.\nMarco deixa a Lydia cando a s\u00faa anterior parella lle informa de que eles volveran a estar xuntos un mes antes de que ela sufrise o accidente. Decide marchar de Espa\u00f1a cara a Xordania, co obxectivo de escribir unha gu\u00eda tur\u00edstica. Estando al\u00ed descobre nun xornal a morte de Lydia.\nMentres, Benigno \u00e9 acusado de violar a Alicia, da que cre estar namorado - a\u00ednda que non se revela se \u00e9 realmente culpable - est\u00e1 fortemente implicado e \u00e9 enviado a prisi\u00f3n. Pouco despois inxire unha gran cantidade de pastillas para intentar quedar el tam\u00e9n en coma e as\u00ed poder reunirse novamente con Alicia. Por\u00e9n, o exceso de pastillas acaba coa vida de Benigno.\nIronicamente, Alicia esperta pouco antes do nacemento do fillo froito da violaci\u00f3n. Cando o beb\u00e9 acaba de nacer, Alicia comeza coa rehabilitaci\u00f3n para poder volver a cami\u00f1ar. A pel\u00edcula remata con Marco, sentando diante de Alicia, xir\u00e1ndose e sorr\u00edndolle, e logo volv\u00e9ndose cara a diante."}
{"id": "60967", "revid": "98629", "url": "https://gl.wikipedia.org/wiki?curid=60967", "title": "La bola de cristal", "text": "La bola de cristal foi un programa de Televisi\u00f3n Espa\u00f1ola emitido nos 80. Estaba dirixido por Lolo Rico. A primeira emisi\u00f3n foi o s\u00e1bado 6 de outubro de 1984, emit\u00edndose o \u00faltimo programa en 1988. Contaba con varias secci\u00f3ns orientadas a diversas franxas de idade. Recibiu dous premios \u00abTP de Ouro\u00bb \u00f3 mellor programa infantil nos anos 1985 e 1987.\nCabe destacar o continuo reco\u00f1ecemento de diferentes sectores da sociedade cara este programa que se sa\u00eda da norma marcada polos programas infant\u00eds da \u00e9poca e outros m\u00e1is actuais, e que apostaba por tratar os nenos como persoas adultas. \"La Bola de Cristal\" reflect\u00eda o cambio sociopol\u00edtico que supuxo a transici\u00f3n en Espa\u00f1a e a explosi\u00f3n cultural e musical co\u00f1ecida como a movida madrile\u00f1a.\nSecci\u00f3ns.\nO programa estaba dividido en catro secci\u00f3ns diferentes, ben diferenciadas, e cada unha delas estaba dirixida a un p\u00fablico de diferente idade, que comprend\u00eda desde os m\u00e1is nenos \u00f3s xa case adultos.\nPrimeira secci\u00f3n.\nPara os m\u00e1is pequenos, e conducida por Isabel Bauz\u00e1 e Gerardo Amechazurra, a primeira parte protagoniz\u00e1bana \u00abLos electroduendes\u00bb: \"Bruja Aver\u00eda\", \"Bruja Truca\", \"Hada V\u00eddeo\", \"Maese C\u00e1mara\" e \"Maese Sonoro\". As voces destes bonecos foron, respectivamente, as dos actores de voz Matilde Conesa, Laura Palacios, Alicia Sa\u00ednz de la Maza, Luis P\u00e9rezagua e \u00c1ngel Egido.\nEstes eran os duendes da electr\u00f3nica, e cada un ti\u00f1a unha personalidade e unhas capacidades \u00fanicas das que s\u00f3 se fixo uso nos primeiros meses do programa e logo rara vez. Por exemplo, Maese Sonoro ti\u00f1a a capacidade de o\u00edlo todo e producir sons, a Fada Video pod\u00eda visionar e proxectar calquera imaxe que quixese, a Bruja Truca era unha namorada do cine e co\u00f1ec\u00edao todo sobre o mesmo etc. En cambio, a Bruja Aver\u00eda ti\u00f1a o poder de facer estoupar cousas, inclu\u00eddo os demais electroduendes.\nM\u00e1is tarde, \u00f3 elenco de personaxes uniuse outro chamado El Hombre de las Nieves ou Amperio Fel\u00f3n, que adoitaba acompa\u00f1ar \u00e1 Bruja Aver\u00eda nos seus trucos. Ademais, \u00f3 terminar o programa adoitaban aparecer t\u00f3dolos electroduendes xuntos cantando unha canci\u00f3n propia en diferentes videoclips creados para a ocasi\u00f3n.\nSe ben nos primeiros meses do programa, en 1984, o formato do mesmo era algo diferente, presentado inicialmente por Isabel Bauz\u00e1, e acompa\u00f1ada polos Electroduendes (aparecendo a trav\u00e9s do televisor ou unha bola de cristal e provocando desgrazas \u00f3s presentadores), pronto acabou prescindindo desta protagonista de carne e \u00f3so e o programa quedou s\u00f3 coas marionetas.\n\u00d3 longo da s\u00faa vida de emisi\u00f3n, os Electroduendes pasaron de protagonizar aventuras infant\u00eds a ser aut\u00e9nticos art\u00edfices das m\u00e1is variopintas cr\u00edticas contra o goberno, o capitalismo, a guerra, o terrorismo etc... grazas \u00f3 guionista Santiago Alba Rico. O programa converteuse nunha cr\u00edtica social do seu tempo que non gustaba a todo o mundo, e moitos cr\u00edticos (xornalistas sobre todo) pu\u00f1an en cuesti\u00f3n se realmente era un programa dirixido \u00f3 publico infantil, adolescente ou adulto.\nCoa chegada de Pilar Mir\u00f3 como directora de RTVE en 1987, houbo que parar moitas desas cosas. Meteu presi\u00f3n para que se deixase de criticar a Felipe Gonz\u00e1lez (presidente do goberno espa\u00f1ol naquela \u00e9poca), a Ronald Reagan (presidente dos Estados Unidos de Am\u00e9rica entre 1980 e 1989) ou a Margaret Thatcher (primeira ministra do Reino Unido entre 1979 e 1990) o que provocaba certo malestar \u00e1 directora do programa, Lolo Rico, e \u00f3s seus guionistas, que se ben, durante todos eses anos tiveran toda a liberdade que quixeron para falar e tratar os temas que lles parecesen, agora v\u00edanse cunha soga no pescozo e atados de p\u00e9s e mans para poderen falar e criticar en liberdade e \u00f3 seu modo o que quixeran e, por tanto, con ganas de seguir co programa.\nForon todas estas restrici\u00f3ns as que provocaron que esta secci\u00f3n chegase \u00f3 seu fin a finais de 1987 e que posteriormente, La Bola de Cristal deixase de emitirse en 1988, substitu\u00eddo por un programa novo de corte m\u00e1is infantil chamado \"Caj\u00f3n Desastre\" e conducido por Miriam D\u00edaz Aroca.\nOs Electroduendes ti\u00f1an certa forma de falar en rima bastante orixinal, e acostumaban utilizar expresi\u00f3ns, frases e formas nunca antes o\u00eddas. Un exemplo das mesmas poder\u00eda ser: -\"Viva el mal, viva el capital\" (frase insignia da Bruja Aver\u00eda), -\"Soy Aver\u00eda y aspiro a una alcald\u00eda\"-, \"Mea pilas\" -\"Lo m\u00edo es... \u00a1El cine!\" (frase insignia da Bruja Truca), -\"Me importa un voltio\".\nSegunda secci\u00f3n.\nDirixido a un publico adolescente, \u00abEl librovisor\u00bb era un programa conducido por Olvido Gara, co\u00f1ecida como \u00abAlaska\u00bb e creado a partir dos gui\u00f3ns de Carlo Frabetti e Carlos Fern\u00e1ndez L\u00edria.\n\u00d3 igual que pasaba coa secci\u00f3n dos Electroduendes, \u00f3 principio da emisi\u00f3n, Alaska estaba acompa\u00f1ada do Detective Mantequilla, encarnado por Miguel \u00c1ngel Valero, famoso polo seu papel de Pira\u00f1a na serie \"Verano Azul\". \u00d3 longo do mesmo, o fin principal era que Alaska contase algunha historia da antiga Grecia, a era Romana, a Idade Media etc. mentres o Detective Mantequilla resolv\u00eda alg\u00fan caso que gardase certa relaci\u00f3n ou ningunha co tema que se trataba.\nM\u00e1is tarde sum\u00e1ronse \u00f3 elenco de personaxes Pedro Reyes e Pablo Carbonell, que naquela \u00e9poca eran un d\u00fao humor\u00edstico, e que ti\u00f1an por misi\u00f3n interpretar as historias que contaba Alaska cun modo de ver un pouco disparatado e bastante persoal. Desta maneira na seguinte tempada prescindiuse do Detective Mantequilla, facendo que Pedro Reyes e Pablo Carbonell fosen fixos nesta secci\u00f3n xunto a Alaska ata o final da emisi\u00f3n en 1988.\nA rodaxe con estas personaxes moitas veces foi unha aut\u00e9ntica loucura, pois adoitaban esquecer os gui\u00f3ns, improvisaban moito e Alaska \u00e1s veces chegaba a perder a paciencia. A\u00ednda as\u00ed, o resultado final era satisfactorio e a secci\u00f3n acababa funcionando sen problemas.\n\u00d3 finalizar esta parte do programa, acostumaban p\u00f3r un videoclip protagonizado por Alaska, Santiago Auser\u00f3n, Loquillo ou Kiko Veneno.\nTerceira secci\u00f3n.\nChamada \u00abLa banda magn\u00e9tica\u00bb, emit\u00edase a serie infantil \u00abLa Pandilla\u00bb, que trataba das aventuras e desventuras de Alfalfa e o seu grupo de amigos no barrio t\u00edpico estadounidense dos anos 50. M\u00e1is tarde, esta serie substitu\u00eduse pola de \"The Monsters\", e posteriormente pola s\u00faa versi\u00f3n moderna.\nTam\u00e9n nesta secci\u00f3n rep\u00faxose a exitosa \"Bewitched\". Moitas veces os cap\u00edtulos eran introducidos por Alaska.\nDespois do episodio proxect\u00e1base un \u00abMonogr\u00e1fico\u00bb que trataba sobre a vida de antigos artistas do mundo do cine, como Charlie Chaplin, Romy Schneider etc.\nA cuarta parte.\nEra a cuarta secci\u00f3n do programa, se ben parece que se preferiu deixar como programa \u00e1 parte porque pod\u00eda pensarse que non era apropiado para o p\u00fablico infantil.\nEsta secci\u00f3n comezaba con \u00abLa entrevista del patito\u00bb onde a propia directora do programa, Lolo Rico, fac\u00eda entrevistas a personaxes actuais daquela \u00e9poca, tales como Fernando Savater ou Pedro J. Ram\u00edrez, ou simplemente fac\u00eda mon\u00f3logos cr\u00edticos sobre outros temas como a publicidade, a moda etc.\nLogo comezaba \u00abEl Noticiario\u00bb con Javier Gurruchaga \u00e1 fronte. Nel Gurruchaga ti\u00f1a certa liberdade para tratar temas que lle vi\u00f1esen en gana, falando de pol\u00edtica, m\u00fasica, cine, e incluso protagonizando unha miniserie onde el mesmo interpretaba todas as personaxes da s\u00faa suposta familia imaxinaria, con gui\u00f3ns escritos por Isabel Alba.\nAdemais, tam\u00e9n se emit\u00edan videoclips de autores ou grupos como Franco Battiato, Radio Futura, Mecano, Los Nikis, Eskorbuto, Javier Gurruchaga, La Uni\u00f3n, Los Toreros Muertos, Golpes Bajos, Glutamato Ye Ye, La Frontera, Nacha Pop, Gabinete Caligari ou Ramonc\u00edn. Grupos que representaban o conxunto de artistas e gustos musicais da etapa da Movida nos anos 80 e outros estranxeiros.\nAnos m\u00e1is tarde, engadiuse a esta secci\u00f3n a proxecci\u00f3n de curtas humor\u00edsticas espa\u00f1olas como \"The Traka\" onde unha nov\u00edsima Anabel Alonso G\u00f3mez fac\u00eda as s\u00faas primeiras aparici\u00f3ns na televisi\u00f3n, ou \u00abel Show de Pedro Reyes\u00bb, onde o actor protagonizaba disparatadas e absurdas situaci\u00f3ns."}
{"id": "60968", "revid": "5863", "url": "https://gl.wikipedia.org/wiki?curid=60968", "title": "Let Go", "text": "Let go \u00e9 o primeiro disco de Avril Lavigne, editado o 4 de xu\u00f1o do 2002.\nSingles.\nOs singles deste disco son \"Skater Boy\", \"Complicated\", \"I\u00b4m With You\", \"Losing Grip\" e \"Mobile\"."}
{"id": "60969", "revid": "56817", "url": "https://gl.wikipedia.org/wiki?curid=60969", "title": "Olaia Salgado", "text": "Olaia Salgado Su\u00e1rez \u00e9 unha actriz galega co\u00f1ecida polo seu papel de Marta na exitosa serie da TVG \"A vida por diante\", da que foi unha das protagonistas desde o seu comezo en 2006 ata o desenlace en decembro de 2007.\n\u00c1 marxe desta serie conta con experiencia teatral e participou en varias curtametraxes e a longametraxe \"Ilegal\", ademais de colaborar con pequenos papeis noutras series de televisi\u00f3n."}
{"id": "60970", "revid": "1093", "url": "https://gl.wikipedia.org/wiki?curid=60970", "title": "La Bola de Cristal", "text": ""}
{"id": "60971", "revid": "1987", "url": "https://gl.wikipedia.org/wiki?curid=60971", "title": "Mahayana", "text": "Mah\u0101y\u0101na (literalmente \"Gran veh\u00edculo\") \u00e9 unha das principais ramas do budismo. Algunhas das \u00e1reas nas que se practica son China, T\u00edbet, Xap\u00f3n, Corea, Vietnam, e Taiw\u00e1n. Do Mah\u0101y\u0101na desenvolveuse o Vajray\u0101na esot\u00e9rico que afirma combinar t\u00f3dalas escolas previas.\nOrixes.\nOs estudosos cren no Mah\u0101y\u0101na como un movemento separado, o cal comezou arredor do s\u00e9culo I adC no noroeste da India, influ\u00eddo polo Grecobudismo.\nO desenvolvemento do Mah\u0101y\u0101na foi un proceso lento e gradual. O Mah\u0101y\u0101na non era unha \"escola\" rival, e polo tanto non foi a consecuencia dun cisma (\"sanghbheda\"). Monxes Mah\u0101y\u0101na pod\u00edan vivir sen discordia no mesmo mosteiro con monxes doutras escolas, sempre que sostiveran o mesmo c\u00f3digo, malia que se cre que os monxes no Mahayana puideron tomarse con algo de burla as crenzas e pr\u00e1cticas privadas dos seus irm\u00e1ns Mahayana.\nA idea dun cisma ou ruptura radical, con cambios relixiosos dram\u00e1ticos, simplemente non concorda co que sabemos agora do desenvolvemento relixioso budista, non en textos sen\u00f3n na pr\u00e1ctica real. (Williams, 1989)\nDiferenciaci\u00f3n.\nA\u00ednda o Theravada lim\u00edtase estritamente ao ensino que con m\u00e1is claridade podemos atribu\u00edr ao Buda hist\u00f3rico, o Mahayana reco\u00f1ece no ensino do propio Buda m\u00e1is un m\u00e9todo ca unha doutrina; un m\u00e9todo semellante ao m\u00e9todo cient\u00edfico, no sentido que indaga para descubrir a verdade, sen prexu\u00edzos e con total liberdade para criticar ou po\u00f1er en d\u00fabida ensinos ou teor\u00edas do pasado. Noutras palabras, o que o Mahayana ensina pode verificarse dunha forma esencialmente id\u00e9ntica a como se confirma a validez das teor\u00edas cient\u00edficas. Isto espertou recentemente un interese mutuo por parte de destacados mestres budistas e reco\u00f1ecidos cient\u00edficos que se reuniron nunha serie de encontros que exploraron a relaci\u00f3n entre Budismo e Ciencia.\nEscrituras.\nO Mah\u0101y\u0101na ap\u00e1rtase da tradici\u00f3n Nikaya (\u00e1s veces co\u00f1ecida como as escolas Hinay\u0101na) na s\u00faa aceptaci\u00f3n das sutras Mah\u0101y\u0101na. As escolas Mah\u0101y\u0101na, por\u00e9n, non rexeitan os sutras Nikaya, tales como os rexistrados no Canon Pali; estes tam\u00e9n son vistos como autoritarios.\nAs escrituras Mah\u0101y\u0101na foron fixadas por escrito no s\u00e9culo I adC. Algunhas delas, tales coma os sutras \"A Perfecci\u00f3n da Sabedor\u00eda\", am\u00f3sanse como sermones reais de Buda que ter\u00edan ficado agochados. Segundo algunhas fontes, estes serm\u00f3ns foron pasados por tradici\u00f3n oral como outros sutras, mais outras fontes afirman que foron agochados e logo revelados varios s\u00e9culos m\u00e1is adiante por unha v\u00eda mitol\u00f3xica. Ademais de sutras, alg\u00fans textos Mah\u0101y\u0101na son esencialmente comentarios."}
{"id": "60972", "revid": "54334", "url": "https://gl.wikipedia.org/wiki?curid=60972", "title": "Mar\u00eda Salgueiro", "text": "Mar\u00eda Carmen Rodr\u00edguez Salgueiro, co\u00f1ecida como Mar\u00eda Salgueiro, nada en 1967 en Moa\u00f1a, \u00e9 unha actriz galega.\nTraxectoria.\nEstudando bacharelato iniciou a s\u00faa andaina art\u00edstica no grupo de teatro \"Aur\u00edn\", creado polo profesor Pedro P. Riob\u00f3 no IES Mar\u00eda Soli\u00f1o, de Cangas.\nMarchou\u00a0a Madrid buscando novas oportunidades. Estudou na escola de Interpretaci\u00f3n Juan Carlos Coraza.\nNo ano 1992 converteuse nunha das protagonistas do programa televisivo \"Pinnic\"\u00a0(Ondas 1993), dirixido por Mikel Obiols, dando vida \u00e1 personaxe de Bunbun xunto aos actores Pere Ponce, Susana Garc\u00eda e Alex Sister\u00e9. Este programa estivo en antena durante catro anos.\nRegresou a Galicia e continuou co seu traballo art\u00edstico. Participou en numerosas obras teatrais, series televisivas e pel\u00edculas, e foi nomeada para o premio Mestre Mateo polo seu papel de Renata na serie \"A vida por diante\", no que demostrou estar dotada dun gran rexistro dram\u00e1tico.\nParticipou no proxecto B\u00e9rtola Teatro desmontable, co espect\u00e1culo teatral O Pack c\u00f3smico,\u00a0creado a partir de tres pezas de microteatro.\nNa actualidade representa a obra \"O ogrocho\" co grupo Teatro de Ningures, dirixida ao p\u00fablico infantil."}
{"id": "60974", "revid": "23204", "url": "https://gl.wikipedia.org/wiki?curid=60974", "title": "Xabier Deive", "text": "Xabier Deive, nado en Nar\u00f3n o 14 de maio de 1970, \u00e9 un actor galego que conta cunha ampla experiencia interpretativa.\nTraxectoria.\nTen traballado en multitude de curtametraxes a longas entre as que destacan as recentes \"En teor\u00eda\" (2006), de L\u00eddia Fraga, xunto con Ernesto Chao e \"O menor dos males\" (2007), de Antonio Hern\u00e1ndez, con Carmen Maura, Roberto \u00c1lvarez e Antonio Dur\u00e1n \"Morris\" entre outros.\nEn teatro participou en espect\u00e1culos coas compa\u00f1\u00edas Caroza Teatro, Teatro Malt\u00e9s, Ollomoltranv\u00eda, Galer\u00eda C\u00eda de Teatro e Uveg\u00e1 Teatro.\nNo medio televisivo destaca o seu papel n' \"A vida por diante\", a\u00ednda que tam\u00e9n colaborou con aparici\u00f3ns epis\u00f3dicas noutras series galegas como \"Mareas vivas\", \"Galicia Express\" ou \"Pratos combinados\"."}
{"id": "60975", "revid": "1131", "url": "https://gl.wikipedia.org/wiki?curid=60975", "title": "Viaduto de Glenfinnan", "text": "O viaduto de Glenfinnan \u00e9 un viaduto para paso do tren en Glenfinnan, no oeste de Escocia.\nLocalizaci\u00f3n.\nO viaduto est\u00e1 situado na li\u00f1a da Terra Alta Occidental, que une Glasgow con Mallaig a trav\u00e9s de Fort William.\nCaracter\u00edsticas.\nConstru\u00eduse entre 1897 e 1901 guiando a obra o enxe\u00f1eiro Robert McAlpine, e daquela foi un dos maiores viadutos edificados enteiramente con cemento. Ten 380 m de longo, e 21 arcos, dos cales o m\u00e1is alto supera os 30 m.\nA\u00ednda que unha li\u00f1a de tren normal segue funcionando entre Fort William e Mallaig con regularidade, no ver\u00e1n entra en funcionamento un tren hist\u00f3rico especial, con fins tur\u00edsticos.\nFilmograf\u00eda.\nO viaduto de Glenfinnan usouse en distintos filmes e series de televisi\u00f3n, como \"Charlotte Gray\" ou \"Monarch of the Glen\", pero a m\u00e1is importante \u00e9 a s\u00faa aparici\u00f3n en \"Harry Potter e a C\u00e1mara dos Segredos\", onde unha escena ten lugar aqu\u00ed, no expreso de Hogwarts que leva os rapaces \u00e1 seu internado anual na escola. Posteriormente tam\u00e9n aparece en \"Harry Potter e o preso de Azkaban\" e \"Harry Potter e o C\u00e1liz de fogo\"."}
{"id": "60978", "revid": "23204", "url": "https://gl.wikipedia.org/wiki?curid=60978", "title": "Pablo Carbonell", "text": "Pablo Carbonell, nado en C\u00e1diz o 28 de xullo de 1962, \u00e9 un artista andaluz.\nTraxectoria.\nCriouse na cidade de Huelva. A principios dos anos 80 formou un d\u00fao xunto con Pedro Reyes en Madrid. Ambos os dous participaron no programa \"La Bola de Cristal\".\nNo ano 1985 formou o grupo de m\u00fasica Los Toreros Muertos (con Many Moure e Guillermo Piccolini) ata o ano 1992, con canci\u00f3ns tan co\u00f1ecidas como \"Mi ag\u00fcita amarilla\".\nDespois desta \u00e9poca comeza a colaborar con El Gran Wyoming en programas de televisi\u00f3n como \"La noche se mueve\", \"El peor programa de la semana\", ou o popular \"Caiga quien caiga\", no que fac\u00eda de reporteiro sa\u00edndo \u00e1 r\u00faa e po\u00f1endo \u00f3s pol\u00edticos sempre en dif\u00edciles encrucilladas cas s\u00faas inoportunas preguntas.\nTam\u00e9n compaxinou estas tarefas con outras como actor en distintas pel\u00edculas do cine espa\u00f1ol.\nFoi sido director dunha pel\u00edcula: \"At\u00fan y chocolate\".\nCoescribiu xunto con Eva Salmer\u00f3n a novela \"Sins\u00e1hara\". Participou como reporteiro no programa de clasificaci\u00f3ns da cadea Cuatro \"U.V.E.\". Participou como reporteiro de investigaci\u00f3n humor\u00edstico no programa \"Buenafuente\", de Antena 3.\nForma parte da discogr\u00e1fica 18 Chulos Records xunto con Javier Krahe, Javier Ruibal, O Gran Wyoming, Pepin Tri, Faemino e Santiago Segura. Interpreta tres dos 18 Boleros chulos que editaron en 2003.\n\u00c9 curm\u00e1n da tam\u00e9n actriz Aitana S\u00e1nchez-Gij\u00f3n."}
{"id": "60980", "revid": "5863", "url": "https://gl.wikipedia.org/wiki?curid=60980", "title": "Pedro Reyes", "text": "Pedro Reyes Rodr\u00edguez, nado en T\u00e1nxer o 8 de maio de 1961 e finado en Valencia o 25 de marzo de 2015, foi un humorista, escritor e actor de cinema e televisi\u00f3n andaluz.\nTraxectoria.\nDesde moi pequeno viviu en Huelva, de onde era orixinaria a s\u00faa familia. Escribiu desde os doce anos, actividade que compaxinou coa actuaci\u00f3n. Con 18 anos creou o grupo \"Centuria\", e pouco despois creou con Pablo Carbonell o d\u00fao Pedro y Pablo. Nos seus \u00faltimos tempos actuou en solitario, destacando polo seu humor absurdo."}
{"id": "60981", "revid": "98629", "url": "https://gl.wikipedia.org/wiki?curid=60981", "title": "O menor dos males", "text": "O menor dos males \u00e9 unha pel\u00edcula galega dirixida por Antonio Hern\u00e1ndez en 2007. Tr\u00e1tase dunha longametraxe de 110 minutos de duraci\u00f3n escrita por Antonio Galeano, producida a s\u00faa totalidade por Voz Audiovisual e rodada na Ponte Maceira (Negreira).\nNo elenco desta comedia galardoada con tres premios no Festival de Cine de M\u00e1laga 2007 figuran os actores galegos C\u00e9sar Cambeiro, Berta Ojea, Antonio Dur\u00e1n \"Morris\" e Xabier Deive.\nSinopse.\nA pel\u00edcula conta a historia de Eduardo, un pai de familia residente en Madrid e que se dedica profesionalmente a pol\u00edtica ocupando un posto de relevancia. Ten unha irm\u00e1, Julia, residente na casa familiar de Galicia e \u00e1 que decide visitar sen previo aviso.\nEduardo intenta que Julia marche da casa e lla deixe a fin de semana coa excusa dunha importante reuni\u00f3n de traballo. Ante a negativa dela, acaba por confesarlle que o que pretende en realidade \u00e9 pasar eses d\u00edas coa s\u00faa amante, Vanessa, unha moza moi nova coa que leva dous anos.\nParticipou no Festival de Cine de Ourense en novembro de 2007 e a s\u00faa estrea nos cines espa\u00f1ois produciuse o 14 de marzo de 2008."}
{"id": "60985", "revid": "15490", "url": "https://gl.wikipedia.org/wiki?curid=60985", "title": "Premio Nacional de Literatura de Espa\u00f1a", "text": "O Premio Nacional de Literatura de Espa\u00f1a \u00e9 un galard\u00f3n concedido en distintos \u00e1mbitos das letras polo Ministerio de Cultura e Deporte de Espa\u00f1a. O seu antecedente est\u00e1 no Concurso Nacional de Literatura, que se outorgou entre 1922 e 1973, sendo o primeiro en convocarse dentro do eido das letras e que abrangu\u00eda varios x\u00e9neros e os cambiaba cada ano (novela, poes\u00eda, cr\u00edtica ...) en consonancia con aniversarios ou datas significativas."}
{"id": "60986", "revid": "15490", "url": "https://gl.wikipedia.org/wiki?curid=60986", "title": "Premio Nacional das Letras Espa\u00f1olas", "text": "O Premio Nacional das Letras Espa\u00f1olas \u00e9 outorgado polo Ministerio de Cultura de Espa\u00f1a en reco\u00f1ecemento do conxunto da obra literaria dun escritor espa\u00f1ol, en calquera das linguas espa\u00f1olas. Foi creado en 1984 e est\u00e1 dotado con 30.050,60 euros (datos de 2005)."}
{"id": "60987", "revid": "15490", "url": "https://gl.wikipedia.org/wiki?curid=60987", "title": "Premio Nacional de Ensaio de Espa\u00f1a", "text": "O Premio Nacional de Literatura na modalidade de Ensaio \u00e9 un premio literario de longa traxectoria que outorga anualmente o Ministerio de Educaci\u00f3n, Cultura e Deporte de Espa\u00f1a.\nPremia \u00f3 mellor ensaio de entre todas as obras deste x\u00e9nero publicadas en Espa\u00f1a o ano anterior, na s\u00faa primeira edici\u00f3n, escrito por un autor ou autores espa\u00f1ois, en calquera das linguas espa\u00f1olas. Est\u00e1 dotado con 15.000 euros."}
{"id": "60989", "revid": "785", "url": "https://gl.wikipedia.org/wiki?curid=60989", "title": "Premio da Cr\u00edtica de narrativa castel\u00e1", "text": "O Premio da Cr\u00edtica Espa\u00f1ola foi creado no ano 1956 e conc\u00e9dese \u00f3s mellores libros de narrativa e poes\u00eda publicados en Espa\u00f1a \u00f3 longo do ano anterior nas catro linguas do Estado (castel\u00e1n, catal\u00e1n, vasco e galego). O xurado est\u00e1 formado normalmente por 22 membros da Asociaci\u00f3n Espa\u00f1ola de Cr\u00edticos Literarios. \u00c9 un galard\u00f3n sen dotaci\u00f3n econ\u00f3mica.\nPremiados en narrativa castel\u00e1.\n\"en negra os escritores galegos\""}
{"id": "60990", "revid": "785", "url": "https://gl.wikipedia.org/wiki?curid=60990", "title": "Premio da Cr\u00edtica de poes\u00eda castel\u00e1", "text": "O Premio da Cr\u00edtica Espa\u00f1ola foi creado no ano 1956 e conc\u00e9dese \u00f3s mellores libros de narrativa e poes\u00eda publicados en Espa\u00f1a \u00f3 longo do ano anterior nas catro linguas do Estado (castel\u00e1n, catal\u00e1n, \u00e9uscaro e galego). O xurado est\u00e1 formado normalmente por 22 membros da Asociaci\u00f3n Espa\u00f1ola de Cr\u00edticos Literarios. \u00c9 un galard\u00f3n sen dotaci\u00f3n econ\u00f3mica."}
{"id": "60991", "revid": "736", "url": "https://gl.wikipedia.org/wiki?curid=60991", "title": "Estoicos", "text": ""}
{"id": "60992", "revid": "56817", "url": "https://gl.wikipedia.org/wiki?curid=60992", "title": "Home (\u00e1lbum de The Corrs)", "text": "Home \u00e9 o \u00faltimo disco de The Corrs. Editouse honrando a un familiar falecido, e recolle o folclore irland\u00e9s, inclu\u00edndo d\u00faas canci\u00f3ns (\"Buachaill On Eirne\" e \"Brid Og Ni Mhaille\")en ga\u00e9lico irland\u00e9s, a lingua tradicional de Irlanda. Outras d\u00faas canci\u00f3ns (\"Old Hag e \"Haste to the Wedding\") son instrumentais.\nSinxelos.\nO \u00fanico sinxelo que se sacou deste disco foi \"Old Town\"."}
{"id": "60994", "revid": "89787", "url": "https://gl.wikipedia.org/wiki?curid=60994", "title": "El Informal", "text": "El Informal foi un transgresor programa humor\u00edstico que comezou a emitirse en xullo de 1998 en Telecinco cultivando un enorme \u00e9xito entre certo sector dos espectadores.\nPresentado por Javier Capit\u00e1n (Capi) e Florentino Fern\u00e1ndez (Flo), o programa contaba coa colaboraci\u00f3n do humorista Miguel Nadal (Miki) e os reporteiros F\u00e9lix \u00c1lvarez (Felishuco) e Inma del Moral, quen posteriormente foi substitu\u00edda por Patricia Conde (Mistry). O programa tam\u00e9n contaba coa colaboraci\u00f3n de Mario Gil (encargado da banda sonora e os efectos de son) e Fernando Costela como dobrador habitual.\nO formato consist\u00eda en resumir as noticias do d\u00eda, (inclu\u00edndo pol\u00edtica, coraz\u00f3n etc), enfoc\u00e1ndoas desde un punto de vista humor\u00edstico por medio de diversos sketches, v\u00eddeos dobrados, imitaci\u00f3ns, entrevistas etc. A isto hab\u00eda que sumar algunhas secci\u00f3ns fixas non necesariamente vinculadas \u00e1 actualidade, como \"Pffff... Mentales\" ou \"Falsas Tomas Falsas\" entre outras. Cada certo tempo emit\u00edanse sketches especiais que parodiaban os videoclips de determinados temas musicais cl\u00e1sicos, como Ven a Saced\u00f3n (versi\u00f3n do m\u00edtico \"I Still Haven?t Found What I?m Looking For\" de U2) ou \"Qu\u00e9 Man\u00eda\" (en referencia ao co\u00f1ecido \"Mamma Mia\" de ABBA).\nDurante o tempo que se mantivo en antena, os responsables do programa (Javier Capit\u00e1n \u00e1 cabeza), crearon unha aut\u00e9ntica mitolox\u00eda par\u00f3dica repleta de rechamantes personaxes como Gil Kong (referido \u00f3 falecido Jes\u00fas Gil), o Sargento T\u00e1rrega ou O Poli Risitas, entre outros; ademais de todo un vocabulario c\u00f3mico composto de innumerables expresi\u00f3ns como \"Requetequete\",\"Lo que diga la rubia\" ou \"\u00a1\u00a1VaaaaaaaM\u00d3S!!\" que se fixeron enormemente populares durante aqueles anos.\nAs v\u00edtimas das s\u00faas bromas/ parodias/ s\u00e1tiras eran pol\u00edticos, futbolistas, famosos e demais personaxes procedentes da actualidade; como Po Zi, Bette Davis, Fernando Fern\u00e1n-G\u00f3mez, El Dioni, Michael Landon, El Cu\u00f1ao, Jos\u00e9 Mar\u00eda Aznar, Bert\u00edn Osborne, Carmina Ord\u00f3\u00f1ez, Jes\u00fas Gil, George W. Bush, Arnold Schwarzenegger (\u00f3 que bautizaron co nome de \"El Chuache\" e dotaron dun curioso acento ma\u00f1o, obra de Miguel Nadal), Charlton Heston ou El Cordob\u00e9s entre outros moitos.\nO programa foi cancelado en abril de 2002, entre protestas dos fans pola s\u00faa supresi\u00f3n, debido principalmente a un baix\u00f3n de audiencia consecuencia da chegada da \"idade dourada\" dos Reality show e os programas do coraz\u00f3n.\nXa durante unha parte da s\u00faa segunda tempada practicamente tivo que compartir horario cos resumos de \"Gran Hermano\", vendo notablemente reducida a s\u00faa franxa de emisi\u00f3n ata 15 minutos. Pero o golpe definitivo foi o descomunal (e ef\u00e9mero) \u00e9xito da primeira edici\u00f3n de \"Operaci\u00f3n Triunfo\" en TVE, cuxos resumos (emitidos en La 2) consegu\u00edan mellores resultados de audiencia en id\u00e9nticos horarios.\n\u00d3 pouco tempo o equipo separouse: tras unha tempada interpretando ao fillo de Soledad Huete en \"7 Vidas\", Florentino Fern\u00e1ndez marchou a Televisi\u00f3n Espa\u00f1ola, onde presentou \"El Show de Flo\" e participou en \"Splunge\" xunto a Miguel Nadal (\u00f3 que tam\u00e9n vimos \"Mis Adorables Vecinos\") e Patricia Conde. Esta \u00faltima tam\u00e9n fixo os seus primeiros pasos como actriz na obra de teatro \"5 Mujeres.com\" e na errada sitcom de Cuatro \"Siete D\u00edas al Desnudo\". Pola s\u00faa banda Javier Capit\u00e1n, mentres continuaba en RNE, probou sorte en Antena 3 co late night \"Ya es viernes... o no\", pero a cousa non terminou de callar. F\u00e9lix \u00c1lvarez foi o \u00fanico que permaneceu en Telecinco durante unha longa tempada, traballando como interlocutor de A Tu Lado, un programa cancelado en xullo de 2007, pero que el abandonara un ano antes.\nIndubidablemente El Informal marcou a toda unha xeraci\u00f3n: son moitos os que a d\u00eda de hoxe consid\u00e9rano un programa de culto e un cl\u00e1sico moi a ter en conta na historia da televisi\u00f3n espa\u00f1ola, digno de ocupar un lugar de honra \u00e1 altura doutros inesquecibles programas humor\u00edsticos coma os especiais de \"Martes y 13\" ou os m\u00e1is recentes \"La Hora Chanante\", \"Camera Cafe\" ou \"Vaya Semanita\". Tanto \u00e9 as\u00ed, que en 2007 cobraron forza os rumores de que o programa poder\u00eda regresar \u00e1 pequena pantalla, esta vez en \"La Sexta\", que ten en persoal practicamente \u00e1 totalidade dos colaboradores orixinais (salvo Javier Capit\u00e1n, que permanece en \"TVE\" presentando o programa \"O Negociador\")."}
{"id": "60995", "revid": "114", "url": "https://gl.wikipedia.org/wiki?curid=60995", "title": "Club Atl\u00e9tico Dos Castros", "text": ""}
{"id": "60999", "revid": "72012", "url": "https://gl.wikipedia.org/wiki?curid=60999", "title": "Mancala", "text": "Mancala \u00e9 unha familia de xogos de taboleiro xogada ao redor do mundo, algunhas veces chamada de xogos de sementeira ou xogos de conta e captura, e que comparten uns trazos com\u00fans. Os xogos desa familia m\u00e1is co\u00f1ecidos no mundo occidental son o Oware, Kalah, Sungka e Omweso e Bao. Os xogos de mancala pos\u00faen un papel importante en moitas sociedades africanas e asi\u00e1ticas, compar\u00e1bel ao do xadrez no Occidente.\nNomes.\nNon existe un \u00fanico xogo que leve o nome de \"mancala\", d\u00e1selle ese nome no mundo occidental a un conxunto de m\u00e1is de 200 xogos relacionados. De feito, o nome \"mancala\" \u00e9 o nome en \u00e1rabe comunmente dado a alg\u00fans xogos deste tipo; a palabra v\u00e9n do \u00e1rabe \"naqala\" (literalmente \"mover\"). Esta palabra \u00fasase cando menos en Siria, L\u00edbano e Exipto, mais non se aplica consistentemente a ning\u00fan xogo en especial. No mundo occidental, \"mancala\" \u00fasase xeralmente como o nome xen\u00e9rico para o xogo \"kalah\". Pescudas na lingua inglesa ref\u00edrense a \"xogos na familia de mancala\" ou \"xogos de mancala\", ao rev\u00e9s de \"variantes de mancala\" o que implicar\u00eda que hai un xogo principal de mancala no cal os outros son baseados.\nAumentando a confusi\u00f3n, os xogos de mancala de ampla distribuci\u00f3n poden aparecer con diferentes nomes en diferentes rexi\u00f3ns, sempre con sut\u00eds variaci\u00f3ns de regras. Ent\u00f3n, hai grupos que dan a m\u00faltiplos xogos o mesmo nome; algunhas veces un deles x\u00f3gano os homes, outro as mulleres. Historicamente, os investigadores tiveron dificultades en separar as regras dos xogos das implicaci\u00f3ns estrat\u00e9xicas ou formaci\u00f3ns favorecidas, o que ten causado confusi\u00f3n adicional sobre cales xogos son distintos, ou cales nomes se refiren ao mesmo xogo. Por causa desas consideraci\u00f3ns, e o feito de que os xogos de mancala te\u00f1an alcanzado o Occidente a partir desas m\u00faltiples culturas, \u00e9 dif\u00edcil establecer cales nomes e regras, no caso de que houbera alg\u00fan, son os \"correctos\".\nOs nomes dos xogos individuais xeralmente ve\u00f1en dos compo\u00f1entes usados; por exemplo, \"bao\" \u00e9 a palabra suahili para \"taboleiro\".\nUnha variaci\u00f3n chamada pallanguzhi \u00e9 xogada en Tamil Nadu. O pobo yoruba da \u00c1frica Occidental ch\u00e1mao \"Ayo\". Na Etiop\u00eda, onde se sup\u00f3n que o xogo se orixinou, \u00e9 chamado \"Gebeta\" (Ge'ez \u1308\u1260\u1323 \"gebe\u1e6d\u0101\").\nRegras xerais.\nOs xogos de Mancala pos\u00faen unha secuencia de xeral de xogo en com\u00fan de pegar t\u00f3dalas sementes dunha cavidade (a estratexia), ent\u00f3n \"sementar\" as sementes unha de cada vez dunha cavidade, e captura baseada no estado do taboleiro. Isto leva \u00e1 frase \"Conta e Captura\" algunhas veces usada para describir as regras. A pesar dos detalles difer\u00e9ncianse substancialmente, esta secuencia xeral se aplica a t\u00f3dolos xogos.\nCompo\u00f1entes.\nO xogo \u00e9 tipicamente composto por un taboleiro, constru\u00eddo dos m\u00e1is variados materiais, cunha serie de cavidades distribu\u00eddas en fileiras, xeralmente d\u00faas ou catro. Alg\u00fans xogos son m\u00e1is frecuentemente xogados con buratos cavados na terra, ou esculpidos na pedra. As cavidades tam\u00e9n son chamadas de \"depresi\u00f3ns\" ou \"casas\". Algunhas veces, grandes cavidades nas extremidades do taboleiro, chamados de \"pozos\", son usadas para o abrigo de pezas capturadas. As pezas de xogo son \"sementes\", feix\u00f3ns, pedras ou outras pequenas contas similares que son colocadas e transferidas polas casas durante o xogo.\nAs configuraci\u00f3ns do taboleiro var\u00edan entre diferentes xogos mais tam\u00e9n entre diferentes variaci\u00f3ns dun nome; por exemplo o Endodoi \u00e9 xogado con taboleiros de 2 x 6 a 2 x 10.\nCun taboleiro de d\u00faas fileiras, os xogadores xeralmente consideran controlar seus respectivos lados do xogo, a pesar de que os movementos na maior\u00eda das veces son feitos para o lado do opo\u00f1ente. Cun taboleiro de catro fileiras, os xogadores controlan unha fileira interior e unha fileira exterior, e as sementes dun xogador permanecer\u00e1n nesas d\u00faas fileiras m\u00e1is pr\u00f3ximas a non ser que o opo\u00f1ente as capture.\nEstes xogos son bos para facer cos rapaces aprendan a contar. Os rapaces inclusive poden ser encoraxados para facer o xogo eles mesmos da seguinte maneira:\nPegue d\u00faas embalaxes de media ducia de ovos, arranque o tope de ambas, e arr\u00e1nxeas nunha li\u00f1a longa (tampa, base, base, tampa). Pode grampalas ou xuntalas con cinta adhesiva, e use pedri\u00f1as ou contas como sementes.\nObxectivo.\nO obxectivo dos xogos de Mancala normalmente \u00e9 capturar m\u00e1is sementes que o opo\u00f1ente; algunhas veces t\u00e9ntase vencer a trav\u00e9s do bloqueo de todos os movementos do opo\u00f1ente.\nSementeira.\nNo comezo da vez dun xogador, seleccionan unha cavidade con sementes que ser\u00e1 sementada no taboleiro. Esta escolla \u00e9 xeralmente limitada a cavidades no lado actual do xogador no taboleiro, as\u00ed como cavidades cun certo n\u00famero m\u00ednimo de sementes.\nNo proceso co\u00f1ecido como \"sementeira\", todas as sementes dunha cavidade son deixadas unha a unha en buratos subseguintes nun movemento ao redor do taboleiro. Sementeira \u00e9 un nome apto para esta actividade, xa que apenas hai xogos tradicionalmente xogados con sementes, mais coloc\u00e1ndose sementes unha de cada vez en diferentes cavidades reflicte o acto f\u00edsico da sementeira. Se a acci\u00f3n de sementar remata logo de deixar a derradeira semente, o xogo \u00e9 considerado un xogo de \"volta \u00fanica\".\n\"Voltas m\u00faltiples\" \u00e9 unha caracter\u00edstica frecuente de xogos de mancala, a pesar de non ser universal. Cando a sementeira \u00e9 m\u00faltiple, se a \u00faltima semente durante a sementeira queda nunha casa ocupada, todo o contido daquela casa, inclu\u00edndo a \u00faltima semente sementada, son inmediatamente sementadas novamente da cavidade. O proceso xeralmente contin\u00faa ata que a sementeira termina nunha cavidade baleira.\nMoitos xogos da India usan \"voltas pussa-kanawa\". Estas son como voltas m\u00faltiples padr\u00f3n, mais ao rev\u00e9s de continuar o movemento co contido da \u00faltima cavidade preenchida, o xogador contin\u00faa coa pr\u00f3xima cavidade. A jogada da volta pussa-kanawa ent\u00e3o terminar\u00e1 quando a volta terminar inmediatamente antes dunha casa baleira.\nCaptura.\nDependendo do \u00faltimo burato sementado nunha volta, un xogador pode \"capturar\" sementes dun taboleiro. Os requirimentos exactos para a captura, as\u00ed como o que \u00e9 feito coas sementes capturadas, var\u00eda considerabelmente entre os xogos. Tipicamente, unha captura require que a sementeira termine cun certo n\u00famero de sementes, ou terminando a trav\u00e9s do taboleiro de sementes en configuraci\u00f3ns espec\u00edficas.\nOutra maneira usual de captura \u00e9 capturar o contido dos buratos que alcanzan un certo n\u00famero de sementes en calquera intre.\nTam\u00e9n, diversos xogos incl\u00faen a noci\u00f3n de captura de casas, e por tanto todas as sementes sementadas nunha casa capturada pertencen ao final do xogo ao xogador que as capturou.\nHistoria.\nA historia da mancala non \u00e9 clara. A primeira evidencia do xogo \u00e9 un fragmento dun taboleiro de cer\u00e1mica e diversos cortes de rocha achados en Etiop\u00eda axumita en Matara (agora en Eritrea) e Yeha (na Etiop\u00eda), que son datadas por arque\u00f3logos entre os s\u00e9culos VI e VII d.C.; o xogo pode ter sido mencionado no texto ge'ez do s\u00e9culo XIV \"Misterios do Ceo e da Terra\". A semellanza dalg\u00fans aspectos do xogo coa actividade agr\u00edcola e a ausencia dunha necesidade de equipamento especializado presenta a intrigante posibilidade de que o xogo puidera datar do propio inicio da civilizaci\u00f3n; con todo, existe pouca evidencia verific\u00e1bel de que o xogo \u00e9 m\u00e1is vello que algo en torno de 1300 anos. Algunhas evidencias encontradas ve\u00f1en de graffitis do templo de Kurna no Exipto, como o reportado por Parker en 1909 e Murray no seu \"Board games other than chess\" (\"Xogos de taboleiro que non son o xadrez\"). Con todo, a dataci\u00f3n precisa dese graffiti parece ser invi\u00e1bel, e quizais os dese\u00f1os foron achados por acad\u00e9micos modernos xeralmente remiten a xogos com\u00fans ao mundo romano, ao rev\u00e9s de calquera cousa parecida ao Mancala.\nOs Estados Unidos de Am\u00e9rica te\u00f1en unha poboaci\u00f3n que xoga mancala maior, a pesar de que moitos deses xogadores son descendentes de africanos escravizados. Un jogo de mancala tradicional chamado Warra a\u00ednda era xogado en Luisiana no inicio do s\u00e9culo XX. Talvez a falta de familiaridade cos xogos de mancala no Occidente \u00e9 en parte debido ao preconcepto hist\u00f3rico contra os primitivos; a presunci\u00f3n de que eses xogos non requirir\u00edan calquera habilidade mental seria. A edici\u00f3n de 1961 de Goren's Hoyle, que describe por si s\u00f3 unha orixe \u00e1rabe para os xogos, talvez exprese un sentimento com\u00fan vencellado \u00e1 profundidade da descuberta de xogos:\nNo Brasil.\nO \"A-i-\u00fa\" aparenta ser unha variaci\u00f3n pr\u00f3xima de oware que foi xogada no Brasil. O seu nome ven do feito de deletrear \"Ayo\", un xogo de mancala na Nixeria de onde moitos escravos foran deportados a Am\u00e9rica do Sur.\nO A-i-\u00fa foi observado pola \u00faltima vez en 1916 polo historiador Manoel Raimundo Querino na Ba\u00eda.\nO etn\u00f3logo franc\u00e9s Christian B\u00e9art e m\u00e1is tarde a rusa Assia Popova suxeriran que os xogos de mancala sobreviviron no xogo de bucios, que serve como un instrumento de ligaz\u00f3n divina na relixi\u00f3n afro-brasileira do Candombl\u00e9. Con todo, os estudos relixiosos da norteamericana Mary Ann Clark e da antrop\u00f3loga brasileira Rita Laura Segato, as m\u00e1is eminentes especialistas en Candombl\u00e9, acreditan que o xogo de bucios est\u00e1 baseado nun sistema de ligaz\u00f3n divina que a\u00ednda era co\u00f1ecido e usado na \u00c1frica Occidental nos anos 1960. Ambas suxiren que o xogo de bucios na verdade est\u00e1 asociado coa manipulaci\u00f3n de bucios nos mercados e que non hai ligaz\u00f3n algunha coa mancala. Al\u00e9n diso, no xogo de bucios non hai cavidades, sementeira, captura, xogo ou xogadores. Os bucios son soamente xogados para que se poida ollar o padr\u00f3n formado por eles.\nEn 1995, o portugu\u00e9s El\u00edsio Romariz Santos Silva defendeu a idea de que un xogo de mancala de catro fileiras xa foi xogado na rexi\u00f3n sur do Brasil, onde moitos escravos desembarcaran de Angola.\nRecentemente reco\u00f1ecida como patrimonio da cultura afrodescendente no Brasil, a mancala \u00e9 promovida no pa\u00eds por acad\u00e9micos e instituci\u00f3ns de valorizaci\u00f3n da cultura negra.\nAn\u00e1lise.\nXogos de sementeira poden ser analizados utiliz\u00e1ndose teor\u00eda de xogos combinatorios: vexa o artigo de Jeff Erickson \"Sowing Games\" (\"Xogos de sementeira\"). Mesmo cun equipamento lento, programas de ordenador poden derrotar de xeito doado bos xogadores humanos."}
{"id": "61000", "revid": "88215", "url": "https://gl.wikipedia.org/wiki?curid=61000", "title": "Jorge Garbajosa", "text": "Jorge Garbajosa Chaparro, nado en Torrej\u00f3n de Ardoz (Madrid) o 19 de decembro de 1977, \u00e9 un ex xogador de baloncesto espa\u00f1ol, internacional coa selecci\u00f3n espa\u00f1ola de baloncesto. O seu posto na cancha, cos seus 206\u00a0cm e 111 kg, era o de ala-pivote. Dende 2023 preside a FIBA Europa.\nTraxectoria.\nBaskonia.\nCon apenas 16 anos (1993) trasladouse a Vitoria desde Madrid deixando o seu club, o Mocidade Alcal\u00e1, para xogar co Taugr\u00e9s Vitoria (despois Tau Cer\u00e1mica) onde creceu como xogador. Tras unha primeira tempada de axuste (a campa\u00f1a 93/94) pasou \u00f3 novo equipo e \u00e1 nova cidade, Garbajosa logrou co Taugr\u00e9s Vitoria o Campionato de Espa\u00f1a J\u00fanior a tempada seguinte (a campa\u00f1a 94/95), sendo un dos art\u00edfices principais deste \u00e9xito. Isto valeulle para que \u00f3 ano seguinte, se lle tivese en conta no primeiro equipo, co que debutou en Liga ACB con 18 anos.\nNa s\u00faa primeira tempada no primeiro equipo vitoriano (a campa\u00f1a 95/96) logrou a Copa de Europa e ano tras ano, foi collendo confianza, progresando no seu xogo e sendo un dos habituais nos quintetos iniciais do cadro vitoriano. Na tempada 97/98 logrou o subcampionato de Liga e un ano despois a consecuci\u00f3n da Copa do Rei.\nBenneton Treviso.\nTrala campa\u00f1a 99/00, quizais a mellor de Garbajosa coa el\u00e1stica branca do TAU, foi representante vitoriano no All-Star da ACB-, tomou a dif\u00edcil decisi\u00f3n de abandonar a entidade baskonista logo de sete tempadas e facer as maletas rumbo a Italia, onde xogar\u00eda no Benetton de Treviso as seguintes catro campa\u00f1as.\nEn 2000 tras recibir ofertas Real Madrid, Pau Orthez e Benetton Treviso, Jorge decantouse polo conxunto transalpino porque quer\u00eda xogar no estranxeiro e a liga italiana parec\u00edalle o suficientemente dura e competitiva como para reivindicarse como xogador. Al\u00ed est\u00e1 \u00e1s ordes de Mike D'Antoni e explota como xogador conseguindo varios t\u00edtulos de liga e copa da liga italiana.\nUnicaja M\u00e1laga.\nTras casar, trasladouse a M\u00e1laga \u00f3 fichar polo Unicaja M\u00e1laga que forma un equipo arredor del nun ambicioso proxecto dirixido por Sergio Scariolo. En M\u00e1laga demostra Jorge o progreso que tivo desde que catro anos atr\u00e1s abandonase a nosa liga e chega cargado de humildade e traballo pero cunhas calidades dignas dos mellores xogadores europeos no seu posto. Pronto se converte en \u00eddolo da afecci\u00f3n de M\u00e1laga e vestido de verde conquista a Copa do Rei a s\u00faa primeira campa\u00f1a (04/05) e un ano despois (05/06) chega a eclosi\u00f3n coa consecuci\u00f3n do campionato ligueiro, conseguindo como m\u00e9rito persoal ser elixido o MVP da final e entrar dentro do Quinteto ideal da ACB.\nNBA.\nActualmente \u00e9 xogador de Toronto Raptors, equipo canadense da NBA onde tam\u00e9n xoga o espa\u00f1ol Jos\u00e9 Manuel Calder\u00f3n. A s\u00faa actuaci\u00f3n no ano da s\u00faa estrea na NBA foi moi destacada como o demostra o feito de que foi proclamado como s\u00e9timo mellor rookie do ano Garbajosa, s\u00e9timo mellor 'rookie' da NBA e o que fose elixido no quinteto ideal da competici\u00f3n para xogadores de primeiro ano . Garbajosa mesmo logrou facerse coa distinci\u00f3n de mellor novato do mes de decembro da Conferencia Leste , chegando a xogar o All Star co conxunto dos rookies en Las Vegas 2007.\nO 26 de marzo de 2007 sufriu unha espectacular luxaci\u00f3n de nocello a poucos minutos de terminar o partido que enfrontaba \u00f3s Toronto Raptors cos Boston Celtics. Oper\u00f3uselle cirurxicamente e o seu tempo de recuperaci\u00f3n (seis meses) fac\u00eda perigar a s\u00faa participaci\u00f3n no europeo de baloncesto que se celebra en Espa\u00f1a. Finalmente, a pesar de que o 24 de agosto de 2007 os Toronto Raptors fixesen oficial a s\u00faa negativa a permitir que o xogador madrile\u00f1o disputase o Campionato de Europa de Baloncesto coa selecci\u00f3n espa\u00f1ola, este finalmente farao grazas a un seguro m\u00e9dico que cobre os posibles riscos derivados da lesi\u00f3n en favor do seu actual equipo, os Toronto Raptors.\nKhimki BC (Rusia).\nO 24 de xullo de 2008, firmou un contrato por d\u00faas tempadas co Khimbi BC ruso, convert\u00e9ndose nun dos xogadores mellor pagados de Europa, con 3 mill\u00f3ns de euros netos por tempada."}
{"id": "61001", "revid": "114", "url": "https://gl.wikipedia.org/wiki?curid=61001", "title": "Blood filloas", "text": ""}
{"id": "61003", "revid": "114", "url": "https://gl.wikipedia.org/wiki?curid=61003", "title": "Ca\u00f1ita brava", "text": ""}
{"id": "61004", "revid": "85894", "url": "https://gl.wikipedia.org/wiki?curid=61004", "title": "Igrexa de Santa Mar\u00eda de Mux\u00eda", "text": "A igrexa de Santa Mar\u00eda \u00e9 o templo parroquial da vila de Mux\u00eda.\nDescrici\u00f3n.\nA pesar de ter formas rom\u00e1nicas como as columnas, os capiteis invertidos e a portada central de entrada, a igrexa de Santa Mar\u00eda de Mux\u00eda incl\u00faese no g\u00f3tico mari\u00f1eiro do s\u00e9culo XIV."}
{"id": "61005", "revid": "1131", "url": "https://gl.wikipedia.org/wiki?curid=61005", "title": "Fran\u00e7ois-Ren\u00e9 de Chateaubriand", "text": "Fran\u00e7ois-Ren\u00e9, vizconde de Chateaubriand, nado en Saint-Malo, na Breta\u00f1a, o 4 de setembro de 1768 e finado en Par\u00eds o 4 de xullo de 1848, foi un diplom\u00e1tico, pol\u00edtico e escritor franc\u00e9s considerado o creador do romanticismo na literatura francesa.\nTraxectoria.\nNado en Saint-Malo, creceu no castelo que a s\u00faa familia posu\u00eda en Combourg, nas proximidades dese porto bret\u00f3n. En 1786 ingresou no ex\u00e9rcito e co\u00f1eceu a Lu\u00eds XVI e a pompa de Versalles. Xa en 1789, ano do estalido da Revoluci\u00f3n, Chateaubriand empezara a escribir e moveuse polos c\u00edrculos literarios parisienses.\nA conflitiva situaci\u00f3n levoulle a observar con atenci\u00f3n os acontecementos que se suced\u00edan, e a ir anotando os debates que se produc\u00edan na Asemblea Nacional. Mostrouse partidario da monarqu\u00eda constitucional e absolutamente contrario ao proceso revolucionario, a\u00ednda antes de que membros da s\u00faa propia familia -da vella aristocracia bretoa- fosen executados e el mesmo perseguido. En 1791, fuxindo da Revoluci\u00f3n, visitou os Estados Unidos, onde permaneceu s\u00f3 uns meses; pero esa breve estancia inspiroulle as s\u00faas novelas ex\u00f3ticas \"Les N\u00e1tchez\" (escrita en 1800 pero publicada en 1826), \"Atala\" (1801) e \"Ren\u00e9\" (1802). Describiu de forma viva e realista a natureza do profundo sur americano.\nRegresou a Francia, cando soubo da decapitaci\u00f3n de Lu\u00eds XVI, para enrolarse no ex\u00e9rcito realista, \"L'Arm\u00e9e des Emigr\u00e9s\", sendo ferido en Thionville. Restablecido, Chateaubriand viuse forzado a exiliarse en Londres, pola derrota en 1792 do seu ex\u00e9rcito. Al\u00ed permanecer\u00eda sete anos, durante o Reinado do Terror, o que inspirou o seu primeiro traballo, \"Essai historique sur les R\u00e9volutions\" (1797). Alcanzou gran fama entre os emigrados franceses e ga\u00f1ouse a vida entre os ingresos das s\u00faas publicaci\u00f3ns e as clases de franc\u00e9s.\nEn 1802 adquiriu fama co Xenio do Cristianismo (\"Le G\u00e9nie du Christianisme\"), unha apolox\u00eda da fe cristi\u00e1 avivada polo renacemento relixioso ocorrido en Francia logo da revoluci\u00f3n. Converteuse nun admirador de Napole\u00f3n, con quen tivo ocasi\u00f3n de falar de pol\u00edtica exterior e das campa\u00f1as militares, sobre todo da levada a cabo en Exipto. Neste tempo, a restauraci\u00f3n do estado confesional coa firma do Concordato coa Santa S\u00e9, en 1801, deulle p\u00e9 a crer que, dalgunha forma, restaur\u00e1base a orde anterior \u00e1 Revoluci\u00f3n.\nFoi designado secretario da delegaci\u00f3n en Roma por Napol\u00e9on e despois ministro de Francia en Le Valais, a\u00ednda que non aceptou finalmente o cargo logo da execuci\u00f3n do duque de Enghien en 1804. Separado do poder, dedicouse a viaxar, por Francia primeiro e, despois, nun longo periplo que o levou a co\u00f1ecer Grecia, Xerusal\u00e9n, o norte de \u00c1frica e Espa\u00f1a. Volveu \u00e1 s\u00faa terra m\u00e1is convencido que nunca da s\u00faa condena \u00e1 tiran\u00eda, nun xiro que o levou desde o realismo m\u00e1is trasnoitado cara a posici\u00f3ns pr\u00f3ximas ao liberalismo. Un artigo seu en \"Le Mercure de France\" contra Napole\u00f3n provocou as iras deste. A s\u00faa situaci\u00f3n obrigoulle a refuxiarse en Valei-aux-Loups, onde escribiu as cr\u00f3nicas das s\u00faas viaxes en \"Itin\u00e9raire de Paris \u00e0 J\u00e9rusalem\" en 1811. Ese mesmo ano foi elixido membro da Academia Francesa, onde realizou un discurso en favor da liberdade que volveu a enfurecer a Napole\u00f3n. Pero iso non lle imped\u00edu, en 1814, volver lanzar os seus dardos na s\u00faa obra \"De Bonaparte et des Bourbons\".\nLogo da ca\u00edda do Imperio, Chateaubriand regresou \u00e1 actividade pol\u00edtica e as s\u00faas opini\u00f3ns liberais proporcion\u00e1ronlle m\u00faltiples inimigos. No goberno dos Cen D\u00edas foi Ministro de Estado e converteuse en \"par\" de Francia. Ao regreso de Napole\u00f3n desde Elba, Chateaubriand pediu a Lu\u00eds XVIII que permanecese no trono enfront\u00e1ndose a Napole\u00f3n, pero aquel fuxiu a Gante e, con el, Chateaubriand.\nDurante o reinado de Lu\u00eds XVIII serviu como embaixador en Berl\u00edn (1821) e Londres (1822) (\u00e9poca durante a cal o seu coci\u00f1eiro inventou a preparaci\u00f3n do filete que leva o seu nome), chegando ata a exercer o cargo de Ministro de Asuntos Exteriores (28 de decembro de 1822 ao 4 de agosto de 1824). Do liberalismo pasara de novo a ser un conservador confeso. Non lle aforrou cr\u00edticas tampouco ao monarca coa publicaci\u00f3n de \"De la\" \"Monarchie selon la charte\". No entanto, foi designado en 1822 para representar ao pa\u00eds no Congreso de Verona. Influ\u00edu decisivamente para que a Santa Alianza xogase a baza do restablecemento do absolutismo en Espa\u00f1a tras o Trienio liberal, forzando ao Primeiro Ministro, Joseph de Vill\u00e8le, a enviar a Louis Antoine de Borb\u00f3n, duque de Angulema a Espa\u00f1a na denominada expedici\u00f3n dos Cen Mil Fillos de San Lu\u00eds, a\u00ednda en contra das posici\u00f3ns de Inglaterra.\nCarlos X nomeouno embaixador en Roma en 1828 pero renunciou, ao ser designado Jules Polignac como Primeiro Ministro.\nEn 1830 negouse a xurar lealdade a Lu\u00eds Filipe o que significou a fin da s\u00faa vida pol\u00edtica. Retirouse para escribir as s\u00faas \"Memorias de ultratumba\" (\"M\u00e9moires d'outre-tombe\"), publicadas a t\u00edtulo p\u00f3stumo entre 1848 e 1850), obra que se considera o seu traballo m\u00e1is elaborado e que redactou ao longo de corenta anos. Morreu en Par\u00eds durante a revoluci\u00f3n de 1848.\nComo pedira expresamente no seu testamento, foi enterrado na illa de Grand-B\u00e9, un lugar ao que s\u00f3 pode accederse a p\u00e9 desde Saint-Malo cando baixa a marea.\nRelaci\u00f3n con Galiza.\nChateaubriand menciona d\u00faas veces Galiza na s\u00faa obra para relatar o mesmo episodio. A primeira \u00e9 nas \"M\u00e9moires de ma vie\", redactadas antes de 1826 e publicadas en 1874, cando relata que o seu pai \"foi atacado por ladr\u00f3ns en Galiza\". A segunda \u00e9 cando relata o mesmo feito na versi\u00f3n definitiva da s\u00faa autobiograf\u00eda, titulada \"M\u00e9moires d'outre-tombe\", que revisa eses primeiros cap\u00edtulos a partir de 1930 e que foi publicada postumamente a partir de 1848. Nela di que ao seu pai \"os ladr\u00f3ns o atacaron e o desvalixaron nas Galizas\".\nO escritor galego Ram\u00f3n Otero Pedrayo ti\u00f1a a Chateaubriand como unha das s\u00faas m\u00e1ximas referencias, e sobre el escribiu o artigo \"O celtismo de Chateaubriand\". De feito, mandou que o soterrasen cun exemplar das \"M\u00e9moires d'outre-tombe\"."}
{"id": "61006", "revid": "15490", "url": "https://gl.wikipedia.org/wiki?curid=61006", "title": "Cen Mil Fillos de San Lu\u00eds", "text": "O 7 de abril de 1823, Francia interveu militarmente en Espa\u00f1a, a solicitude do rei Fernando VII para apoialo fronte aos liberais e restablecer o absolutismo, en virtude dos acordos da Santa Alianza. O ex\u00e9rcito franc\u00e9s, denominado co nome dos Cen Mil Fillos de San Lu\u00eds, foi encabezado polo duque de Angulema, fillo do futuro Carlos X de Francia.\nO obxectivo fundamental da intervenci\u00f3n francesa era rematar cos liberais no goberno desde tres anos antes. As forzas espa\u00f1olas leais enfront\u00e1ronse cos franceses en Catalu\u00f1a ao mando de Francisco Espoz y Mina, pero non houbo apenas reacci\u00f3n popular de apoio e deberon retirarse. O ex\u00e9rcito franc\u00e9s ocupou Madrid sen resistencia e seguiron cara a Andaluc\u00eda en persecuci\u00f3n dos liberais que se refuxiaran en C\u00e1diz con Fernando VII como ref\u00e9n.\nC\u00e1diz foi cercada e bombardeada. A resistencia foi moi forte e os franceses non puideron tomar a cidade. A situaci\u00f3n dos asediados era desesperada pois non chegaban reforzos de parte algunha. Ao final realizouse un pacto: Fernando VII sair\u00eda e prometer\u00eda defender a liberdade alcanzada polos espa\u00f1ois coa Constituci\u00f3n de 1812, e a cambio render\u00edase a praza.\nAcordado cos franceses, Fernando VII sa\u00edu da cidade, pero de forma inmediata uniuse ao invasor, e o mesmo 1 de outubro decretou a abolici\u00f3n de cantas normas xur\u00eddicas foran aprobadas durante os tres anos anteriores dando fin o Trienio liberal."}
{"id": "61007", "revid": "1131", "url": "https://gl.wikipedia.org/wiki?curid=61007", "title": "Galer\u00eda de imaxes de Fisterra", "text": "Galer\u00eda de imaxes do concello de Fisterra na provincia da Coru\u00f1a."}
{"id": "61008", "revid": "23204", "url": "https://gl.wikipedia.org/wiki?curid=61008", "title": "Lu\u00eds XIX de Francia", "text": "Lu\u00eds Antonio de Borb\u00f3n e Savoia, nado en Versalles o 6 de agosto de 1775 e finado o 3 de xu\u00f1o de 1844, fillo primox\u00e9nito de Carlos X e Mar\u00eda Tareixa de Savoia, foi Delf\u00edn e Rei de Francia (1830). Posteriormente, levou o t\u00edtulo de Duque de Angulema.\nTraxectoria.\nAbandonou Francia cos seus pais na nenez, debido \u00e1 Revoluci\u00f3n Francesa, e pasou gran parte da s\u00faa vida no exilio. Contraeu nupcias coa s\u00faa prima irm\u00e1 Mar\u00eda Tareixa de Francia, con quen non tivo sucesi\u00f3n, a\u00ednda que anos m\u00e1is tarde a parella criou como fillo ao seu sobri\u00f1o Henrique, Duque de Bordeos (Henrique V). A parella regresou a Francia cando caeu o imperio de Napole\u00f3n e o seu t\u00edo Lu\u00eds XVIII ascendeu ao trono.\nEn 1823 correspondeulle encabezar o ex\u00e9rcito dos Cen Mil Fillos de San Lu\u00eds, enviado a Espa\u00f1a para axudar a Fernando VII a restablecer a monarqu\u00eda absoluta. A expedici\u00f3n non atopou ningunha oposici\u00f3n militar importante, salvo \u00e1 hora de cercar C\u00e1diz, e representou un consider\u00e1bel \u00e9xito para os absolutistas.\nEn 1824, ao ascender o seu pai ao trono, converteuse en Delf\u00edn de Francia e herdeiro da coroa. Ao producirse a revoluci\u00f3n de 1830, o seu pai abdicou no seu favor, a\u00ednda que co expreso prop\u00f3sito de que renunciase enseguida en favor do seu sobri\u00f1o Henrique V, o que en efecto fixo. Con todo, o Duque de Orleans apoderouse do trono co nome de Lu\u00eds Felipe e a familia real houbo de marchar ao exilio. Ao morrer o seu pai en Praga en 1836, moitos lexitimistas consideraron como novo rei de xure ao duque de Angulema, co nome de Lu\u00eds XIX, por considerar inv\u00e1lidas as abdicaci\u00f3ns de 1830. Con todo, mant\u00edvose apartado da pol\u00edtica. Morreu no exilio en 1844. Actualmente, at\u00f3pase enterrado na cripta da igrexa do mosteiro franciscano de Kostanjevica (Nova Gorica, Eslovenia)."}
{"id": "61009", "revid": "22570", "url": "https://gl.wikipedia.org/wiki?curid=61009", "title": "Sistema gustativo", "text": "O gusto consiste en rexistrar o sabor e identificar determinadas substancias solubles na saliva por medio dalgunhas das s\u00faas calidades qu\u00edmicas. A\u00ednda que constit\u00fae o m\u00e1is d\u00e9bil dos sentidos, est\u00e1 unido \u00f3 olfacto, que completa a s\u00faa funci\u00f3n. Isto d\u00e9bese a que o cheiro dos alimentos que inxerimos ascende pola bifurcaci\u00f3n aerodixestiva cara \u00e1 mucosa olfactiva, e as\u00ed se d\u00e1 o estra\u00f1o fen\u00f3meno, que consiste en que probamos os alimentos primeiro polo nariz. Unha demostraci\u00f3n disto \u00e9 o que nos pasa cando temos o nariz tapado por mor dun catarro: \u00f3 comer atopamos todo ins\u00edpido, sen sabor.\nEste sentido, ademais, \u00e9 un poderoso auxiliar da dixesti\u00f3n, xa que sabemos que as sensaci\u00f3ns agradables do gusto estimulan a secreci\u00f3n da saliva e os zumes g\u00e1stricos. As papilas gustativas xogan un papel moi importante neste sentido."}
{"id": "61019", "revid": "133006", "url": "https://gl.wikipedia.org/wiki?curid=61019", "title": "Chifre", "text": "O chifre ou pito \u00e9 un instrumento de vento utilizado tanto para a m\u00fasica como para a sinalizaci\u00f3n deportiva e de tr\u00e1fico. O son \u00e9 producido pola vibraci\u00f3n do ar ao pasar forzadamente. Era tradicionalmente feito de madeira, a\u00ednda que hoxe se usan chifres feitos de metais como o bronce. Alg\u00fans chifres te\u00f1en buratos nos lados que son cubertos cos dedos para producir diferentes tons. O executante pode controlar a\u00ednda a duraci\u00f3n e a intensidade do son.\nNa m\u00fasica, \u00e9 utilizado principalmente na samba. O chifre \u00e9 usado tanto para tocar padr\u00f3ns r\u00edtmicos as\u00ed como para anunciar unha nova secci\u00f3n, o comezo, ou o final dunha m\u00fasica. Nunha escola de samba o mestre de bater\u00eda \u00e9 o respons\u00e1bel deses sinais. Para el, o chifre (xunto co repenique) funciona como a batuta dun mestre de \u00f3pera. O chifre \u00e9 capaz de producir sons fortes e agudos, longos e curtos, abertos e pechados, e todos son usados para engadir variedade e cores aos padr\u00f3ns tocados. Tam\u00e9n pode tocar un padr\u00f3n repetitivo que funciona como parte do conxunto do grupo r\u00edtmico.\nPolo seu grande volume sonoro, o chifre pode ser usado en diversas funci\u00f3ns de sinalizaci\u00f3n. Os gardas de tr\u00e1fico, tam\u00e9n poden ser usados en ferrocarr\u00eds, nav\u00edos e ambientes industriais ruidosos, como forma de sinalizaci\u00f3n de seguridade a longa distancia.\nOutro uso \u00e9 na marcaci\u00f3n e sinalizaci\u00f3n de faltas e erros ou para autorizar o inicio de xogadas en deportes de campo ou cancha, voleibol, f\u00fatbol, f\u00fatbol sala etc). A duraci\u00f3n, a altura e o n\u00famero de asub\u00edos indican e sinalizan os erros.\nExisten a\u00ednda chifres capaces de imitar o canto de diversos paxaros. En xeral son chamados de p\u00edos e son utilizados para atraer paxaros para observaci\u00f3n ou na caza."}
{"id": "61020", "revid": "23204", "url": "https://gl.wikipedia.org/wiki?curid=61020", "title": "77\u00aa edici\u00f3n dos \u00d3scar", "text": "Os premios \u00d3scar do ano 2004 foron entregados nunha cerimonia que se celebrou o 27 de febreiro de 2005 no Teatro Kodak dos \u00c1nxeles (Estados Unidos).\nIn memoriam.\nComo cada ano, a academia reco\u00f1ece a todas aquelas personalidades que nos deixaron \u00f3 longo do ano. Por orde de aparici\u00f3n, os artistas que se mostran son: Ronald Reagan, Peter Ustinov, Carrie Snodgress, Dan Petrie Sr. (director), Dave Raksin (compositor), Fay Wray, Phil Gersh (axente), Elmer Bernstein (compositor), Carol Eastman (escritor), Frank Thomas (animador), Russ Meyer (director), Jerry Orbach, Ralph E. Winters (montador), Robert E. Thompson (escritor), Howard Keel, Janet Leigh, Christopher Reeve, Ossie Davis, Jerry Bick (produtor), Mercedes McCambridge, William Sackheim (produtor - escritor), Ed Dei Gullio (fot\u00f3grafo), Nelson Gidding (escritor), Paul Winfield, Phillippe de Broca (director), Jerry Goldsmith (compositor), Rodney Dangerfield, Virginia Mayo, Tony Randall e Marlon Brando."}
{"id": "61022", "revid": "98629", "url": "https://gl.wikipedia.org/wiki?curid=61022", "title": "Million Dollar Baby", "text": "Million Dollar Baby \u00e9 un filme estadounidense dirixido por Clint Eastwood que se estreou en 2004. Est\u00e1 protagonizada por Hilary Swank, Clint Eastwood e Morgan Freeman e narra a historia dun veterano adestrador de boxeo \u00f3 final da s\u00faa carreira e os seus esforzos por axudar a unha boxeadora a chegar ata o m\u00e1is alto. Estreouse en galego na TVG o 2 de xaneiro de 2008.\nSinopse.\nA historia introduce a Maggie Fitzgerald (Hilary Swank), unha camareira de 31 anos, que desexa ser boxeadora profesional. Diariamente adestra no ximnasio de Frankie Dunn (Clint Eastwood), un adestrador cuxo desexo \u00e9 que o seu protexido, Willie (Mike Colter), sexa campi\u00f3n. No mesmo ximnasio tam\u00e9n traballa Eddie \"Scrap-Iron\" Dupris (Morgan Freeman), un antigo boxeador sen un ollo, e vello amigo de Frankie.\nInicialmente, Maggie intenta sen \u00e9xito que Frankie a adestre, pero este rex\u00e9itaa continuamente, inclusive cando Dupris intercede no seu favor. Cando Willie deixa a Frankie por outro adestrador chamado Mickey Mack d\u00faas pelexas antes do t\u00edtulo, Frankie finalmente accede a adestrar a Maggie ata a s\u00faa primeira pelexa. Por\u00e9n, Frankie entrega a Maggie a outro adestrador, xa que ela estaba impaciente por pelexar e Frankie consideraba que a\u00ednda non estaba lista.\nDurante a pelexa, Frankie descobre que o adestrador de Maggie fixo un trato co adestrador do seu opo\u00f1ente, polo que Frankie recupera o control de Maggie durante a pelexa, que estaba perdendo, e grazas \u00e1 s\u00faa axuda, logra recuperarse e ga\u00f1ar. Finalmente, Frankie acepta adestrar a Maggie, a\u00ednda que deixa claro, que isto \u00e9 de car\u00e1cter temporal. Mentres ela adestra, rev\u00e9lase que Frankie ten unha filla \u00e1 que escribe frecuentemente sen obter resposta, xa que, por raz\u00f3ns non especificadas, ela esta anoxada co seu pai desde hai varios anos. Ademais, rev\u00e9lase tam\u00e9n que o pai de Maggie morreu fai varios anos, e pronto se forma unha relaci\u00f3n pai-filla entre Frankie e Maggie.\n\u00d3 ir vencendo en m\u00e1is pelexas, Maggie ga\u00f1a m\u00e1is cartos, que aforra para comprar \u00e1 s\u00faa nai unha casa, xa que esta viv\u00eda con outra filla e un neto nun parque de trailers. Por\u00e9n, logo de burlarse da profesi\u00f3n de Maggie, a nai recrim\u00ednalle o feito de regalarlle unha casa, xa que se o goberno se decatase perder\u00eda a pensi\u00f3n. Durante a viaxe de regreso, Maggie leva a Frankie a un restaurante onde venden pastel de lim\u00f3n caseiro, e c\u00f3ntalle acerca dun can enfermo que tiveron, e que o seu pai matou \u00f3 empeorar a s\u00faa sa\u00fade.\n\u00d3 aumentar a s\u00faa fama, Maggie realiza un tour por Europa, onde un refacho de vitorias v\u00f3lvea a\u00ednda m\u00e1is popular. Maggie \u00e9 reco\u00f1ecida en Europa polo sobrenome de \"Mo Cuishle\", unha frase irland\u00e9s ideada por Frankie, cuxo significado Maggie desco\u00f1ece. Finalmente, Frankie permite que Maggie loite polo t\u00edtulo feminino de peso Welter contra a actual campioa Billie \"A Osa Azul\" (Lucia Rijker, boxeadora na vida real), unha ex-prostituta de Alema\u00f1a Oriental co\u00f1ecida por pelexar sucio.\nA pelexa ocorre en Las Vegas, e a\u00ednda que inicialmente Billie parece ga\u00f1ar a pelexa, logo Maggie recup\u00e9rase grazas \u00f3s consellos de Frankie. Cando termina un acto, ambas as boxeadoras sep\u00e1ranse \u00f3s seus recunchos, pero Billie regresa e golpea por detr\u00e1s a Maggie, a cal cae sobre o banco da s\u00faa esquina, partindo a columna \u00e1 altura do pescozo.\nMaggie queda paralizada desde o pescozo cara a abaixo, e Frankie pasa todo o seu tempo \u00e1 beira da s\u00faa cama no hospital. A s\u00faa familia anuncia que van visitala, inclu\u00edndo \u00f3 seu irm\u00e1n que acababa de sa\u00edr de prisi\u00f3n, pero chegan \u00f3 hospital varios d\u00edas logo de chegar \u00e1 cidade, vestidos con flanelas de parques de diversi\u00f3ns, e cun avogado. Os seus familiares intentan convencela de que os faga responsables dos seus bens, pero Maggie descobre finalmente o verdadeiro car\u00e1cter da s\u00faa familia e rex\u00e9itaos. Desde ent\u00f3n, Frankie queda s\u00f3 con Maggie, quen perde un p\u00e9.\nEventualmente, Maggie p\u00eddelle a Frankie que a mate, xa que xa realizara o seu maior desexo, que era ser unha boxeadora famosa e co\u00f1ecer o mundo. Frankie arrep\u00edase ante tal proposici\u00f3n, pero logo de varios intentos de suicidio por parte de Maggie (mord\u00e9ndose a lingua), finalmente accede e inxecta unha sobredose de adrenalina a Maggie, quen morre. Durante a inxecci\u00f3n, Frankie revela a Maggie o significado de \"Mo Cuishle\": \"a mi\u00f1a querida, o meu sangue\". O narrador da pel\u00edcula, que non \u00e9 outro que Dupris, di que despois Frankie desapareceu. A narraci\u00f3n resulta ser unha carta que Dupris estaba escribindo \u00e1 filla de Frankie, nun intento de mostrarlle \"a clase de home que era\" o seu pai. A \u00faltima escena d\u00e1 entender que Frankie est\u00e1 no restaurante onde comeu con Maggie pastel de lim\u00f3n hai tempo.\nA resoluci\u00f3n final do relato espertou cr\u00edticas en Estados Unidos por parte de grupos de activistas e da dereita cat\u00f3lica norteamericana por considerar que avalaba a eutanasia.\nCr\u00edtica.\nA revista Fotogramas, na convocatoria anual de cr\u00edticos espa\u00f1ois para elixir as mellores pel\u00edculas de 2005 (contando con cr\u00edticos dos m\u00e1is prestixiosos medios, como Cartelera T\u00faria, Cadena Ser, ABC, Levante-EMV, El Mundo etc.) proclamou a \"Million Dollar Baby\" como a mellor pel\u00edcula estranxeira do ano (Revista Fotogramas, N\u00famero 1948, febreiro de 2006).\nGalard\u00f3ns e nomeamentos.\nMillion Dollar Baby conseguiu 7 candidaturas aos premios da Academia Norteamericana de Cine na s\u00faa 77\u00aa edici\u00f3n dos premios. A pel\u00edcula ga\u00f1ou o \u00d3scar \u00e1 mellor pel\u00edcula, \u00f3 mellor director (Clint Eastwood), actriz principal (Hilary Swank) e mellor actor secundario (Morgan Freeman). O resto de nomeamentos foron \u00f3 mellor actor principal (Clint Eastwood), mellor gui\u00f3n adaptado (Paul Haggis) e mellor montaxe."}
{"id": "61023", "revid": "98629", "url": "https://gl.wikipedia.org/wiki?curid=61023", "title": "Ardmolich", "text": "Ardmolich \u00e9 unha aldea do oeste de Escocia, pertencente \u00e1 \u00e1rea municipal da Terra Alta.\nLocalizaci\u00f3n.\nArdmolich pertenc\u00eda antigamente ao condado de Lochaber, situado ao sur da Terra Alta. Cruzada polo r\u00edo M\u00f9ideart, \u00e9 a \u00faltima aldea antes da formaci\u00f3n da r\u00eda de M\u00f9ideart, no final do val hom\u00f3nimo. Est\u00e1 ao p\u00e9 da estrada A861, que comunica Inchree con Mallaig.\nEst\u00e1 practicamente deshabitada dende hai m\u00e1is dun s\u00e9culo, e a s\u00faa poboaci\u00f3n est\u00e1bel non chega \u00e1s 20 persoas. A finais do s\u00e9culo XIX en todo o val non hab\u00eda m\u00e1is ca 243 persoas, das que falaban ga\u00e9lico escoc\u00e9s o 90%.\nHistoria e cultura.\nNas proximidades de Ardmolich at\u00f3pase, dunha ribeira do r\u00edo, o bosque protexido de Ardmolich, e da outra, os \"sete homes de Moidart\", un monumento natural destinado a conmemorar os sete mari\u00f1eiros da contorna que acompa\u00f1aron o desembarco do pretendente pr\u00edncipe Carlos en Glenfinnan, a unhas poucas millas ao norte de Ardmolich. O monumento dos \"sete homes de Moidart\" estaba formado no seu comezo, a principios do s\u00e9culo XIX, por sete faias, das que na actualidade s\u00f3 quedan cinco e en mal estado de conservaci\u00f3n.\nAs terras de Ardmolich pertenc\u00edan aos clans dos MacMaster e dos MacDonald."}
{"id": "61024", "revid": "98629", "url": "https://gl.wikipedia.org/wiki?curid=61024", "title": "Abr\u00edgate", "text": "Abr\u00edgate \u00e9 unha coproduci\u00f3n cinematogr\u00e1fica galego-arxentina, dirixida por Ram\u00f3n Costafreda no ano 2007. Rodouse entre Betanzos e A Coru\u00f1a no ver\u00e1n de 2006 e primeira longametraxe do devandito director galego trala TV-movie \"M\u00e1is ca irm\u00e1ns\".\nA pel\u00edcula rodouse en galego e castel\u00e1n, respectando o idioma orixinal dos protagonistas, varios dos cales (Celso Bugallo, Mar\u00eda Bouzas, Luis Zahera, Isabel Naveira, Mar\u00eda Salgueiro, Pepo Suevos) son actores galegos.\n\u00c9 unha comedia escrita polo guionista da exitosa pel\u00edcula arxentina \"El hijo de la novia\", Fernando Castets e producida por Continental Producciones, Oberon Cinematogr\u00e1fica, Patagonik Film Group, TVG e Patagonik Film Group. A s\u00faa estrea foi o 24 de maio de 2007.\nSinopse.\nA pel\u00edcula ten por protagonista e Valeria (Manuela Pal), unha arxentina de ascendencia galega que deixa a s\u00faa terra natal trasl\u00e1dase a vivir a unha vila da provincia da Coru\u00f1a co obxectivo de atopar e co\u00f1ecer as s\u00faas ra\u00edces. Nesta aventura atopar\u00e1se con persoas dispares, especialmente cando emprenda a busca do seu amante, un home maduro chamado Yves, que se produce durante a noite de San Xo\u00e1n. Unha vez descuberta a morte de Yves, acabar\u00e1 por namorarse de Marcelo (F\u00e9lix G\u00f3mez) o fillo deste, entrando nunha encrucixada que a s\u00faa xefa Adela (Mar\u00eda Bouzas) lle axudar\u00e1 a resolver."}
{"id": "61025", "revid": "98629", "url": "https://gl.wikipedia.org/wiki?curid=61025", "title": "Lingua n\u00f3rdica antiga", "text": "Antigo n\u00f3rdico ou noruegu\u00e9s antigo foi a lingua xerm\u00e1nica falada polos habitantes da Escandinavia e das s\u00faas colonias de ultramar dende os comezos da \u00e9poca viquinga ata o ano 1300 aproximadamente. O antigo n\u00f3rdico xurdiu do proton\u00f3rdico durante o s\u00e9culo VIII e, ao evolucionar, acabou dando lugar a t\u00f3dalas linguas escandinavas.\nDebido a que a maior\u00eda dos textos que sobreviviron prove\u00f1en do island\u00e9s medieval, a variante est\u00e1ndar \"de facto\" desta lingua \u00e9 o dialecto occidental, \u00e9 dicir, o noruegu\u00e9s e o island\u00e9s antigos. Este feito fai que, \u00e1s veces, no canto de falar de antigo n\u00f3rdico se fale do island\u00e9s antigo ou noruegu\u00e9s antigo.\nPor\u00e9n, tam\u00e9n exist\u00eda a variante oriental desa lingua, a cal se falaba nos asentamentos viquingos das actuais Suecia e Dinamarca. Non hab\u00eda unha separaci\u00f3n xeogr\u00e1fica demasiado clara entre os dous dialectos. De feito, p\u00f3dense atopar restos do antigo n\u00f3rdico oriental ao leste de Noruega e trazas do antigo n\u00f3rdico occidental ao oeste de Suecia. Ademais, tam\u00e9n hab\u00eda un dialecto denominado g\u00fatnico antigo, inclu\u00eddo dentro do n\u00f3rdico antigo oriental, xa que \u00e9 o menos co\u00f1ecido dos tres dialectos.\nOs falantes destes tres dialectos consideraban que todos falaban unha mesma lingua, e denomin\u00e1rona \"dansk tunga\" (ANOr) ou \"d\u00f6nsk tunga\" (ANOc) ata o s\u00e9culo XIII.\nO antigo n\u00f3rdico era intelixible polos antigos falantes do ingl\u00e9s antigo, do antigo sax\u00f3n e do baixo alem\u00e1n, falado ao norte da actual Alema\u00f1a. Esta lingua foi evolucionando ata dividirse, dando lugar ao noruegu\u00e9s, island\u00e9s, sueco e dinamarqu\u00e9s actual.\nO island\u00e9s moderno \u00e9 a lingua que menos evolucionou a partir do antigo n\u00f3rdico. O fero\u00e9s tam\u00e9n conserva moitas semellanzas, a\u00ednda que \u00e1 influencia dinamarquesa fixo que xa non sexa tan conservador. A pesar disto, as outras linguas que evolucionaron m\u00e1is, como son o sueco, o noruegu\u00e9s e o dinamarqu\u00e9s seguen a ser intelixibles entre si, grazas a herdanza deixada polo antigo n\u00f3rdico.\nDistribuci\u00f3n xeogr\u00e1fica.\nO island\u00e9s antigo, case id\u00e9ntico ao noruegu\u00e9s antigo, formaba xunto a esta lingua o dialecto occidental do antigo n\u00f3rdico. Este dialecto era falado nos territorios da actual Islandia e Noruega. O dialecto oriental fal\u00e1base en Suecia e Dinamarca e nos asentamentos viquingos de Rusia, Inglaterra e Normand\u00eda. O antigo g\u00fatnico fal\u00e1base na illa de Gotland e nalg\u00fans asentamentos ao leste do mar B\u00e1ltico. No s\u00e9culo XI, o antigo n\u00f3rdico era a lingua m\u00e1is falada en Europa. Estend\u00edase dende Vinland ata o Volga. O lugar de Rusia onde sobreviviu durante m\u00e1is tempo foi en Novgorod, de onde desapareceu no s\u00e9culo XIII.\nDescendentes actuais.\nOs descendentes do antigo n\u00f3rdico occidental son o island\u00e9s, o noruegu\u00e9s nynorsk, o fero\u00e9s e a extinguida lingua norn, falada nas Orcadas e nas Shetland. Do antigo n\u00f3rdico oriental descenden as linguas sueca, dinamarquesa e norueguesa bokm\u00e5l. O noruegu\u00e9s bokm\u00e5l nun principio pertenc\u00eda ao dialecto occidental, a\u00ednda a grande influencia recibida polo dialecto oriental fixo que se incl\u00faa dentro deste.\nEntre estas linguas, o island\u00e9s e en parte o fero\u00e9s padeceron cambios m\u00ednimos durante moitos s\u00e9culos, a\u00ednda que a pertenza a Dinamarca das Illas Feroe fixo que o fero\u00e9s padecese unha grande influencia do dinamarqu\u00e9s. O antigo n\u00f3rdico influenciou alg\u00fans dos dialectos do ingl\u00e9s, especialmente o scots, o cal ten un gran n\u00famero de pr\u00e9stamos do antigo n\u00f3rdico. Tam\u00e9n foi unha lingua decisiva no desenvolvemento do normando.\nTextos e dialectos.\nAs primeiras inscrici\u00f3ns en antigo n\u00f3rdico que se conservan son en r\u00fanico do s\u00e9culo VIII (a\u00ednda cando hai unhas 200 inscrici\u00f3ns r\u00fanicas en proto-n\u00f3rdico, a m\u00e1is antiga das cales \u00e9 do s\u00e9culo II). As runas segu\u00edronse empregando moitos s\u00e9culos despois, ata trala morte da lingua. Por\u00e9n, os textos literarios m\u00e1is importantes est\u00e1n escritos en alfabeto latino, como as sagas ou as eddas da Islandia medieval.\nO proto-n\u00f3rdico evolucionou ata o antigo n\u00f3rdico no s\u00e9culo VIII, co que o efecto das umlaut variaba segundo a rexi\u00f3n. As umlaut t\u00edpicas (ex. \"fylla\" de \"*fullian\") eran m\u00e1is marcadas nas \u00e1reas onde se falaba o dialecto occidental, mentres que na \u00e1rea do dialecto oriental estas evolucionaron cara a unha di\u00e9rese (ex. \"hiarta\" de \"herto\"). Esta diferenza foi a raz\u00f3n principal da dialectalizaci\u00f3n da lingua durante os s\u00e9culos IX e s\u00e9culo X.\nOutra diferenza entre os distintos dialectos foi que os ditongos do dialecto occidental evolucionaron a monotongos no dialecto oriental. As\u00ed temos que en dialecto occidental ch\u00e1mase \"steinn\" (rocha), mentres que no oriental, primeiro d\u00edxose \"stain\" pero logo pasou a \"sten\". Nos dialectos occidental e g\u00fatnico cons\u00e9rvase o ditongo \"au\" de \"auga\" mentres o oriental evoluci\u00f3nao e conv\u00e9rteo en \"\u00f8\", como na palabra \"\u00f8gha\". A\u00ednda as\u00ed, o dialecto occidental ten o ditongo \"ey\" de palabras como \"heyra\" mentres o oriental conv\u00e9rteo en \"\u00f8\", como en \"h\u00f8ra\", e en g\u00fatnico antigo \u00e9 \"oy\", como en \"hoyra\".\nUnha terceira diferenza \u00e9 que o dialecto occidental perdeu algunhas combinaci\u00f3ns de consoantes. As combinaci\u00f3ns -\"mp\"-, -\"nt\"- e -\"nk\"- asimil\u00e1ronse no dialecto occidental con -\"pp\"-, -\"tt\"- e -\"kk\"-. Este fen\u00f3meno foi limitado no dialecto oriental.\nNo entanto, estas diferenzas eran unha excepci\u00f3n. Os dialectos asemell\u00e1banse moito e, de feito, os falantes dos tres dialectos consideraban que falaban s\u00f3 unha lingua, unha lingua que eles denominaban lingua danesa (dansk tunga) por exemplo\nAqu\u00ed hai unha comparaci\u00f3n entre os dialectos oriental e occidental. \u00c9 unha transcrici\u00f3n dunha das inscrici\u00f3ns r\u00fanicas sobre pedra de Funbo (Ou990) que significa: V\u00e9n\u00f0r e Thane e Gunnar levantaron esta pedra logo de Harusa, o seu pai. Deus axude \u00e1 s\u00faa alma:"}
{"id": "61027", "revid": "23204", "url": "https://gl.wikipedia.org/wiki?curid=61027", "title": "El hijo de la novia", "text": "El hijo de la novia \u00e9 un filme arxentino de 2001 dirixido por Juan Jos\u00e9 Campanella e escrito por Campanella e Fernando Castets. Os produtores executivos foron Juan Vera e Juan Pablo Galli, e foi producido por Adri\u00e1n Suar. Est\u00e1 protagonizado por Ricardo Dar\u00edn, H\u00e9ctor Alterio, Norma Aleandro, Eduardo Blanco e Natalia Verbeke.\nO filme foi nomeado \u00f3 \u00d3scar \u00f3 mellor filme en lingua non inglesa na 74\u00aa edici\u00f3n dos premios, e ga\u00f1ou o C\u00f3ndor de Prata \u00f3 mellor filme.\nSinopse.\nRafael Belbedere (Ricardo Dar\u00edn) \u00e9 un home que rolda os 30 anos e \u00f3 que lle vai mal o negocio do restaurante herdado polo seu pai Nino (H\u00e9ctor Alterio). Ademais, na s\u00faa vida sentimental tampouco lle van ben as cousas, xa que est\u00e1 divorciado. Por todo isto, non lle presta moita atenci\u00f3n \u00e1 s\u00faa moza Naty (Natalia Verbeke) e hai moito que non vai a visitar \u00e1 s\u00faa nai Norma, (Norma Aleandro) que padece alzh\u00e9imer e est\u00e1 ingresada nunha residencia.\nRafael ter\u00e1 que intentar ver cumprido o vello so\u00f1o da s\u00faa nai, que \u00e9 casar pola Igrexa, antes de que faleza."}
{"id": "61030", "revid": "98629", "url": "https://gl.wikipedia.org/wiki?curid=61030", "title": "Tapas (filme)", "text": "Tapas \u00e9 unha pel\u00edcula espa\u00f1ola do ano 2005. Foi o debut cinematogr\u00e1fico como directores de Jos\u00e9 Corbacho e Juan Cruz (tam\u00e9n guionistas do filme), que acadou unha boa aceptaci\u00f3n e cr\u00edticas e lles valeu \u00f3 Premio Goya \u00f3 mellor director novel.\nElvira M\u00ednguez, unha das protagonistas, obtivo varios reco\u00f1ecementos polo seu traballo nesta pel\u00edcula, entre eles o Premio Goya \u00e1 mellor actriz secundaria, o Premio \u00e1 mellor interpretaci\u00f3n feminina no Festival de M\u00e1laga e o galard\u00f3n da Uni\u00f3n de Actores na mesma categor\u00eda.\nA s\u00faa banda sonora incl\u00fae temas de Antonio Orozco e Estopa entre outros.\nSinopse.\nAmbientada en Barcelona, \"Tapas\" conta a historia dos distintos personaxes dun barrio humilde, xente de distintas idades e profesi\u00f3ns co bar do protagonista, Lolo (\u00c1ngel de Andr\u00e9s), como punto de encontro."}
{"id": "61038", "revid": "23204", "url": "https://gl.wikipedia.org/wiki?curid=61038", "title": "76\u00aa edici\u00f3n dos \u00d3scar", "text": "Os premios \u00d3scar do ano 2003 foron entregados nunha cerimonia que se celebrou o 29 de febreiro de 2004 no Teatro Kodak dos \u00c1nxeles.\nCandidaturas.\nOs ga\u00f1adores son os que aparecen en primeiro lugar e destacados en letra grosa.\nIn memoriam.\nRealiz\u00e1ronse dous recordos especiais \u00f3 longo da cerimonia. O primeiro foi presentado por Tom Hanks e \u00eda dedicado \u00f3 lendario c\u00f3mico e m\u00faltiples veces presentador da cerimonia, Bob Hope. O segundo Memorial especial foi presentado por Julia Roberts e rendeuse homenaxe \u00e1 m\u00edtica actriz e catro veces ga\u00f1adora do \u00d3scar, Katharine Hepburn.\nA homenaxe anual \u00e1s personalidades finadas \u00f3 longo do ano, empezou cun recordo especial \u00f3 actor Gregory Peck, quen foi seguido por outras personalidades que faleceron este ano: Wendy Hiller, David Hemmings, Hope Lange, George Axelrod (guionista), Charles Bronson, Michael Jeter, David Newman (guionista), Ron O'Neal, Art Carney, Elia Kazan (director), Leni Riefenstahl (documentalista), Karen Morley, Buddy Ebsen, John Schlesinger (director), Stan Brakhage (director de cine), Ray Stark (produtor), Andrew J. Kuhen, John Ritter, Hume Cronyn, Buddy Hackett, Michael Kamen (compositor), John Gregory Dunne (guionista), Robert Stack, Alan Bates, Gregory Hines, Jack Elam, Jeanne Crain, Ann Miller e Donald O'Connor."}
{"id": "61039", "revid": "5863", "url": "https://gl.wikipedia.org/wiki?curid=61039", "title": "Bob Hope", "text": "Leslie Townes Hope, co\u00f1ecido como Bob Hope, nado en Eltham (Inglaterra) o 29 de maio de 1903 e finado en Hollywood o 27 de xullo de 2003, foi un famoso artista brit\u00e1nico-estadounidense que apareceu en teatro, radio e televisi\u00f3n, en pel\u00edculas de cine, e en actuaci\u00f3ns para o ex\u00e9rcito dos Estados Unidos.\nTraxectoria.\nFoi o quinto de sete irm\u00e1ns. O seu pai William Henry Hope, Ingl\u00e9s, era canteiro de Weston-super-Mare e a s\u00faa nai Avis Townes, Galesa, era cantante de opereta a\u00ednda que tivo que deixalo para dedicarse a limpar. A familia viviu en Weston-super-Mare, en Whitehall e en St. George in Bristol, antes de trasladarse a Cleveland, Ohio en 1907. Hope converteuse en cidad\u00e1n estadounidense en 1920 cando ti\u00f1a 17 anos.\nAntes de dedicarse \u00f3 mundo do espect\u00e1culo, Hope traballou como boxeador (co nome de Packy Easte), a\u00ednda que non tivo moito \u00e9xito. \u00c9 ent\u00f3n cando participa nalg\u00fans concursos, imitando a Charles Chaplin. Nun deles veo o comediante Fatty Arbuckle e en 1925 d\u00e1lle traballo. Un ano despois, Hope forma parte dun n\u00famero chamado \"The Dancemedians\" coas Irm\u00e1s Hilton. Logo de cinco anos no mundo do vodevil, volve a Nova York e comeza a aparecer nalg\u00fans musicais de Broadway. As s\u00faas actuaci\u00f3ns eran ben recibidas e os cr\u00edticos comezaron a destacar o seu sentido do humor.\nA mediados da d\u00e9cada de 1930 Hope volve a Hollywood, onde comeza con algunhas pel\u00edculas de serie B para a Warner Brothers. En 1938, na pel\u00edcula \"The Big Broadcast of 1938\", aparece cantando a canci\u00f3n que se converter\u00e1 no seu selo, \"Thanks for the Memory\", e que se converter\u00e1 nun grande \u00e9xito de vendas e de cr\u00edtica.\nA partir dese momento, as regulares aparici\u00f3ns de Hope en pel\u00edculas de Hollywood e na radio, fanlle un dos m\u00f1as co\u00f1ecidos artistas de Norteam\u00e9rica.\nNo cine, \u00e9 recordado por pel\u00edculas como \"My Favorite Brunette\" e polas pel\u00edculas que protagonizou xunto a Bing Crosby e Dorothy Lamour. Lamour \u00e9 a artista feminina que m\u00e1is traballou xunto a Bob Hope, a\u00ednda que tam\u00e9n o fixo con actrices como Lucille Ball, Jane Russell ou Katharine Hepburn.\nTam\u00e9n act\u00fao na televisi\u00f3n, onde debutou en 1932, durante un test de transmisi\u00f3n nos estudos da CBS en Nova York. A s\u00faa carreira neste medio transcorreu ao longo de 64 anos, traballando principalmente para a NBC.\nNunca ga\u00f1ou un Oscar polas s\u00faas interpretaci\u00f3ns, pero a Academia das Artes e das Ciencias Cinematogr\u00e1ficas outorgoulle varios premios especiais e actuou como mestre de cerimonias en varias edici\u00f3ns dos Premios da Academia entre os anos 50 e os 80.\nNo \u00e1mbito persoal, casou d\u00faas veces. A primeira foi coa s\u00faa compa\u00f1eira de vodevil Grace Louise Troxell con quen casou o 25 de xaneiro de 1933, da que moi pronto se divorciou. Hope casou posteriormente con Dolores Defina o 19 de febreiro de 1934. Dolores, cantante nun nightclub e co\u00f1ecida profesionalmente como Dolores Reade, \u00e1 que co\u00f1eceu dous meses antes, foi a s\u00faa esposa durante 69 anos, sendo o matrimonio m\u00e1is duradeiro na historia de Hollywood ata o momento. Adoptaron catro fillos, todos eles dun orfanato en Evanston, Illinois.\nDebido \u00e1 s\u00faa lonxevidade, Hope sufriu d\u00faas \"mortes prematuras\". En 1998, un obituario preparado pola Asociaci\u00f3n da Prensa foi publicado en internet por erro. En 2003, o seu obituario estaba entre os que foron publicados na CNN por erro.\nHope celebrou o seu 100 aniversario o 29 de maio de 2003. Para festexar este evento, o cruzamento entre Hollywood Boulevard e Vin street nos \u00c1nxeles (California) foi chamado \"Bob Hope Square\" e o seu centenario foi declarado o D\u00eda de Bob Hope en 35 estados de Estados Unidos. Hope morreu dous meses despois por mor dunha pneumon\u00eda, o 27 de xullo de 2003 na s\u00faa casa do Lago Toluca, \u00f3 norte de Hollywood."}
{"id": "61051", "revid": "736", "url": "https://gl.wikipedia.org/wiki?curid=61051", "title": "O Piloto", "text": ""}
{"id": "61058", "revid": "25871", "url": "https://gl.wikipedia.org/wiki?curid=61058", "title": "Isabel Naveira", "text": "Isabel Naveira, nada na Coru\u00f1a o 4 de outubro de 1975, \u00e9 unha actriz galega.\nTraxectoria.\nComezou participando en curtametraxes producidas pola Escola de Imaxe e Son da Coru\u00f1a. F\u00edxose popular pola s\u00faa participaci\u00f3n en \"Mareas vivas\" e, m\u00e1is recentemente, en \"Terra de Miranda\", \"Valderrei\" e \"Matalobos\" (no papel da cabo Eva Seijas) e outras series da Televisi\u00f3n de Galicia, as\u00ed como en varias longametraxes galegas entre as que destacan \"O lapis do carpinteiro\" ou \"O agasallo de Silvia\".\nAdemais, \u00e9 licenciada en Filolox\u00eda Hisp\u00e1nica pola Universidade da Coru\u00f1a."}
{"id": "61062", "revid": "98629", "url": "https://gl.wikipedia.org/wiki?curid=61062", "title": "Continental", "text": "Continental \u00e9 unha pel\u00edcula galega dirixida por Xavier Villaverde no ano 1990. Tr\u00e1tase dun drama de 97 minutos de duraci\u00f3n protagonizado por Eusebio Poncela, H\u00e9ctor Alterio, Marisa Paredes, Cristina Marcos e Jorge Sanz entre outros, e con varios nomes galegos no elenco.\nSinopse.\nO Continental \u00e9 un bar prost\u00edbulo situado nunha zona portuaria que se disputan d\u00faas bandas de mafiosos. Ambas estiveran no pasado a cargo do mesmo capo, Gon\u00e7alves, o que levaran por diante na s\u00faa loita polo poder. Por\u00e9n, transcorridos varios anos desde a desaparici\u00f3n deste, a s\u00faa sombra parece seguir pesando en forma de maldici\u00f3n sobre os membros das bandas.\nElenco de actores.\nOs int\u00e9rpretes do filme por orde alfab\u00e9tica son Alberto Alonso, Joaqu\u00edn Alonso-Colmenares, H\u00e9ctor Alterio, Manuel Areoso, Marina Asal, Feodor Atkine, Antonio Dur\u00e1n \"Morris\", Angelita Enr\u00edquez, M\u00f3nica Garc\u00eda, Xos\u00e9 Lois Gonz\u00e1lez, Juan Graell, Fernando Guill\u00e9n, Xavier R. Lourido, Elina Luaces, Manuel Manqui\u00f1a, Carlos Marcet, Cristina Marcos, Luisa Mart\u00ednez, Lola Baldrich, Nancho Novo, Marisa Paredes, Eusebio Poncela, Eduardo Puceiro, Canco Ramonde, Ant\u00f3n Reixa, Orlando Rodr\u00edguez, Eufemia Rom\u00e1n, Jorge Sanz, Antonio F. Sim\u00f3n, Marisa Soto, Gonzalo Uriarte"}
{"id": "61063", "revid": "98629", "url": "https://gl.wikipedia.org/wiki?curid=61063", "title": "De profundis", "text": "De profundis \u00e9 unha produci\u00f3n galega do ano 2006 dirixida por Miguelanxo Prado.\nTr\u00e1tase dunha longametraxe de animaci\u00f3n de 71 minutos de duraci\u00f3n que narra unha historia con ra\u00edces nos mitos das culturas atl\u00e1nticas. Os protagonistas da pel\u00edcula son un pintor que so\u00f1a ser mari\u00f1eiro e pescador e unha muller que toca o violoncello, namorados e compartindo unha casa no medio do mar.\nA produci\u00f3n corre a cargo de Continental Producciones, S.A., Desembarco Produci\u00f3ns, S.L., Estrella Galicia e Zeppelin Filmes, mentres que a distribuidora foi Biblos Clube de Lectores. A cinta estreouse o 17 de xaneiro de 2007 e foi nomeada aos premios Goya de 2006 na categor\u00eda de mellor longametraxe de animaci\u00f3n."}
{"id": "61064", "revid": "23204", "url": "https://gl.wikipedia.org/wiki?curid=61064", "title": "Noh", "text": "N\u014d, N\u00f4, Nou ou Noh (xapon\u00e9s: \u80fd) \u00e9 unha das formas m\u00e1is importantes do drama musical cl\u00e1sico xapon\u00e9s, executado desde o s\u00e9culo XIV. Evolucionou doutras formas teatrais, aristocr\u00e1ticas e populares, inclu\u00edndo o Dengaku, Shirabyoshi e Gagaku. Un dos seus m\u00e1is importantes dramaturgos foi Zeami Motokiyo. Por outra banda, deu orixe a outras formas dram\u00e1ticas, como o Kabuki. O Noh \u00e9 caracterizado polo seu estilo lento, dunha graza espartana, r\u00edxida, sutil, ben como polo uso de m\u00e1scaras t\u00edpicas.\nAs pezas Noh discorren nun palco bastante despoxado, feito de \"hinoki\" liso (alcipreste xapon\u00e9s). O escenario \u00e9, invariabelmente, constitu\u00eddo apenas polo \"kagami-ita,\" un pi\u00f1eiro pintado, no fondo do palco, mesmo que a peza se desenvolva noutros locais. Hai varias explicaci\u00f3ns para o uso desta \u00e1rbore, sendo moi com\u00fan a interpretaci\u00f3n que se refire aos rituais xinto\u00edstas, polos cales os deuses descenden \u00e1 Terra por este medio. Outro aderezo inconfund\u00edbel \u00e9 a ponte estreita (a \"Hashigakari\"), situada \u00e1 esquerda, que os principais actores utilizan para entrar en escena. \u00c9 esta a orixe do Hanamichi, no Kabuki."}
{"id": "61066", "revid": "98629", "url": "https://gl.wikipedia.org/wiki?curid=61066", "title": "Vito Corleone", "text": "Vito Andolini Corleone \u00e9 un personaxe ficticio, protagonista do primeiro libro e pel\u00edcula da saga \"O padri\u00f1o\", ademais de semi-protagonista en \"O padri\u00f1o II\". Encarna ao xefe da familia Corleone, unha mafia siciliana que se atopa na cidade de Nova York, entre os anos 1940 e 1950. Tam\u00e9n \u00e9 co\u00f1ecido polo alcume m\u00e1is \u00edntimo de Padri\u00f1o. Este personaxe \u00e9 protagonista da novela de Mario Puzo titulada \"O padri\u00f1o\" e, foi representado no cine por Marlon Brando en \"O padri\u00f1o\" e por Robert De Niro en \"O padri\u00f1o II\" entre 1972 e 1974.\nNa novela o personaxe ten catro fillos: Santino, Constanzia, Frederico e Michael Corleone, ademais de Tom Hagen, que \u00e9 adoptado. Na pel\u00edcula, ten tam\u00e9n catro fillos, que son Michael Corleone, Santino Corleone \"Sonny\", Fredo Corleone e Connie Corleone. Ademais de Tom Hagen, que \u00e9 adoptado. No transcurso da historia s\u00f3 perde a Santino, que \u00e9 tiroteado nunha casa de peaxe.\nDiferentes mortes.\nVito Corleone falece o 29 de xullo de 1955 \u00e1 idade de 62 anos, pero a causa da s\u00faa morte \u00e9 diferente no libro e no filme:"}
{"id": "61067", "revid": "98629", "url": "https://gl.wikipedia.org/wiki?curid=61067", "title": "Fredo Corleone", "text": "Federico \"Fredo\" Corleone, nado o 13 de maio de 1919 e finado o 25 de marzo de 1959, \u00e9 un personaxe ficticio da novela de Mario Puzo \"O Padri\u00f1o\". \u00c9 irm\u00e1n de Santino Corleone \"Sonny\" e Michael Corleone . O seu pai \u00e9 Vito Corleone, a cabeza dunha familia da mafia de Nova York ficticia. Fredo foi interpretado polo actor italoamericano John Cazale na adaptaci\u00f3n de Francis Ford Coppola da novela, as\u00ed como na s\u00faa secuela.\nRol na novela e pel\u00edcula.\nComo \u00e9 sinalado na novela de Puzo, Fredo sempre foi considerado na familia do crime Corleone como o m\u00e1is d\u00e9bil e o m\u00e1is bobo dos tres irm\u00e1ns, e f\u00f3ronlle dado negocios sen importancia para dirixir.\nNunha escena fundamental na novela e pel\u00edcula, Fredo intenta responder inmediatamente despois do atentado contra o seu pai nunha r\u00faa de Nova York por homes que traballan para o se\u00f1or da droga Virgil Sollozzo. Con todo, b\u00fascase a arma, d\u00e9ixaa caer, e \u00e9 incapaz de devolver o lume. El ent\u00f3n senta nun costado da r\u00faa, \u00e1 beira do seu pai inconsciente e chora.\nDespois do asasinato de Sonny e a morte de Vito, Michael foi designado a cabeza da familia por sobre Fredo, causando unha greta profunda entre os dous irm\u00e1ns, que \u00e9 ampliada nas secuelas posteriores de Coppola \u00e1 primeira adaptaci\u00f3n de pel\u00edcula.\nNas secuelas.\nNa festa do lago Tahoe, ao comezo de O Padri\u00f1o II, Fredo \u00e9 incapaz de controlar \u00e1 s\u00faa intoxicada esposa, Deanna. Despois de que ela bailou con outro home, el furiosamente arrastrouna da pista de baile e ameazou con golpeala. Deanna burlouse del dicindo que el \"non pod\u00eda zurrar con correa \u00e1 s\u00faa mam\u00e1 ,\" e que el est\u00e1 celoso porque el non \u00e9 \"un verdadeiro home.\"\nNun flashback dos primeiros d\u00edas da familia Corleone, hai unha escena onde un pequeno Fredo est\u00e1 sendo tratado pola pneumon\u00eda. A escena mostrou que Fredo era enfermizo ata na s\u00faa mocidade.\nFredo traizoou a Michael cando se achegou a Johnny Onda, un axente do g\u00e1nster rival Hyman Roth. Esta traiz\u00f3n para rematar causou unha tentativa de asasinato contra Michael na s\u00faa casa do lago Tahoe. A pel\u00edcula deixou confuso os detalles do trato de Fredo con Onda e Roth. Fredo afirmou ambiguamente que o seu obxectivo naquel trato era conseguir simplemente algo para el, s\u00f3, e xurou que el non se deu conta de que el estaba sendo usado como parte dun complot m\u00e1is grande para matar ao seu irm\u00e1n. Con todo, no caso de que asasinasen a Michael, Fredo conducir\u00eda probablemente a familia Corleone, polo menos como un home de palla.\nCando Michael descubriu o papel de Fredo no complot, desco\u00f1eceuno. Sobre a morte da s\u00faa nai, e ante a urxencia da s\u00faa irm\u00e1 Connie, Michael abrandouse cara a Fredo e aparentemente ofreceu a reconciliaci\u00f3n. Con todo, era s\u00f3 para reter a Fredo e mandalo asasinar, algo que Michael non se atreveu a facer mentres a s\u00faa nai estaba viva.\nCara ao final do Padri\u00f1o II, Fredo e o seu sobri\u00f1o Anthony, fillo de Michael, crearon unha relaci\u00f3n e \u00edan de pesca ao lago Tahoe. Con todo, Anthony \u00e9 retirado por Connie, que lle di que o seu pai quere levarllo a Reno. Fredo \u00e9 deixado s\u00f3 no barco de pesca coa o Neri e toma o barco lonxe no lago. As s\u00faas sospeitas antes da s\u00faa morte son deixadas \u00e1 interpretaci\u00f3n. Mentres Fredo reza o Ave Mar\u00eda, Ao Neri disp\u00e1ralle na caluga. Fredo morre aos 39 anos de idade, a menos dun ano do seu aniversario n\u00famero 40."}
{"id": "61068", "revid": "98629", "url": "https://gl.wikipedia.org/wiki?curid=61068", "title": "Santino Corleone &quot;Sonny&quot;", "text": "Santino Corleone \u00e9 un personaxe ficticio creado por Mario Puzo na novela \"O Padri\u00f1o\".\nBiograf\u00eda.\nSantino naceu en 1916, fillo de Vito e Carmela Corleone, en 1928 atopou a Tom Hagen, fillo adoptivo non rexistrado, ao final da s\u00faa educaci\u00f3n secundaria abandonou a escola e dedicouse aos asuntos e negocios do seu pai, o mafioso Vito Corleone."}
{"id": "61069", "revid": "92340", "url": "https://gl.wikipedia.org/wiki?curid=61069", "title": "Xavier Ribalta", "text": "Xavier Ribalta nado en T\u00e0rrega, na provincia de Lleida, en 1943, \u00e9 un m\u00fasico catal\u00e1n.\nTraxectoria.\n\u00c9 fillo dunha familia de fortes vencellos coa terra e mais co catalanismo. Estas ra\u00edces estar\u00e1n presentes sempre na s\u00faa forma de compor e de interpretar.\nO seu nome \u00e9 un dos primeiros que conforman a Nova Can\u00e7\u00f3, pero desde os seus inicios segue un cami\u00f1o independente, persoal e comprometido que o levar\u00e1 a un autoexilio por non poder traballar no seu pa\u00eds. En 1968 \u00e9 multado e proh\u00edbeselle cantar en todo o territorio espa\u00f1ol, prohibici\u00f3n que seguir\u00e1 vixente ata o ano 1975.\nA obra de Xavier Ribalta personifica a orientaci\u00f3n m\u00e1is xenu\u00edna da Can\u00e7\u00f3 Catal\u00e1. A riqueza musical das s\u00faas composici\u00f3ns, valoradas en todo o mundo, o rigor na elecci\u00f3n dos poetas musicados e a forza da interpretaci\u00f3n son as s\u00faas armas principais. No fondo prevalece un aire \u00e9pico, convertido en partitura que sae dunha voz profunda e chea, sempre \u00e1 procura da ancha expansi\u00f3n do \"vento libre\" como dixera Rafael Alberti."}
{"id": "61071", "revid": "5749", "url": "https://gl.wikipedia.org/wiki?curid=61071", "title": "Raios gamma", "text": ""}
{"id": "61073", "revid": "5749", "url": "https://gl.wikipedia.org/wiki?curid=61073", "title": "Raios ultravioleta", "text": ""}
{"id": "61074", "revid": "54334", "url": "https://gl.wikipedia.org/wiki?curid=61074", "title": "Radiaci\u00f3n infravermella", "text": "A radiaci\u00f3n infravermella \u00e9 un tipo de radiaci\u00f3n electromagn\u00e9tica con lonxitude de onda maior que a da luz visible, pero menor que a das microondas. O seu nome quere dicir \"por debaixo do vermello\", xa que o vermello \u00e9 a cor de lonxitude de onda m\u00e1is longa da luz visible, comprendida entre 700 nan\u00f3metros (frecuencia 430\u00a0THz) e un mil\u00edmetro (300\u00a0GHz).\nNo espectro electromagn\u00e9tico, os infravermellos subdiv\u00eddense en infravermellos curtos (0,7-5 \u00b5m), infravermellos medios (5-30\u00a0\u00b5m) e infravermellos longos (30-1000\u00a0\u00b5m). Mentres, esta clasificaci\u00f3n non \u00e9 precisa porque en cada \u00e1rea de utilizaci\u00f3n, se ten unha idea diferente dos l\u00edmites dos diferentes tipos. Os infravermellos est\u00e1n asociados \u00e1 calor porque os corpos na temperatura normal emiten radiaci\u00f3n t\u00e9rmica no campo dos infravermellos. Malia que os vertebrados non poden percibir a radiaci\u00f3n infravermella en forma de luz, si que a poden percibir como calor por unhas terminaci\u00f3ns nerviosas especializadas da pel co\u00f1ecidas como termorreceptores.\nHistoria.\nOs infravermellos foron descubertos en 1800 por William Herschel, un astr\u00f3nomo ingl\u00e9s de orixe alem\u00e1. Herschel colocou un term\u00f3metro de mercurio no espectro obtido por un prisma de cristal coa finalidade de medir a calor emitido por cada cor. Descubriu que a calor era m\u00e1is forte ao lado do vermello do espectro, observando que al\u00ed non hab\u00eda luz. Esta foi a primeira experiencia que demostrou que a calor pode ser transmitida por unha forma invisible de luz. Por\u00e9n, o termo \"infravermello\" non apareceu at\u00e9 finais do s\u00e9culo XIX.\nLocalizaci\u00f3n no espectro electromagn\u00e9tico.\nA radiaci\u00f3m infravermella forma parte do espectro electromagn\u00e9tico, que incl\u00fae todas as frecuencias das ondas electromagn\u00e9tiques, e ord\u00e9nanse en funci\u00f3n da frecuencia dos sinais e da s\u00faa lonxitude de onda de acordo co que se sinala na t\u00e1boa seguinte:\nDiferentes rexi\u00f3ns da radiaci\u00f3n infravermella.\nOs obxectos emiten radiaci\u00f3n infravermella \u00f3 longo de todo o espectro de lonxitude de onda, pero habitualmente os sensores son dese\u00f1ados para detectar a radiaci\u00f3n dentro dun intervalo de lonxitudes de onda, a banda infravermella ad\u00f3itase dividir en diversas secci\u00f3ns.\nEsquema da CIE.\nA Comisi\u00f3n Internacional da Iluminaci\u00f3n (habitualmente co\u00f1ecida como CIE por mor do seu nome franc\u00e9s, \"Commission internationale de l'\u00e9clairage\") recomenda a divisi\u00f3n da radiaci\u00f3n infravermella en tres bandas espectrais:\nOutra divisi\u00f3n en bandas espectrais moi habitual en enxe\u00f1ar\u00eda \u00e9 esta:\nEsquema ISO 20473.\nA Organizaci\u00f3n Internacional para a Estandarizaci\u00f3n (ISO) especificou na norma \"ISO 20473:2007\" o seguinte esquema:\nEsquema de infravermellos nas telecomunicaci\u00f3ns.\nNas telecomunicaci\u00f3ns baseadas na utilizaci\u00f3n da luz, a parte do espectro infravermello subdiv\u00eddese a\u00ednda en m\u00e1is bandas espectrais, en funci\u00f3n da resposta de detectores, amplificadores, fontes e fibras \u00f3pticas:\nA banda C \u00e9 a predominante nas redes de telecomunicaci\u00f3n de longa distancia. As bandas S e L bas\u00e9anse en tecnolox\u00edas pouco desenvolvidas e te\u00f1en pouca utilizaci\u00f3n.\nNas lonxitudes de onda adxacentes \u00e1s da luz visible e mesmo naquelas duns poucos micr\u00f3metros, \u00b5m, os fen\u00f3menos asociados son esencialmente os mesmos que os da luz visible, malia que c\u00f3mpre ter presente que a resposta dos materiais \u00e1 luz visible non \u00e9 en absoluto indicativo do comportamento que presentan diante da luz infravermella. Por exemplo, para lonxitudes de m\u00e1is de 2 micr\u00f3metros, o vidro normal que atopamos ns nosas casas \u00e9 opaco, o mesmo pasa con moitos gases, o que implica que haxa fiestras de absorci\u00f3n (intervalos de lonxitudes de onda) nas que o ar \u00e9 opaco e, polo tanto, ter\u00e1 unha serie de frecuencias do espectro solar que non nos chegan e non poder\u00e1n ser observadas sobre a Terra. Entre 3 e 5 micr\u00f3metros hai unha fiestra que corresponde co pico de emisi\u00f3n de radiaci\u00f3n infravermella dos corpos moi quentes, esta banda empr\u00e9gase por exemplo nos sistemas de seguimento e busca de obxectivos dalg\u00edns tipos de m\u00edsiles.\nPola contra, hai moitos materiais que os nosos ollos son perfectamente opacos pero que son m\u00e1is ou menos transparentes nas lonxitudes de onda da radiaci\u00f3n infravermella. Por exemplo, o silicio e o xermanio presentan unha opacidade tan reducida a estas lonxitudes de onda que son utilizados para a fabricaci\u00f3n de lentes e fibras \u00f3pticas (a atenuaci\u00f3n que presentan \u00e9 da orde de 0,2 dB/km no caso dunha lonxitude de onda de 1550\u00a0nm). Ademais, moitos tipos de pl\u00e1stico sint\u00e9tico presentan unha boa transparencia a estas radiaci\u00f3ns.\nPara lonxitudes de onda m\u00e1is grandes o comportamento asem\u00e9llase m\u00e1is \u00f3 que atopamos no caso das ondas de radio.\nAplicaci\u00f3ns dos raios infravermellos.\nTermograf\u00eda.\nOs infravermellos son utilizados nos equipamentos de visi\u00f3n nocturna cando a cantidade de luz visible \u00e9 insuficiente para ver os obxectos. A radiaci\u00f3n \u00e9 detectada e despois reflectida nunha tela. Os obxectos m\u00e1is quentes se converten nos m\u00e1is luminosos. Un uso moito com\u00fan do infravermello \u00e9 para efectuar comandos a distancia (telecomandos), preferibles \u00e1s ondas de radio por que non sofren interferencias doutras ondas electromagn\u00e9ticas como. por exemplo, os sinais de televisi\u00f3n.\nA radiaci\u00f3n infravermella est\u00e1 asociada a mi\u00fado coa calor, xa que os obxectos a temperatura ambiente ou superior emiten radiaci\u00f3n principalmente concentrada na banda da infravermella media. Iso permite empregar os infravermellos para determinar a temperatura de obxectos a distancia (se se co\u00f1ece a emisividade). Esta t\u00e9cnica ch\u00e1mase termograf\u00eda ou, no caso de obxectos moi quentes, pirometr\u00eda. A termograf\u00eda empr\u00e9gase basicamente en aplicaci\u00f3ns industriais e militares.\nAs c\u00e1maras t\u00e9rmicas detectan a radiaci\u00f3n infravermella entre os 900 e os 14.000\u00a0nm do espectro electromagn\u00e9tico (0,9 a 15\u00a0\u00b5m) e producen imaxes. Tendo en conta que a radiaci\u00f3n infravermella \u00e9 emitida por todos os obxectos en funci\u00f3n da s\u00faa temperatura, de acordo coa lei da radiaci\u00f3n dun corpo negro, a termograf\u00eda fai posible \u201cver\u201d a contorna coa iluminaci\u00f3n visible ou sen ela. A cantidade de radiaci\u00f3n que emite un obxecto medra coa temperatura, polo tanto, a termograf\u00eda permite ver a variaci\u00f3n da temperatura dos corpos, de aqu\u00ed o seu nome.\nVisi\u00f3n nocturna.\nOs infravermellos tam\u00e9n se empregan nos equipos de visi\u00f3n nocturna cando a cantidade de luz visible \u00e9 insuficiente para ver os obxectos. Os dispositivos de visi\u00f3n nocturna funcionan por medio dun proceso que converte os fot\u00f3ns da luz ambiente en electr\u00f3ns que son amplificados empregando m\u00e9todos qu\u00edmicos e el\u00e9ctricos e despois convertidos outra volta en luz visible, que se presenta nunha pantalla en forma de imaxes que poden ser monocromas, os obxectos m\u00e1is quentes am\u00f3sanse como os m\u00e1is luminosos, ou tam\u00e9n se pode empregar un sistema de falsas cores para representar as diferentes temperaturas. A utilizaci\u00f3n de fontes de radiaci\u00f3n infravermella permite aumentar a cantidade de luz ambiente que pode ser utilizada polos dispositivos de visi\u00f3n nocturna para xerar as imaxes, incrementando a visibilidade sen utilizar luz visible. Os aparellos de visi\u00f3n nocturna estend\u00e9ronse entre os ex\u00e9rcitos de moitos pa\u00edses porque permiten as operaci\u00f3ns militares durante a noite en mellores condici\u00f3ns de visibilidade dos obxectivos.\nComunicaci\u00f3ns.\nA transmisi\u00f3n de datos a trav\u00e9s da radiaci\u00f3n infravermella tam\u00e9n se emprega en aplicaci\u00f3ns de comunicaci\u00f3n a curta distancia, como por exemplo entre os ordenadores e os seus perif\u00e9ricos, ou entre os ordenadores e os PDA ou os tel\u00e9fonos m\u00f3biles. Estes aparellos que incorporan este tipo de comunicaci\u00f3n seguen polo xeral un est\u00e1ndar publicado pola \"Infrared Data Association\" ou IrDA. Outro uso moi com\u00fan \u00e9 o que fan os controis remotos, que empregan os infravermellos no canto de ondas de radio, xa que as\u00ed non interfiren con outros sinais electromagn\u00e9ticos como os sinais de televisi\u00f3n. Os infravermellos son axeitados para ser utilizados en interiores e en presenza das persoas, non traspasan as paredes e non poden interferir cos aparellos que poida haber noutras habitaci\u00f3ns. Tanto os controis a distancia como os aparellos IrDA utilizan d\u00edodos emisores de luz para xerar unha radiaci\u00f3n infravermella que pasa por unha lente de pl\u00e1stico. Do lado do receptor hai un fotod\u00edodo de silicio que converte a radiaci\u00f3n infravermella que recibe nunha corrente el\u00e9ctrica, e que s\u00f3 responde \u00f3 sinal premendo o bot\u00f3n que crea o emisor, filtrando a radiaci\u00f3n infravermella do ambiente, que cambia pouco a pouco.\nA comunicaci\u00f3n \u00f3ptica a trav\u00e9s do aire utilizando un l\u00e1ser de infravermellos \u00e9 unha alternativa relativamente barata (especialmente se se compara co custo dunha ligaz\u00f3n de fibra \u00f3ptica) para ligaz\u00f3ns de comunicacio\u00f3s a \u00e1reas urbanas, estas ligaz\u00f3ns operan a m\u00e1is de 4 xigabit/s (4000 Mbps).\nNas comunicacio\u00a1\u00f3ns a trav\u00e9s de fibra \u00f3ptica util\u00edzanse l\u00e1seres de infravermellos para conseguir a luz precisa para transmitir a informaci\u00f3n, a radiaci\u00f3n utilizada acostuma a ser dunha lonxitude de onda a redor de 1330\u00a0nm (se se quere acadar unha m\u00ednima dispersi\u00f3n) ou 1550\u00a0nm (para acadar unha mellor transmisi\u00f3n) no caso das fibras \u00f3pticas est\u00e1ndardes de silicio.\nQuecemento.\nA radicaci\u00f3n infravermella pode ser utilizada como unha fonte de calor. As s\u00faas aplicaci\u00f3ns neste eido van dende a calefacci\u00f3n dom\u00e9stica at\u00e9 sistemas para eliminar o xeo das \u00e1s dos avi\u00f3ns, pasando por quentadores especiais para o tratamento de fisioterapia ou os quentadores de alimentos. Tam\u00e9n hai aplicaci\u00f3ns no eido da industria: formaci\u00f3n de pl\u00e1sticos, peche de contedores pl\u00e1sticos, soldadura de pl\u00e1sticos, etc.\nMeteorolox\u00eda.\nOs sat\u00e9lites meteorol\u00f3xicos est\u00e1n equipados con esc\u00e1neres que traballan na banda infravermella que permiten obter imaxes para determinar o espesor e o tipo das nubes ou calcular a temperatura da superficie da terra e da auga. Estes sensores traballan entre os 10,3 e os 12,5\u00a0\u00b5m.\nAs nubes altas formadas por part\u00edculas de xeo como os cirrus ou as nubes de gran desenvolvemento vertical como os cumulonimbus am\u00f3sanse nunha cor branca brillante. Pola contra, as nubes baixas m\u00e1is quentes como os stratus ou os stratocumulus am\u00f3sanse en gris. A superficie da terra quente am\u00f3sase como gris escuro ou negro. Unha das desvantaxes do infravermello radica no feito de que as nubes baixas e a n\u00e9boa te\u00f1en unha temperatura semellante \u00e1 da terra ou superficies mari\u00f1as e non se poden diferenciar. Por\u00e9n, empregando a diferenza de luminosidade da canle IR4 (10,3 a 11,5\u00a0\u00b5m) e a da canle de infravermellos pr\u00f3ximos (1,58 a 1,64\u00a0\u00b5m) p\u00f3dense diferenciar as nubes baixas producindo unha \u201cn\u00e9boa\u201d na imaxe. A gran vantaxe do infravermello \u00e9 que as imatxes tam\u00e9n se poden obter durante a noite, o que permite dispo\u00f1er dunha secuencia continua da evoluci\u00f3n do tempo.\nClimatolox\u00eda.\nNo eido da climatolox\u00eda, monitor\u00edzase a radiaci\u00f3n infravermella para detectar tendencias no intercambio de enerx\u00eda entre a Terra e a atmosfera. Estas tendencias achegan informaci\u00f3n sobre os cambios a longo prazo do clima terrestre. Este \u00e9, xunto coa radiaci\u00f3n solar, un dos principais par\u00e1metros estudados na investigaci\u00f3n do quecemento global.\nOs investigadores utilizan un aparello chamado pirxe\u00f3metro para medir de xeito continuo a irradiancia terrestre. Tr\u00e1tase dun radi\u00f3metro que traballa na banda infravermella, aproximadamente entre os 4,5 e os 50\u00a0\u00b5m.\nEspectroscopia.\nA espectroscopia de infravermellos \u00e9 unha t\u00e9cnica que se emprega per identificar mol\u00e9culas por medio da an\u00e1lise dos seus enlaces. Cada enlace qu\u00edmico dunha mol\u00e9cula vibra a unha frecuencia caracter\u00edstica e en moitas mol\u00e9culas esta frecuencia at\u00f3pase dentro da radiaci\u00f3n infravermella. Cando unha mol\u00e9cula absorbe un fot\u00f3n, pasa do seu estado fundamental a un estado excitado (onde vibra). Nun espectro t\u00edpico de infravermellos nas abscisas atop\u00e1monos cunha escala de frecuencias expresada polo n\u00famero de onda, e nas ordenadas a porcentaxe de tansmitancia (o cociente entre o fluxo radiante que atravesa un medio e o que incide nel). De xeito que se un material \u00e9 transparente na radiaci\u00f3n infravermella o seu espectro presentarase como unha li\u00f1a paralela no eixo de abcisas. En troques, no caso dun material que non sexa completamente transparente, verificaranse as absorci\u00f3ns e as transici\u00f3ns entre os niveis de enerx\u00eda vibracionais. Neste caso, o espectro obtido caracterizarase por unha serie de picos de diferentes alturas que corresponder\u00e1n a cada unha das transici\u00f3ns.\nAlg\u00fans m\u00e9todos especializados como a espectroscopia de infravermellos pr\u00f3ximos ou NIRS (\"Near infrared spectroscopy\") son especialmente utilizados na industria agroalimentaria para analizar a calidade dos produtos agr\u00edcolas e dos alimentos a trav\u00e9s da determinaci\u00f3n da humidade, prote\u00ednas, fibres, etc. Este m\u00e9todo tam\u00e9n se emprega nas industrias qu\u00edmicas, farmac\u00e9uticas e petroqu\u00edmicas.\nAstronom\u00eda.\nOs astr\u00f3nomos observen os obxectos astron\u00f3micos na rexi\u00f3n infravermella do espectro electromagn\u00e9tico utilizando compo\u00f1entes \u00f3pticos, espellos, lentes e detectores de estado s\u00f3lido. Para xerar unha imaxe sen interferencias \u00e9 preciso que os compo\u00f1entes dun telescopio de infravermellos estean illados de calquera fonte de calor e que os detectores sexan refrixerados, e para esta funci\u00f3n util\u00edzase helio l\u00edquido.\nA sensibilidade dos telescopios de infravermellos situados na Terra \u00e9 bastante limitada por mor da presenza de vapor de auga na atmosfera que absorbe unha porci\u00f3n da radiaci\u00f3n infravermella que chega do espazo a trav\u00e9s dunha fiestra atmosf\u00e9rica (a parte do espectro electromagn\u00e9tico que cont\u00e9n as radiaci\u00f3ns que non foron absorbidas ou reflectidas pola atmosfera terrestre). Esta limitaci\u00f3n pode ser anulada parcialmente po\u00f1endo os observatorios a grande altura (monta\u00f1as) ou transportando o telecopio a un avi\u00f3n ou un globo. Pero a maneira de eliminar completamente a limitaci\u00f3n \u00e9 po\u00f1endo os telescopios f\u00f3ra da atmosfera da Terra, o espazo exterior \u00e9 o lugar ideal para este tipo de telescopios de infravermellos.\nA fracci\u00f3n infravremella do espectro presenta diversos beneficios per os astr\u00f3nomos, por exemplo, permite detectar as nubes moleculares de gas e po da nosa galaxia porque locen \u00f3 ser irradiados pola calor das estrelas que se est\u00e1n a formar no seu interior. A infravermella tam\u00e9n permite a detecci\u00f3n das protoestrelas amtes de que comecen a emetir luz visible. As estrelas s\u00f3 emiten unha pequena parte da s\u00faa enerx\u00eda na fracci\u00f3n infravermella do espectro electromagn\u00e9tico, por iso os obxectos fr\u00edos que hai nas s\u00faas proximidades como os planetas poden ser m\u00e1is facilmente detectados (na fracci\u00f3n visible do espectro o resplendor da estrela anula a luz reflectida polo planeta).\nA radiaci\u00f3n infravermella tam\u00e9n \u00e9 moi \u00fatil para observar os n\u00facleos das galaxias activas que a mi\u00fado son tapados polo gas e o po interestelares. As galaxias arredadas cun gran desprazamento cara \u00f3 vermello tendr\u00e1n un pico no seu espectro desprazado para lonxitudes de onda m\u00e1is longas, por iso son m\u00e1is facilmente observables na banda infravermella.\nSeguimento.\nO seguimento por infravermellos \u00e9 un sistema de gu\u00eda de m\u00edsiles que se basea na emisi\u00f3n de radiaci\u00f3n infravermella por parte dos obxectivos. Moitos obxectos como os motores dos avi\u00f3ns ou dos veh\u00edculos, e mesmo t\u00f3dalas persoas, xeran e emiten calor abonda como para que sexan visibles na parte infravermella das lonxitudes de onda en comparanza co resto de obxectos dos arredores.\nEfectos biol\u00f3xicos.\nA radiaci\u00f3n infravermella div\u00eddese, de acordo cos seus efectos biol\u00f3xicos e de maneira arbitraria, en tres categor\u00edas ou tipos: a radiaci\u00f3n infravermella curta (0,8 a 1,5\u00a0\u00b5m), a media (1,5 a 5,6\u00a0\u00b5m) e a longa ( 5,6 a 1000\u00a0\u00b5m). Os primeiros traballos cos diferentes tipos de radiaci\u00f3n de infravermellos, informaban das diferentes formas da acci\u00f3n biol\u00f3xica dos tres tipos de radiaci\u00f3b (curta, media e longa). Cr\u00edase que a radiaci\u00f3n curta penetraba profundamente na pel sen causar un aumento importante da temperatura da superficie do tecido epitelial, mentres que a maior\u00eda da enerx\u00eda da radiaci\u00f3n infravermella media e longa era absorbida pola capa superior da pel e a mi\u00fado causaba efectos t\u00e9rmicos prexudiciais, como queimaduras ou pro\u00eddo. Por\u00e9n, alg\u00fans anos m\u00e1is tarde presentouse unha nova visi\u00f3n da infravermella media e longa demostrando que todas as bandas de radiaci\u00f3n producen efectos biol\u00f3xicos de rexeneraci\u00f3n celular.\nEstudos in vitro con radiaci\u00f3n infravermella curta sobre as c\u00e9lulas humanas, endoteliais e queratinocitos, demostraron un aumento da produci\u00f3n de TGF-\u03b21 (factor de crecemento transformante-\u03b21) despois dunha \u00fanica irradiaci\u00f3n (36-108 J/cm2) e de maneira dependente do tempo para o contido de MMP-2 (Metaloproteinasa de matriz-2), sendo este \u00faltimo tanto a nivel proteico como transcricional. Estas d\u00faas prote\u00ednas est\u00e1n implicadas na fase de remodelaci\u00f3n da reparaci\u00f3n das lesi\u00f3ns. E estes efectos foron considerados de natureza at\u00e9rmica porque os modelos utilizados como control t\u00e9rmico non amosaron un aumento na s\u00faa expresi\u00f3n proteica.\nOs experimentos con ratos diab\u00e9ticos demostrou unha aceleraci\u00f3n da velocidade de peche dunha ferida con tratamentos diarios de radiaci\u00f3n infravermella curta, en comparanza cos grupos de control, cun crecemento da temperatura de aproximadamente 3,6 \u00b0C despois de 30 minutos de exposici\u00f3n.\nA utilizaci\u00f3n de LEDs (d\u00edodos emisores de luz) de luz infravermella curta demostrou a reversi\u00f3n dos efectos da tetradotoxina (TTX), un bloqueador das canles de sodio das c\u00e9lulas, e polo tanto un bloqueador do impulso nervioso, as\u00ed como a reduci\u00f3n dos danos na retina causados pola exposici\u00f3n \u00f3 metanol nos ratos.\nOs experimentos coa radiaci\u00f3n infravermella longa demostraron unha inhibici\u00f3n do crecemento tumoral nos ratos e unha mellora dos tecidos das feridas. Tam\u00e9n se demostrou un incremento do proceso de rexeneraci\u00f3n nos ratos sen aumento da circulaci\u00f3n sangu\u00ednea durante os per\u00edodos de irradiaci\u00f3n nin aumento na temperatura do epitelio. Outros datos indican un aumento da infiltraci\u00f3n de fibroblastos no tecido subcut\u00e1neo en ratos tratados con radiaci\u00f3n infravermella longa, en comparanza cos animais de control, e unha maior rexeneraci\u00f3n do col\u00e1xeno na rexi\u00f3n lesionada, as\u00ed como a expresi\u00f3n de TGF-\u03b21. Da mesma maneira, a radiaci\u00f3n infravermella foi quen de provocar un aumento da anxiox\u00e9nese no lugar da lesi\u00f3n e aumentar a resistencia na tracci\u00f3n do epitelio en rexeneraci\u00f3n."}
{"id": "61075", "revid": "5863", "url": "https://gl.wikipedia.org/wiki?curid=61075", "title": "Pier Paolo Pasolini", "text": "Pier Paolo Pasolini, nado en Bolo\u00f1a o 5 de marzo de 1922 e finado en Lido di Ostia (Roma) o 2 de novembro de 1975, foi un escritor, poeta e director de cine italiano.\nTraxectoria.\nPasolini naceu en Bolo\u00f1a, cidade de tradici\u00f3n pol\u00edtica esquerdista. Era fillo dun soldado que acadou a fama por salvar a vida de Benito Mussolini. Pasolini empezou a escribir poemas con sete anos, e publicou por primeira vez con 19, mentres se encontraba estudando na Universidade de Bologna.\nFoi recrutado durante a segunda guerra mundial e capturado por alem\u00e1ns, a\u00ednda que logrou escapar. Logo da guerra, uniuse \u00f3 Partido Comunista Italiano en Ferrara, sendo expulsado dous anos despois pola s\u00faa aberta homosexualidade.\nEn 1957 publica os poemas de \"Le ceneri di Gramsci\" (\"As cinzas de Gramsci\") e \u00f3 ano seguinte \"L'usignolo della Chiesa cattolica\" (\"O reise\u00f1or da Igrexa cat\u00f3lica\"). En 1960 saen \u00e1 luz os ensaios \"Passione e ideolog\u00eda\", e un ano m\u00e1is tarde, outro libro de versos, \"La religione del mio tempo\".\nA s\u00faa obra po\u00e9tica, igual que a s\u00faa obra ensa\u00edstica e xornal\u00edstica, polemiza co marxismo oficial e o catolicismo, \u00f3s que chamaba \"as d\u00faas igrexas\" e aos que reprochaba non entenderen a cultura das s\u00faas propias bases proletarias e campesi\u00f1as. Xulgaba, as\u00ed mesmo, que o sistema cultural dominante, sobre todo a trav\u00e9s da televisi\u00f3n, creaba un modelo unificador que destru\u00eda as culturas nacionais.\nComo director (iniciouse en 1961) creou unha especie de segundo neorrealismo explorando os aspectos da vida coti\u00e1, nun ton que se situaba preto da chamada \"commedia dell'arte\". Na s\u00faa \u00faltima pel\u00edcula, \"Sal\u00f2 o le 120 giornate di Sodoma\" (1975), adopta un ton autocr\u00edtico cara a algunhas pasaxes da s\u00faa obra anterior.\nFalecemento.\nPasolini morreu a mans dun mozo marxinal, que o atropelou co seu propio coche, no balneario popular de Ostia. Era por ent\u00f3n un intelectual amplamente reco\u00f1ecido e gozaba dunha posici\u00f3n econ\u00f3mica acomodada.\nPor\u00e9n, durante as primeiras investigaci\u00f3ns, as declaraci\u00f3ns do presunto asasino acerca de que o matou debido a que o director lle propuxera ter relaci\u00f3ns sexuais, non convenceron a toda Italia e sempre flotaron no ambiente as teor\u00edas de que certas persoas poderosas do goberno desexaban morto o director debido \u00e1s cr\u00edticas que fac\u00eda decot\u00edo a trav\u00e9s das s\u00faas pel\u00edculas, libros e discursos pol\u00edticos.\nRecentemente, en abril de 2005, unhas novas declaraci\u00f3ns do suposto asasino, quen asegurou que foron en realidade tres mozos os que lle quitaron a vida a Pasolini aquela fat\u00eddica noite, provocaron que un amplo sector da contorna pol\u00edtica e cultural de Italia pedise a reapertura do caso para esclarecer o crime.\nA noite antes de morrer deu unha entrevista, hoxe famosa, a \"Stampa Sera\", na que lembra o perigo do fascismo: entrevista de Furio Colombo a Pier Paolo Pasolini.\nNo ano 2015 Abel Ferrara dirixiu o filme \"Pasolini\", con Willem Dafoe no papel de Pier Paolo."}
{"id": "61076", "revid": "5312", "url": "https://gl.wikipedia.org/wiki?curid=61076", "title": "Manhattan", "text": "Manhattan \u00e9 o nome dunha illa no r\u00edo Hudson e tam\u00e9n dun dos cinco distritos metropolitanos que forman a cidade de Nova York.\nO distrito metropolitano ten os mesmos l\u00edmites que o condado de Nova York e incl\u00fae a illa de Manhattan as\u00ed como varias illas m\u00e1is pequenas (Roosevelt, Randall, entre outras), a m\u00e1is diso unha pequena porci\u00f3n de terra continental (Marble Hill, que xeograficamente est\u00e1 no Bronx, pero politicamente pertence ao condado de Nova York). No ano 2004, a poboaci\u00f3n era de 1\u00a0562\u00a0723 persoas. O condado de Nova York \u00e9 o de menor \u00e1rea en Nova York.\nXeograf\u00eda.\nO condado de Nova York e o distrito de Manhattan te\u00f1en os mesmos l\u00edmites (son coextensivos). Como parte da cidade de Nova York, o condado non ten outras subdivisi\u00f3ns pol\u00edticas. Ocupa toda a illa de Manhattan, rodeada polo East River, o r\u00edo Harlem e o r\u00edo Hudson. Tam\u00e9n incl\u00fae algunhas illas m\u00e1is pequenas como a Illa Roosevelt (antigamente cham\u00e1base illa Welfare, e anteriormente a\u00ednda \"Illa Blackwell\"), a illa U Thant (oficialmente co\u00f1ecida como illa Belmont), e unha pequena porci\u00f3n da terra continental norteamericana (Marble Hill) contigua ao Bronx. Marble Hill foi orixinariamente parte da illa de Manhattan; pero a Canle do R\u00edo Harlem, cavado no s\u00e9culo XIX para mellorar a navegaci\u00f3n no r\u00edo Harlem, separouno de Manhattan.\nA illa de Manhattan ten 21,5 km de longo.\nO condado de Nova York ten unha \u00e1rea total de 87,5\u00a0km\u00b2, dos cales 59,5\u00a0km\u00b2 son de terra e 28,0\u00a0km\u00b2 son de auga (68% terrestre e 32% acu\u00e1tica).\nManhattan est\u00e1 conectada por pontes e t\u00faneles a Nova Jersey no oeste e a tres distritos de Nova York: O Bronx no nord\u00e9s e Brooklyn e Queens en Long Island ao leste e ao sur. A s\u00faa \u00fanica conexi\u00f3n directa co \"quinto distrito\" da cidade \u00e9 o \"\"Staten Island Ferry\", cuxo terminal at\u00f3pase no Parque Battery no seu extremo sur.\nCada 28 de maio e 12 de xullo, tanto o amencer como ao ocaso, o sol \u00e9 visible no horizonte desde o nivel das r\u00faas ao estar ali\u00f1ado co seu trazado.\nMonumentos de Manhattan.\nO Edificio Empire State, o Edificio Chrysler, o distrito dos teatros ao redor de Broadway, \"Columbia University\", o centro financeiro ao redor de Wall Street, \"Lincoln Center for the Performing Arts\", Harlem, o \"American Museum of Natural History\", Chinatown, e o Central Park est\u00e1n todos localizados nesta illa densamente poboada.\nAdemais de \"Times Square\" e a Quinta Avenida onde se atopa gran parte do movemento comercial, o \"Metropolitan Museum\" ou o referente en arte moderna, o \"MoMa\".\n\"Uptown\" e \"Downtown\"\".\nEn Manhattan, \"uptown\" significa cara a arriba, \u00e9 dicir, cara \u00e1 parte m\u00e1is elevada da illa (cara ao norte) e \"downtown\" significa cara a abaixo (cara ao sur) en calquera forma de transporte ou localizaci\u00f3n e iso d\u00e9bese a que os r\u00edos (o Hudson ao oeste e o East river ao leste) que rodean a illa despr\u00e1zanse de norte a sur, a\u00ednda que o desnivel existente entre os extremos norte e sur \u00e9 practicamente inexistente. As\u00ed pois, dicir \"uptown train\" \u00e9 referirse a un subterr\u00e1neo que vai ao norte, mentres que ir a un restaurante que se atopa \"three blocks downtown\" estar\u00e1 a tres cuadras ou \"maz\u00e1s\" cara ao sur desde o lugar que serve de referencia. \"Uptown\" tam\u00e9n pode referirse \u00e1 parte norte de Manhattan (m\u00e1is al\u00f3 da r\u00faa 59) e \"downtown\" \u00e1 parte sur (antes da r\u00faa 23 ou a r\u00faa 14). A \u00e1rea media, entre as r\u00faas 23 e 59 \u00e9 co\u00f1ecido como \"Midtown\".\nEstas denominaci\u00f3ns d\u00e9bense a que a illa tivo, desde o propio s\u00e9culo XVII, tres n\u00facleos poboados e a s\u00faa localizaci\u00f3n orixinal na propia configuraci\u00f3n da illa prevaleceu co tempo ao propio crecemento urbano da cidade. O cami\u00f1o que orixinalmente un\u00eda \u00e1s tres poboaci\u00f3ns \u00e9 o que se conserva hoxe en d\u00eda co nome de Broadway (Cami\u00f1o ancho), que \u00e9 a \u00fanica avenida de Manhattan que non \u00e9 recta: evidentemente, segue o trazado orixinal do s\u00e9culo XVII, do cami\u00f1o que un\u00eda os tres pobos.\nComo a propia cidade de Nova York constru\u00edr orixinalmente na punta meridional da illa e seguiu sendo durante s\u00e9culos a parte m\u00e1is importante da poboaci\u00f3n, \u00e9 dicir, o casco antigo, orixinal, financeiro e comercial, todas as demais cidades norteamericanas tomaron \"prestado\" o termo downtown para referirse ao n\u00facleo principal de cada unha, a\u00ednda que fose unha idea que non tivese correspondencia co propio relevo ou topograf\u00eda da localidade. O porto tam\u00e9n se situou ao redor dese downtown o que contribu\u00edu tam\u00e9n a reforzar esta idea. Deste xeito, o uso do termo downtown en Nova York difire doutras cidades americanas onde o \"downtown\" o centro financeiro e urbano m\u00e1is importante da cidade pode non estar na parte m\u00e1is baixa do relevo. A importancia que adquiriu Nova York durante o s\u00e9culo XX, converteu ao centro financeiro orixinal, \"Financial District\" que se atopa \"downtown\", \u00e9 dicir no centro urbano orixinal da cidade, en insuficiente, polo que xurdiu moi pronto a necesidade de expandir as s\u00faas funci\u00f3ns ao novo distrito financeiro situado no \"Midtown\".\nO termo \"Baixo Manhattan\" \u00e9 comunmente usado para referirse \u00e1 parte sur da illa, particularmente ao sector situado ao sur da R\u00faa Houston, onde as r\u00faas te\u00f1en nomes, non son numeradas e non seguen a cuadr\u00edcula do resto da illa. As\u00ed, o l\u00edmite orixinal da cidade atop\u00e1base en \"Wall Street\", que era o lugar que ocupaba a muralla que rodeaba a cidade polo norte (de a\u00ed o seu nome). Esta \u00e9 unha idea similar ao que ocorreu en Europa, onde as murallas que rodeaban as cidades medievais foron convert\u00e9ndose co tempo en avenidas de circunvalaci\u00f3n.\nHistoria.\nO nome de \"Manhattan\" v\u00e9n dos idiomas dos habitantes primitivos da \u00e1rea. A historia presenta unha interpretaci\u00f3n popular que salienta a forma como esta illa foi comprada por colonos neerlandeses aos nativos por 24 d\u00f3lares en 1624 e o establecemento dunhas 30 familias holandesas dous anos despois, cando fundaron a cidade de \"Niew Amsterdam\" (Nova \u00c1msterdan) onde agora se atopa o \"downtown\". Esta cidade converteuse na capital do territorio da Nova Holanda, colonia holandesa de breve existencia. En 1664 pasou \u00e1 administraci\u00f3n inglesa tras unha resistencia relativamente d\u00e9bil dos holandeses, en parte debida ao descontento da poboaci\u00f3n co gobernador Peter Stuyvesant.\nOs ingleses cambiaron o nome da cidade polo de \"New York\", bautizado as\u00ed en honra do Duque de York, quen logo ser\u00eda o Rei cat\u00f3lico Xacobe II de Inglaterra. O condado de Nova York \u00e9 un dos doce condados orixinais do Estado de Nova York, creados en 1683. No momento da s\u00faa creaci\u00f3n, ti\u00f1a a mesma extensi\u00f3n que a cidade de Nova York e ocupaba toda a illa de Manhattan, a mesma \u00e1rea que ocupa hoxe d\u00eda. En 1873, a parte occidental do actual condado do Bronx foi transferida ao condado de Nova York, desde o condado de Westchester e en 1895, a parte restante do Bronx tam\u00e9n foi transferido ao condado. En 1914, aquelas partes constitu\u00edron o novo condado do Bronx.\nO crecemento da poboaci\u00f3n foi relativamente lento ata chegar \u00e1 primeira metade do s\u00e9culo XIX, cando se foi difundindo e desenvolvendo as novas actividades industriais (a propia Revoluci\u00f3n industrial) e o comercio consecuente, cando xa exist\u00edan os Estados Unidos como pa\u00eds independente (desde fins do s\u00e9culo XVIII). A expansi\u00f3n do n\u00facleo orixinal de Nova York (downtown Manhattan) afectou a toda a illa e o desenvolvemento dos ferrocarr\u00eds a partir de mediados do s\u00e9culo XIX (que serv\u00edan para abastecer \u00e1s cidades de todo tipo de produtos) foi en gran parte responsable de que fose unha das primeiras cidades do mundo en alcanzar os catro mill\u00f3ns de habitantes. Por iso \u00e9 que O. Henry escribiu unha obra, unha colecci\u00f3n de contos breves, que titulou \"Os catro mill\u00f3ns\" e que fac\u00eda referencia ao n\u00famero de habitantes de Nova York a comezos do s\u00e9culo XX e ao feito de que eran catro mill\u00f3ns de historias que contar.\n\u00c9 o centro econ\u00f3mico e social da cidade (Nova York) m\u00e1is poboada da costa leste estadounidense. Albergou o World Trade Center ata o atentado terrorista do 11 de setembro de 2001.\nLexislaci\u00f3n e Goberno.\nComo os outros condados contidos na cidade de Nova York, non hai goberno condal, pero os tribunais de condado e outras autoridades como o fiscal si existen. Cada distrito metropolitano en Nova York elixe un Presidente pero este cargo non ten moito poder, \"de facto\". (Ver Nova York.)\nA oficina do Presidente de Distrito (\"Borough President\") foi creada coa consolidaci\u00f3n dos cinco condados, para equilibrar a balanza destes, respecto do goberno municipal central. Cada presidente de distrito ti\u00f1a un rol poderoso, que se derivaba do feito de ter un voto no \"New York City Board of Estimate\", o corpo responsable de crear e aprobar os orzamentos municipais e realizar as propostas para a ordenaci\u00f3n do territorio. En 1989, o Tribunal Supremo dos Estados Unidos declarou esta Xunta inconstitucional, por darse o feito de que Brooklyn, o condado m\u00e1is poboado do muncipio, non ti\u00f1a m\u00e1is voto sobre o terreo que Staten Island, o condado menos poboado da cidade. Isto constit\u00fae unha violaci\u00f3n da Cl\u00e1usula de Protecci\u00f3n Igual da D\u00e9cimo cuarta Emenda da Constituci\u00f3n dos Estados Unidos, emitida en 1964, baixo a premisa de \"un home, un voto\".\nAs competencias do \"Board of Estimate\" foron transferidas \u00e1 Xunta de Concelleiras (\"City Council\", con 51 membros, encargado do poder lexislativo na cidade), aumentando as\u00ed o poder centralizado no municipio neoiorquino. Manhattan ten dez concelleiros no \"New York City Council\".\nDesde 1990, o Presidente de Distrito act\u00faa como defensor dos intereses do condado ante as axencias da alcald\u00eda, as concellar\u00edas muncipais, o goberno estatal de Nova York e as corporaci\u00f3ns. A presidenta do Distrito de Manhattan \u00e9 Scott M. Stringer.\nO Fiscal do Distrito de Nova York (co\u00f1ecido como \"District Attorney\" ou simplemente \"D.A.\", no orixinal ingl\u00e9s) \u00e9 Robert M. Morgenthau.\nTam\u00e9n ten 12 distritos administrativos, cada un deles servido por unha Xunta de Comunidade local (\"Community Board\"). Estas Xuntas son os corpos representativos que recollen as queixas cidad\u00e1s e serven como defensores dos residentes da s\u00faa \u00e1rea, ante o Concello.\nNova York \u00e9 oficialmente designado como a capital do condado de Nova York, o que \u00e9 totalmente irrelevante para todos os efectos pr\u00e1cticos debido a que non hai outras cidades ou pobos no condado.\nDemograf\u00eda.\nO condado de Nova York \u00e9 o m\u00e1is densamente poboado dos Estados Unidos.\nAo ano 2000, hab\u00edan 1\u00a0537\u00a0195 persoas, 738.644 cabezas de familia, e 302.105 familias residentes no condado. A densidade de poboaci\u00f3n \u00e9 de 25.849,9 hab/km\u00b2. Hai 798.144 casas cunha densidade de 13.421,8 hab/km\u00b2. A composici\u00f3n racial do condado \u00e9 de 54,36% brancos, 17,39% negros, 9,40% asi\u00e1ticos, 0,07% oce\u00e1nicos, 0,50% nativos americanos, 14,14% doutras razas, e 4,14% mestizos. 27,18% do total da poboaci\u00f3n son latinos ou hispanos, que poden ser de calquera raza.\nHai 738.644 cabezas de familia, dos cales o 17,1% ten menores de idade ao seu cargo, o 25,2% son matrimonios que viven xuntos, o 12,6% son mulleres solteiras, e o 59,1% non son familias.\nNo condado, o 16,8% da poboaci\u00f3n ten menos de 18 anos, 10,2% ten entre 8 e 24 anos, o 38,3% entre 25 e 44, o 22,6% entre 45 e 64, e o 12,2% te\u00f1en m\u00e1is de 65 anos. A media de idade \u00e9 de 36 anos. Por cada 100 mulleres hai 90,3 homes e por cada 100 mulleres menores de idade, hai 87,9 homes.\nA media anual de ingresos dun cabeza de familia \u00e9 de 47.030 d\u00f3lares estadounidenses, e a media de ingresos por familia \u00e9 de 50.229 d\u00f3lares. Os homes te\u00f1en uns ingresos de ao redor de 51.856 fronte aos 45.712 das mulleres. O ingreso medio \"per capita\" do condado \u00e9 de 42.922 d\u00f3lares. O 20 % da poboaci\u00f3n e o 17,6% das familias est\u00e1n por baixo do limiar da pobreza. Do total de persoas que viven nesta situaci\u00f3n, o 31,8% son menores de idade e o 18,9% te\u00f1en m\u00e1is de 65 anos.\nLingua.\nEn Manhattan hai censados falantes de 96 linguas distintas. A maior\u00eda da poboaci\u00f3n \u00e9 de lingua inglesa, cun 58,1% dos falantes. O espa\u00f1ol \u00e9 a segunda lingua cun 24,9% de falantes. O chin\u00e9s conta cun 5%, o franc\u00e9s un 2,2% e o resto de idiomas non chega ao 1% de falantes."}
{"id": "61077", "revid": "2409", "url": "https://gl.wikipedia.org/wiki?curid=61077", "title": "San Xuli\u00e1n de Moraime", "text": ""}
{"id": "61079", "revid": "85894", "url": "https://gl.wikipedia.org/wiki?curid=61079", "title": "Igrexa de San Marti\u00f1o de Oz\u00f3n", "text": "A igrexa de San Marti\u00f1o de Oz\u00f3n, \u00e9 un templo relixioso situado na parroquia de San Marti\u00f1o de Oz\u00f3n, a sete quil\u00f3metros de Mux\u00eda.\nDescrici\u00f3n.\nO seu interior pertence ao rom\u00e1nico do s\u00e9culo XII. Son salientables neste sentido os arcos circulares de medio punto, as columnas que permiten acceder \u00e1 capela maior e a b\u00f3veda de can\u00f3n.\nO seu exterior foi modificado nos s\u00e9culos XVII e XVIII polo que non se aprecia a s\u00faa orixe rom\u00e1nica."}
{"id": "61080", "revid": "5863", "url": "https://gl.wikipedia.org/wiki?curid=61080", "title": "Henry Hudson", "text": "Henry Hudson, nado en 1565 e finado en 1611, foi un navegante ingl\u00e9s, famoso por realizar catro importantes viaxes de exploraci\u00f3n. Un r\u00edo e unha ba\u00eda de Am\u00e9rica do Norte levan o seu nome na s\u00faa honra.\nTraxectoria.\nDa s\u00faa vida co\u00f1\u00e9cense moi poucos datos antes de 1607, ano en que fixo a s\u00faa primeira viaxe para a \"English Muscovy Company\". Ao mando dunha soa embarcaci\u00f3n, a \"Hopewell\", Hudson alcanzou as costas de Groenlandia e Svalbard, e descubriu a illa de Jan Mayen, cando buscaba o paso do Nord\u00e9s cara a Asia a trav\u00e9s do oc\u00e9ano \u00c1rtico. Durante o ano seguinte, viaxou co mesmo barco e para a mesma compa\u00f1\u00eda, e novamente sen \u00e9xito busco o paso \u00e1 India, esta vez navegando a trav\u00e9s das illas de Nova Zembla, polo mar de Barents. Ao seu regreso, a Muscovy Company retiroulle o seu apoio, polo que tivo que buscar na Compa\u00f1\u00eda Holandesa das Indias Orientais axuda econ\u00f3mica e un novo barco para continuar o seu labor.\nTraballando para esta compa\u00f1\u00eda, partiu da illa neerlandesa de Tegel, na s\u00faa terceira viaxe, no ano 1609, con \"Half Moon\", un nav\u00edo de 73 toneladas m\u00e9tricas, e unha tripulaci\u00f3n composta de dezaoito ou vinte homes entre ingleses e holandeses. Novamente empezou a procura do paso en Nova Zembla, intentando abrirse cami\u00f1o a trav\u00e9s do xeo, pero debido ao fr\u00edo intenso e \u00e1 extremas condici\u00f3ns meteorol\u00f3xicas, a tripulaci\u00f3n empezou a inquietarse e Hudson propuxo un plan diferente. Puxeron rumbo suroeste a trav\u00e9s de Nova Escocia e baixaron pola costa de Norteam\u00e9rica, coa certeza de que os oc\u00e9anos Atl\u00e1ntico e Pac\u00edfico estaban separados s\u00f3 por un estreito istmo.\nEn setembro de 1609 chegou \u00e1 ba\u00eda de Nova York, e durante os seguintes meses explorou o r\u00edo Hudson, ascendendo 240 quil\u00f3metros desde a s\u00faa desembocadura ata o lugar onde actualmente se levanta a cidade de Albany. Antes de terminar o ano, Hudson e os seus homes regresaron a Inglaterra, sendo detidos polo goberno. Hudson recibiu a orde de traballar a partir de ent\u00f3n s\u00f3 para o seu pa\u00eds de orixe.\n\u00daltima viaxe.\nEn 1610, Hudson partiu na \u00faltima das s\u00faas viaxes patrocinado por unha recentemente creada compa\u00f1\u00eda de cabaleiros ingleses. Co seu novo nav\u00edo, o \"Discovery\", lanzouse \u00e1 procura do paso do Noroeste. A mediados do ano atravesara o estreito de Hudson e alcanzado a ba\u00eda de Hudson, onde pasou tres meses explorando as illas e costas orientais.\nNa crenza de que se atopaba no Pac\u00edfico, navegou rumbo sur ata a Ba\u00eda de James. En novembro o barco estaba atrapado no xeo, polo que logo de pasar un duro inverno a causa do fr\u00edo e a escaseza de alimentos, a discordia xeneralizouse entre a tripulaci\u00f3n, acabando cun mot\u00edn en xu\u00f1o de 1611. Hudson, o seu fillo e outros sete membros da compa\u00f1\u00eda foron abandonados \u00e1 s\u00faa sorte nun pequeno bote e nunca m\u00e1is se soubo deles. Os poucos amotinados que conseguiron sobrevivir puideron chegar a Inglaterra onde foron encarcerados."}
{"id": "61090", "revid": "89787", "url": "https://gl.wikipedia.org/wiki?curid=61090", "title": "Edda", "text": "As Eddas son colecci\u00f3ns de historias relacionadas coa mitolox\u00eda n\u00f3rdica. Con ese nome co\u00f1\u00e9cense d\u00faas recompilaci\u00f3ns literarias islandesas medievais que xuntas forman o corpus m\u00e1is importante para co\u00f1ece-la mitolox\u00eda n\u00f3rdica.\nEstas son partes fragmentarias dunha antiga tradici\u00f3n esc\u00e1ldica de narraci\u00f3n oral (actualmente perdida) que foi recompilada e escrita por eruditos que preservaron unha parte destas historias.\nAs escolmas son d\u00faas: A \"Edda prosaica\" (co\u00f1ecida tam\u00e9n como Edda menor ou Edda de Snorri) e a \"Edda po\u00e9tica\" (tam\u00e9n chamada Edda Maior ou Edda de Saemund).\nNa Edda po\u00e9tica recompil\u00e1ronse poemas moi antigos, de car\u00e1cter mitol\u00f3xico e heroico, realizada por un autor an\u00f3nimo cara o ano 1250.\nA Edda de Sn\u00f3rri foi composta por Snorri Sturluson (1179-1241) contra os anos 1220 ou 1225. Esta Edda non est\u00e1 formada por poemas, xa que est\u00e1 escrita en prosa. Con esta Edda o poeta e guerreiro island\u00e9s Snorri tentaba axudar \u00e1 formaci\u00f3n de poetas no estilo tradicional esc\u00e1ldico, unha forma de poes\u00eda que data do s\u00e9culo IX, moi popular en Islandia.\nExiste un n\u00famero de teor\u00edas referentes \u00e1 orixe do termo Edda. Unha teor\u00eda sost\u00e9n que \u00e9 id\u00e9ntica \u00e1 palabra que parece significar \"a grande avoa\" (v\u00e9xase R\u00edg). Outra teor\u00eda argumenta que Edda significa \"po\u00e9tica\". Unha terceira teor\u00eda estipula que significa \"O libro de Oddi\", onde Oddi \u00e9 o lugar onde Snorri Sturluson foi educado."}
{"id": "61091", "revid": "1308", "url": "https://gl.wikipedia.org/wiki?curid=61091", "title": "Eddas", "text": ""}
{"id": "61092", "revid": "23204", "url": "https://gl.wikipedia.org/wiki?curid=61092", "title": "Historia de Ourense", "text": "Ourense sit\u00faase no val do r\u00edo Mi\u00f1o, lugar onde, nos primeiros s\u00e9culos da nosa era, os romanos descubriron grandes cantidades de ouro, o que ser\u00eda indispensable para fundar a nova \"Auriense\".\nOurense pre-romano.\n\u00c9 moi pouca, ou case nula, a informaci\u00f3n que se ten desta etapa hist\u00f3rica da cidade. Existen hip\u00f3teses que sit\u00faan o lugar nos exteriores da actual cidade, ben nas ladeiras de Montealegre, ou no lugar de Tarasc\u00f3n.\nA \"Auriense\".\nBautizada polos romanos como \"A cidade de ouro\" (Auriense) pola s\u00faa abundancia neste metal precioso, foi unha das m\u00e1is importantes cidades de Hispania ata que se esgotaron as s\u00faas reservas deste mineral, que se atopaba no R\u00edo Mi\u00f1o. \nA cidade naceu arredor do manancial das Burgas (nome derivado do lat\u00edn \"Burca\" que significa \"pila\"). Dende esa localizaci\u00f3n f\u00f3ronse constru\u00edndo as Termas, das cales quedan restos no actual conxunto da fonte das Burgas.\nNun destes mananciais aparec\u00e9ronselle a Calpurnia as Ninfas das augas, \u00e1s cales adicou unha \"ara\" que se atopa no Museo Arqueol\u00f3xico Provincial de Ourense.\nDurante esta \u00e9poca, o asentamento de \"Auriense\", constitu\u00eda un centro secundario da rede de estradas romanas no que se conectaban v\u00edas procedentes do sur, e a estrada que comunicaba con Astorga. Polo norte sa\u00edan d\u00faas estradas que a comunicaban con Lugo e Iria Flavia (Padr\u00f3n).\nPara salvar o r\u00edo Mi\u00f1o constru\u00edron a ponte romana, da cal s\u00f3 se conserva un arco na actualidade, xa que a ponte foi sometida a varios procesos de reconstruci\u00f3n ao longo da historia.\nA cidade xerm\u00e1nica.\nO cristianismo chegou a Galicia no s\u00e9culo III, mais a entrada dos b\u00e1rbaros (s\u00e9culo V) non favoreceu o seu desenvolvemento. Pero a predicaci\u00f3n de Marti\u00f1o Dumiense (s\u00e9culo VI) na zona de Ourense e na Corte sueva, fixo que estes se converteran ao catolicismo, deixando o arianismo.\nEsa conversi\u00f3n ao catolicismo pode estar relacionada cun milagre que San Marti\u00f1o de Tours lle fixo ao fillo do rei suevo Carriarico. Despois de curalo, o rei, agradecido con San Marti\u00f1o, edificou unha igrexa que se identifica cunha primitiva que se levantaba nun soar da actual Santa Mar\u00eda Nai. S\u00f3 quedan oito columnas conservadas na actual fachada da Santa Mar\u00eda Nai, que poden evidenciar a presenza desa igrexa.\nA cidade sueva adquire ent\u00f3n grande importancia dentro do reino.\nA invasi\u00f3n dos musulm\u00e1ns tam\u00e9n afectou \u00e1s terras de Ourense, que son arrasadas por frecuentes e devastadoras incursi\u00f3ns musulm\u00e1ns. A parte disto, s\u00famaselle un per\u00edodo escuro que vai durar varios s\u00e9culos.\nOs reis asturianos intentaron a restauraci\u00f3n da cidade, en especial Afonso III, que promoveu a restauraci\u00f3n e repoboaci\u00f3n da cidade no s\u00e9culo IX, con efectos non moi duradeiros.\nO renacer da cidade.\nEn 1071 comeza a restauraci\u00f3n definitiva da man de Sancho II, que pon \u00e1 fronte da diocese ao bispo Ederonio. Con este bispo comeza a renacer a cidade, levantando sobre as ru\u00ednas do antigo templo suevo, unha nova igrexa. Esta igrexa e o \u00fanico testemu\u00f1o que queda desa \u00e9poca da cidade.\nA cidade episcopal.\nA\u00ednda que o bispo Ederonio tivo un papel moi importante dentro da reconstruci\u00f3n, ser\u00e1 o bispo Diego de Velasco (1100 - 1132), o verdadeiro art\u00edfice da recuperaci\u00f3n. Velasco, aproveitando as \"tiranteces\" entre as fillas do rei Afonso VI, obt\u00e9n, en 1122, a xurisdici\u00f3n da cidade, grazas a Tareixa de Portugal.\nCoa propiedade da cidade nas s\u00faas mans, comezou a implantar a poboaci\u00f3n e a restauraci\u00f3n do Pazo Episcopal, que nestes momentos constit\u00fae un dos poucos edificios civ\u00eds de Galicia. Ao paso que se van facendo estas actuaci\u00f3ns, o rei Afonso VII, conf\u00edrmalle a xurisdici\u00f3n sobre a cidade en 1131, conced\u00e9ndolle ampliaci\u00f3ns de terreo que multiplicaron por cinco a s\u00faa extensi\u00f3n. Despois de Afonso VII, os reis continuaron a dar todo tipo de privilexios \u00e1 cidade. Esta \u00e9poca de esplendor que vive a cidade, vai quedar reflectida na construci\u00f3n da Catedral. Esta edificaci\u00f3n, de esquema rom\u00e1nico, comeza a constru\u00edrse baixo o mandato do bispo Pedro Segu\u00edn (1157 - 1169). \u00c1 morte deste, contin\u00faa a obra D. Ad\u00e1n. O bispo D. Afonso (1174 - 1213) cons\u00e1graa traendo reliquias de Tours (1188). O bispo D. Lorenzo, bo amigo de Fernando III, concl\u00fae a nave principal, o P\u00f3rtico do Para\u00edso e a torre das camp\u00e1s.\nEste per\u00edodo de esplendor deixar\u00e1 marca na distribuci\u00f3n da cidade, xa que os Pazos Episcopais e a Catedral, convertidos en fortalezas, van polarizar un novo estiramento da cidade cara o norte e ao arredor da bas\u00edlica. A porta norte da cidade marcar\u00e1 o cami\u00f1o cara a Ponte, principal v\u00eda de comunicaci\u00f3n da cidade. Outras r\u00faas paralelas \u00e1 cara oeste da Catedral, Lepanto, Tendas e Paz, confluir\u00e1n coas da cara leste na Praza do Ferro, sa\u00edndo cara a r\u00faa Santo Domingo en busca da Ponte.\nConflitos na Idade Media.\nA Idade Media representou para a cidade unha \u00e9poca de continuos conflitos e inestabilidade pol\u00edtica e social. Neste per\u00edodo produciranse unha serie de tensi\u00f3ns entre as tres forzas puxantes naquel momento: a monarqu\u00eda, a Igrexa e o concello (que se menciona por primeira vez nunha \"Carta Pobra\" de Diego Velasco en 1122). O primeiro conflito entre concello e Igrexa ten lugar en 1256 cando o primeiro recibe a Afonso X, coa conseguinte protesta da igrexa que era, en realidade, a principal dona da cidade e polo tanto a encargada de recibir aos altos cargos. Coa queima en 1293 do convento dos franciscanos, os enfrontamentos entre igrexa e concello recru\u00e1ronse. O asunto chegou a Roma, onde o bispo foi condenado a reedificar o convento na parte alta da cidade, do cal hoxe s\u00f3 queda o claustro de comezos do s\u00e9culo XIV. A igrexa do convento foi trasladada \u00e1 s\u00faa actual localizaci\u00f3n, na Alameda de San L\u00e1zaro.\nComo consecuencia destes actos, Fernando IV retiroulle a xurisdici\u00f3n da cidade \u00e1 igrexa, que m\u00e1is tarde ser\u00eda recobrada grazas a Afonso XI.\nBaixo Pedro I, a cidade viuse envolta en loitas fratricidas co futuro Henrique II pola coroa, alentado o primeiro por don Afonso. O Castelo Ramiro \u00e9 tomado polos homes do concello e do Adiantado de Galicia. S\u00f3 en 1382, Xo\u00e1n I dev\u00f3lvelle o castelo ao bispo don Pascual Garc\u00eda. En 1386 entra en Galicia o Duque de Lancaster, Xo\u00e1n de Gante, pretendente da Coroa de Castela e aliado de Xo\u00e1n I de Portugal. Na cidade os seus \"secuaces\" causan enormes estropicios que po\u00f1en en evidencia a vulnerabilidade da cidade. Estes defectos fan que o bispo Pascual levante un muro de protecci\u00f3n. Dende a finalizaci\u00f3n da construci\u00f3n, a cidade queda cercada por un \"vergonzante\" muro. A muralla estaba formada polas partes traseiras das casas e as partes m\u00e1is pequenas eran fechadas por tapias. A murala ti\u00f1a 13 portas. Esta edificaci\u00f3n ser\u00e1 un dos elementos de protecci\u00f3n da cidade xunto coas fortalezas da catedral e os Pazos do Bispo. Durante o s\u00e9culo XV prol\u00f3ngase a inestabilidade coas tensi\u00f3ns entre concello e bispo e algunhas nobrezas \"levantiscas\".\nO s\u00e9culo XVI.\nTras a forte ca\u00edda de poboaci\u00f3n no s\u00e9culo XV (de 3.000 habitantes ao principio do XV a 1.800 de finais), Ourense experimenta no XVI un importante aumento de poboaci\u00f3n e un notable aumento da actividade comercial, especialmente no campo do vi\u00f1o e do artesanado, como consecuencia da paz imposta polos Reis Cat\u00f3licos.\nEn 1597 a cidade acada a cota m\u00e1is alta de poboaci\u00f3n na \u00e9poca do Antigo R\u00e9xime, 2.950 veci\u00f1os. A cidade xa levaba tempo configurada no seu entramado urbano, limitada pola s\u00faa muralla e polas s\u00faas portas. Dende a invasi\u00f3n da cidade por parte do Duque de Lancaster e as subseguintes loitas do XV, quedan varias casas en ru\u00ednas, pero como dic\u00eda Xes\u00fas Ferro Couselo\n\"Soplan vientos de prosperidad y se despierta una fuerte fiebre constructiva.\"\nA cidade comeza a porse \u00e1 frote, lev\u00e1ntanse casas e edificios relixiosos, e o concello dota a cidade de edificios auxiliares e de servizos. O clero levanta o fermoso ciborio da catedral; a sancrist\u00eda con b\u00f3veda estrelada e as Capelas do Cristo e a das Neves, e por outra banda, as b\u00f3vedas e arcos do P\u00f3rtico do Para\u00edso da entrada principal. Desta \u00e9poca son tam\u00e9n a ermida dos Remedios, situada \u00e1 beira da ponte romana, a torre do reloxo da Catedral e o Convento de San Francisco. A nobreza edifica o pazo dos Ocas, o que hoxe \u00e9 co\u00f1ecido como \"O Liceo de Ourense\", na r\u00faa Lamas Carvajal. \u00c9 nesta \u00e9poca cando o Concello dota a cidade da s\u00faa primeira casa consistorial na Praza Maior."}
{"id": "61093", "revid": "45576", "url": "https://gl.wikipedia.org/wiki?curid=61093", "title": "Pedras de Jelling", "text": "A designaci\u00f3n pedras de Jelling ref\u00edrese a d\u00faas pedras r\u00fanicas que se atoparon na localidade de Jelling, en Dinamarca.\nEn 1994, pasaron a formar parte da lista do patrimonio da humanidade, da Unesco, xunto coa igrexa e os montes veci\u00f1os, onde se atopan os t\u00famulos do rei Gorm o vello de Dinamarca e da s\u00faa dona, Thyra. Este patrimonio constit\u00fae un exemplo notable da transici\u00f3n da era pag\u00e1 cara a era cristi\u00e1 en Dinamarca.\nAdemais de inscrici\u00f3ns r\u00fanicas, unha das pedras pos\u00fae unha mestura de motivos pag\u00e1ns e cristi\u00e1ns debido \u00e1 presenza dun Cristo.\nA pedra grande de Jelling.\nA pedra grande de Jelling \u00e9 unha pedra r\u00fanica erixida por Harald I de Dinamarca no ano 965, en Jelling, Dinamarca.\n HARALTR KUNUKR BATH KAURUA \n HARALD KONGE B\u00d8D G\u00d8RE \n HARALD REI MANDOU FACER\n KUBL THAUSI AFT KURM FATHUR SIN\n KUMLER DISSE EFTER GORM FADER SIN\n ERGUER ESTAS NA HONRA DE GORM PAI SEU\n AUK AFT THAURUI MUTHUR SINA, SA \n OG EFTER THYRA MODER SIN, DEN \n E NA HONRA DE THYRA NAI S\u00daA, O\n HARALTR IAS SAR UAN TANMAURK\n HARALD SOM SIG VANDT DANMARK \n HAROLD QUE PARA SI CONQUISTOU A DINAMARCA\n ALA AUK NURUIAK\n AL OG NORGE\n TODA E A NORUEGA\n AUK TANI KARTHI KRISTNA\n OG DANERNE GJORDE KRISTNE\n E OS DINAMARQUESES FIXO CRISTI\u00c1NS\nEsta pedra \u00e9 considerada a \"certificaci\u00f3n do nacemento de Dinamarca\".\nA pedra pequena de Jelling.\nAo lado da pedra grande, at\u00f3pase a pedra pequena de Jelling, erixida por Gorm o Vello, no ano 955.\nNa inscrici\u00f3n p\u00f3dese ler o seguinte:\n kurmr kunukr karthi kubl thusi aft thurui kunu sina tanmakar but\n Gorm konge gjorde kumler disse efter Thyra kone sin danmarks bod\n Gorm rei fixo erguer esta na honra de Thyra dona s\u00faa da Dinamarca homenaxe\nEsta pedra constit\u00fae a referencia m\u00e1is antiga ao nome de Dinamarca dentro das s\u00faas fronteiras. O nome aparece 75 anos antes, en referencias doutros pa\u00edses.\nO significado das \u00faltimas palabras \"danmarks bod\" \u00e9 incerto, sen saberse exactamente se fan referencia a Gorm ou a Thyra.\nA pedra foi colocada orixinalmente entre os montes onde se atopaban as sepulturas de Gorm e Thyra, existindo referencias do s\u00e9culo XVII que indican que se colocou xunto \u00e1 porta da igrexa, onde se atopa na actualidade."}
{"id": "61095", "revid": "98629", "url": "https://gl.wikipedia.org/wiki?curid=61095", "title": "Richard Wagner", "text": "Wilhelm Richard Wagner, co\u00f1ecido simplemente como Richard Wagner, nado en Leipzig o 22 de maio de 1813 e finado en Venecia o 13 de febreiro de 1883, foi un compositor, director de orquestra, poeta, ensa\u00edsta, dramaturgo e te\u00f3rico musical alem\u00e1n do Romanticismo. Wagner \u00e9 co\u00f1ecido principalmente polas s\u00faas \u00f3peras (se ben as s\u00faas derradeiras composici\u00f3ns esc\u00e9nicas foron denominadas por el mesmo polo nome \"drama musical\"), asumindo, \u00e1 diferenza da meirande parte dos compositores de \u00f3pera, a elaboraci\u00f3n da m\u00fasica, do libreto e da escenograf\u00eda das mesmas.\nNos seus inicios, fundamentou a s\u00faa reputaci\u00f3n como compositor con obras como \"Der fliegende Holl\u00e4nder\" e \"Tannh\u00e4user\", que segu\u00edan a tradici\u00f3n rom\u00e1ntica de Weber e Meyerbeer. Transformou o pensamento musical coa idea da \u00abobra de arte total\u00bb (en alem\u00e1n \"Gesamtkunstwerk\"), a s\u00edntese de todas as artes po\u00e9ticas, visuais, musicais e esc\u00e9nicas, que desenvolveu nunha serie de ensaios entre 1849 e 1852, e que plasmou na primeira metade da s\u00faa monumental tetralox\u00eda \"Der Ring des Nibelungen\". Con todo, as s\u00faas ideas sobre a relaci\u00f3n entre a m\u00fasica e o teatro mudaron de novo e reintroduciu algunhas formas oper\u00edsticas tradicionais nas obras da s\u00faa \u00faltima etapa, como en \"Die Meistersinger von N\u00fcrnberg\". As obras de Wagner, particularmente as do seu \u00faltimo per\u00edodo (que se corresponden coa s\u00faa etapa rom\u00e1ntica), destacan pola s\u00faa textura contrapunt\u00edstica, riqueza crom\u00e1tica, harmon\u00eda, orquestraci\u00f3n e un elaborado uso dos \"leitmotivs\" (temas musicais asociados a caracteres espec\u00edficos ou elementos dentro da trama). Wagner foi o pioneiro en varios avances da linguaxe musical, como un extremo cromatismo (asociado coa cor orquestral) ou a ampliaci\u00f3n do cosmos harm\u00f3nico a trav\u00e9s dun continuo desprazamento dos centros tonais, o que influ\u00edu no desenvolvemento da m\u00fasica cl\u00e1sica europea.\nA s\u00faa \u00f3pera \"Tristan und Isolde\" \u00e9 \u00e1s veces descrita como punto de inicio da m\u00fasica contempor\u00e1nea. A influencia de Wagner estendeuse tam\u00e9n \u00e1 filosof\u00eda, \u00e1 literatura, \u00e1s artes visuais e o teatro. Fixo constru\u00edr o seu propio teatro de \u00f3pera, o Bayreuther Festspielhaus, para escenificar as s\u00faas obras do xeito no que el as imaxinaba e que conte\u00f1en dese\u00f1os novidosos. Al\u00ed tivo lugar a estrea da tetralox\u00eda do \"Anel\" e \"Parsifal\", e \u00e9 onde actualmente seguen a representarse as s\u00faas obras oper\u00edsticas m\u00e1is importantes nun festival anual a cargo dos seus descendentes. Os puntos de vista de Wagner sobre a direcci\u00f3n orquestral tam\u00e9n foron moi influentes. Escribiu amplamente sobre m\u00fasica, teatro e pol\u00edtica, obras que te\u00f1en sido obxecto de debate nas \u00faltimas d\u00e9cadas, especialmente algunhas de contido antisemita e pola s\u00faa suposta influencia sobre Adolf Hitler e o nazismo.\nWagner logrou todo isto a pesar dunha vida que se caracterizou, ata as s\u00faas \u00faltimas d\u00e9cadas, polo exilio pol\u00edtico, relaci\u00f3ns amorosas turbulentas, pobreza e repetidas fuxidas dos seus acredores. A s\u00faa agresiva personalidade e as s\u00faas opini\u00f3ns, con frecuencia demasiado directas, sobre a m\u00fasica, a pol\u00edtica e a sociedade convert\u00e9rono nun personaxe pol\u00e9mico, etiqueta que a\u00ednda mant\u00e9n. O impacto das s\u00faas ideas pode encontrarse en moitas das artes do s\u00e9culo XX.\nTraxectoria.\nPrimeiros anos.\nWilhelm Richard Wagner naceu o 22 de maio de 1813 na cidade alem\u00e1 de Leipzig (daquela no Reino de Saxonia dentro da Confederaci\u00f3n do Rin), concretamente no n\u00ba 3 da r\u00faa Br\u00fchl (\"A Casa dos Le\u00f3ns Vermellos e Brancos\"), situada na xudar\u00eda. Foi bautizado na igrexa de San Tom\u00e9. Richard foi o noveno fillo de Carl Friedrich Wagner, un modesto funcionario de polic\u00eda, e Johanna Rosine Wagner (de solteira Paetz), filla dun panadeiro. O seu pai morreu de tifo aos seis meses de nacer Richard, Despois da s\u00faa morte, a s\u00faa nai Johanna viviu cun amigo de Carl, o actor e dramaturgo Ludwig Geyer. En agosto de 1814, a s\u00faa nai casou con Geyer \u2014a\u00ednda que non se atopou documentaci\u00f3n disto nos rexistros das igrexas de Leipzig. Johanna e a s\u00faa familia traslad\u00e1ronse \u00e1 residencia de Geyer en Dresde. Durante os primeiros catorce anos da s\u00faa vida, Wagner foi co\u00f1ecido como Wilhelm Richard Geyer. \u00c9 case seguro que pensou que Geyer era o seu pai biol\u00f3xico. Espec\u00falase que poder\u00eda ser o pai biol\u00f3xico de Wagner.\nO amor de Geyer polo teatro chegou a ser compartido polo seu fillastro, e Wagner participou nas s\u00faas representaci\u00f3ns. Na s\u00faa autobiograf\u00eda \"Mein Leben\" Wagner lembraba unha vez no papel de anxo. A finais de 1829 Wagner foi inscrito na escola do pastor Wetzel en Possendorf, preto de Dresde, onde recibiu algunhas clases de piano do seu profesor de lat\u00edn. Non era capaz de tocar unha escala correctamente ao piano e prefer\u00eda tocar aberturas de teatro de o\u00eddo. Logo da morte de Geyer en 1821, Richard foi enviado a Kreuzschule, o internado do Dresdner Kreuzchor, cubrindo os gastos o irm\u00e1n de Geyer. \u00d3s nove anos quedou fortemente impresionado polos elementos g\u00f3ticos da \u00f3pera de Carl Maria von Weber \"Der Freisch\u00fctz\", que viu dirixir ao propio Weber. Neste per\u00edodo Wagner alimentaba as s\u00faas ambici\u00f3ns como dramaturgo. O seu primeiro esforzo creativo, inclu\u00eddo no \"Wagner-Werk-Verzeichnis\" (a lista est\u00e1ndar das obras de Wagner) como WWV 1, foi unha traxedia titulada \"Leubald\". Comezada cando estaba na escola en 1826, a obra est\u00e1 fortemente influenciada por Shakespeare e Goethe. Wagner, decidido a po\u00f1erlle m\u00fasica, persuadiu \u00e1 s\u00faa familia para que lle permitise tomar lecci\u00f3ns.\nEn 1827, a familia regresou a Leipzig. Wagner recibiu as s\u00faas primeiras clases de harmon\u00eda entre 1828 e 1831 da man de Christian Gottlieb M\u00fcller. En xaneiro de 1828 escoitou por primeira vez a \"S\u00e9tima sinfon\u00eda\" de Beethoven e posteriormente, en marzo, a \"Novena sinfon\u00eda\" do mesmo compositor (ambas na Gewandhaus). Beethoven converteuse na s\u00faa maior inspiraci\u00f3n, e Wagner escribiu unha transcrici\u00f3n para piano da \"Novena sinfon\u00eda\". Tam\u00e9n quedou moi impresionado polo \"R\u00e9quiem\" de Mozart. As primeiras sonatas para piano e os seus primeiros intentos de aberturas orquestrais datan deste per\u00edodo.\nEn 1829 presenciou unha interpretaci\u00f3n da soprano dram\u00e1tica Wilhelmine Schr\u00f6der-Devrient, e esta converteuse no seu ideal da fusi\u00f3n de drama e m\u00fasica na \u00f3pera. En \"Mein Leben\", Wagner escribiu \"cando miro atr\u00e1s a trav\u00e9s de toda a mi\u00f1a vida non encontro un acontecemento que producira unha impresi\u00f3n tan profunda en min\", e afirmou que a \"interpretaci\u00f3n profundamente humana e extasiante desta incomparable artista\" acendeu nel un \"lume case demon\u00edaco\".\nEn 1831, Wagner inscribiuse na Universidade de Leipzig, onde se converteu en membro da \"Studentenverbindung\" de Saxonia. Recibiu clases de composici\u00f3n do Thomaskantor Theodor Weinlig. Weinlig estaba moi impresionado co talento musical de Wagner e rexeitou calquera pagamento polas s\u00faas clases, e arranxou a \"Sonata para piano en si bemol maior\" do seu alumno (o que fixo que este lla adicase) para que se publicase como o Op. 1 de Wagner. Un ano despois Wagner compuxo a s\u00faa \"Sinfon\u00eda en d\u00f3 maior\", unha obra beethoveniana interpretada en Praga en 1832 e na Gewandhaus de Leipzig en 1833. Ent\u00f3n comezou a traballar nunha \u00f3pera, \"Die Hochzeit\" (\"A voda\"), que nunca rematou.\nInicios e primeiro matrimonio (1833-42).\nEn 1833 o seu irm\u00e1n m\u00e1is vello Karl Albert, conseguiulle un posto como director de coro en W\u00fcrzburg. Ese mesmo ano, aos 20 anos, Wagner compuxo a s\u00faa primeira \u00f3pera, \"Die Feen\" (\"As Fadas\"). Esta obra, que imitaba claramente o estilo de Carl Maria von Weber, non se realizar\u00eda ata medio s\u00e9culo despois, cando o 29 de xu\u00f1o de 1888 foi estreada pouco despois da morte do compositor en 1883.\nLogo de regresar a Leipzig en 1834, Wagner aceptou un breve cargo como director no teatro de \u00f3pera de Magdeburgo durante o cal escribiu \"Das Liebesverbot\" (\"A prohibici\u00f3n de amar\"), unha \u00f3pera inspirada na obra de Shakespeare \"Medida por medida\". Esta foi representada en Magdeburgo en 1836 pero clausurada antes da segunda representaci\u00f3n; isto, xunto co colapso financeiro da compa\u00f1\u00eda de \u00f3pera que o empregou, deixou o compositor en serios problemas financeiros. Wagner namor\u00e1rase dunha das actrices principais de Magdeburgo, Christine Wilhelmine \"Minna\" Planer. Logo do desastre de \"Das Liebesverbot\", seguiuna a K\u00f6nigsberg, onde ela axudouno a encontrar un traballo no teatro. Ambos casaron na igrexa de Tragheim o 24 de novembro de 1836. En maio de 1837, Minna deixou a Wagner por outro home; este non foi m\u00e1is que o primeiro desastre dun matrimonio problem\u00e1tico. En xu\u00f1o de 1837, Wagner trasladouse a Riga (daquela no Imperio Ruso), onde se converteu en director musical da \u00f3pera local; tendo nesta o poder para chamar \u00e1 irm\u00e1 de Minna, Amalie (tam\u00e9n cantante), para o teatro, co que pronto retomou a s\u00faa relaci\u00f3n con Minna durante 1838.\nEn 1839, sumida nas d\u00e9bedas, a parella abandona Riga de xeito furtivo para escapar dos seus acredores; as d\u00e9bedas urxiron a Wagner durante a maior parte da s\u00faa vida. Inicialmente partiron cara a Londres e no traxecto, co seu can Terra Nova Robber, foron v\u00edtimas dunha treboada, que inspirou a Wagner para crear \"Der fliegende Holl\u00e4nder\" (\"O holand\u00e9s errante\"), baseada nunha obra de Heinrich Heine. Os Wagner instal\u00e1ronse en Par\u00eds en setembro de 1839 e permaneceron al\u00ed ata 1842. Al\u00ed Richard ga\u00f1ou a vida escribindo artigos e reorquestrando \u00f3peras doutros compositores, en gran medida para a editorial Schlesinger. Tam\u00e9n durante a s\u00faa estad\u00eda na capital francesa rematou as s\u00faas \u00f3peras \"Rienzi\" e \"Der fliegende Holl\u00e4nder\".\nDresde (1842-49).\nEn 1840, Wagner termina a s\u00faa \u00f3pera \"Rienzi\". Co firme apoio de Giacomo Meyerbeer, foi aceptada a s\u00faa representaci\u00f3n no teatro da corte de Dresde (\"Hofoper\") no Reino de Saxonia, e en 1842, Wagner trasladouse \u00e1 cidade. O seu alivio ao regresar a Alema\u00f1a foi recollido no seu \"Autobiographische Skizze\" de 1842, onde escribiu que, de cami\u00f1o dende Par\u00eds, \"Por primeira vez vin o Rin \u2014con c\u00e1lidas b\u00e1goas nos meus ollos, eu, pobre artista, xuro eterna fidelidade \u00e1 mi\u00f1a patria alem\u00e1\". \"Rienzi\" foi estreada en Dresde, onde tivo un \u00e9xito considerable, o 20 de outubro dese mesmo ano.\nWagner viviu en Dresde os seis anos seguintes, sendo finalmente contratado como director da corte real saxoa. Durante este per\u00edodo, puxo en escena al\u00ed \"Der fliegende Holl\u00e4nder\" (2 de xaneiro de 1843) e \"Tannh\u00e4user\" (19 de outubro de 1845), as d\u00faas primeiras das s\u00faas tres \u00f3peras do per\u00edodo medio. Wagner tam\u00e9n frecuentou os c\u00edrculos art\u00edsticos de Dresde, entre eles o do compositor Ferdinand Hiller e o do arquitecto Gottfried Semper.\nA participaci\u00f3n de Wagner en pol\u00edtica de esquerda puxo fin de xeito abrupto \u00e1 s\u00faa estad\u00eda en Dresde. Nos estados alem\u00e1ns independentes da \u00e9poca, est\u00e1base facendo forte un movemento nacionalista, reclamando liberdades constitucionais e a unificaci\u00f3n nacional alem\u00e1. En Dresde Wagner estaba activo entre os nacionalistas alem\u00e1ns socialistas, recibindo regularmente a invitados na s\u00faa casa como o director e editor radical August R\u00f6ckel e o anarquista ruso Mikhail Bakunin. Tam\u00e9n foi influenciado polas ideas de Pierre Joseph Proudhon e Ludwig Feuerbach. O descontento xeneralizado en Dresde chegou ao seu punto m\u00e1is alto en abril de 1849, cando o rei Frederico Augusto II de Saxonia rexeitou unha nova constituci\u00f3n, o que provocou o errado Alzamento de Maio, no que Wagner xogou un papel menor, e que foi reprimido polo rei Federico II co apoio de Prusia. Emit\u00edronse ordes de arresto para os revolucionarios. Wagner tivo que fuxir, primeiro a Par\u00eds, e posteriormente a Z\u00fcrich1Z\u00faric onde nun principio refuxiouse cun amigo, Alexander M\u00fcller.\nNo exilio: Su\u00edza (1849-58).\nWagner pasar\u00eda os seguintes doce anos no exilio. Finalizou \"Lohengrin\", a \u00faltima das \u00f3peras do seu per\u00edodo medio, antes da insurrecci\u00f3n de Dresde, e despois escribiu desesperado ao seu amigo Franz Liszt para pedirlle que fora posta en escena na s\u00faa ausencia. Liszt dirixiu a estrea en Weimar en agosto de 1850.\nDaquela, Wagner estaba nunha situaci\u00f3n persoal precaria, illado do mundo musical alem\u00e1n e sen ning\u00fan ingreso regular. En 1850, Julie, a muller do seu amigo Karl Ritter, comezou a pagarlle unha pequena pensi\u00f3n que mantivo ata 1859. Coa axuda da s\u00faa amiga Jessie Laussot, esta \u00eda verse incrementada ata unha suma anual de 3000 t\u00e1leros; mais este plan foi abandonado cando Wagner comezou unha aventura con Mme. Laussot. Wagner mesmo planeou unha fuga con ela en 1850, que foi impedida polo seu marido. Mentres tanto, a muller de Wagner, Minna, \u00e1 que non gustaran as \u00f3peras que compuxera despois de \"Rienzi\", caeu progresivamente nunha profunda depresi\u00f3n. A sa\u00fade de Wagner resentiuse, segundo Ernest Newman \"en gran medida debido a nervios sobreexcitados\", que fixo dif\u00edcil para el continuar escribindo.\nA principal produci\u00f3n editorial de Wagner durante os seus primeiros anos en Z\u00fcrich foron un grupo de ensaios. En \"Das Kunstwerk der Zukunft\" (1849), describiu unha visi\u00f3n da \u00f3pera como \"Gesamtkunstwerk\" ('obra de arte total'), na que varias artes como a m\u00fasica, a canci\u00f3n, a danza, a poes\u00eda, as artes visuais e esc\u00e9nicas un\u00edanse. \"Das Judenthum in der Musik\" (1850) foi o primeiro dos escritos antisemitas de Wagner. Neste pol\u00e9mico ensaio Wagner argumentaba, usando frecuentemente o abuso antisemita tradicional, que os xudeus non ti\u00f1an conexi\u00f3n co esp\u00edrito alem\u00e1n, e polo tanto s\u00f3 eran capaces de producir m\u00fasica superficial e artificial. Na s\u00faa opini\u00f3n, eles compu\u00f1an m\u00fasica para conseguir popularidade e, polo tanto, o \u00e9xito financeiro, no canto de crear verdadeiras obras de arte.\nEn \"Oper und Drama\" (1851), Wagner describiu a est\u00e9tica do drama que estaba a empregar para crear as \u00f3peras do \"Anel\". Antes de abandonar Dresde, o compositor bosquexara unha obra que finalmente converter\u00edase no ciclo de catro \u00f3peras \"Der Ring des Nibelungen\". Inicialmente escribira o libreto para unha \u00fanica \u00f3pera, \"Siegfrieds Tod\" (\"A morte de Siegfried\"), en 1848. Despois de chegar a Z\u00fcrich ampliou a historia para inclu\u00edr unha segunda \u00f3pera, \"Der junge Siegfried\" (\"O novo Siegfried\"), explorando os antecedentes do heroe. Completou o texto do ciclo escribindo outros dous novos libretos, para \"Die Walk\u00fcre\" e \"Das Rheingold\". Ademais, revisou os libretos anteriores de acordo co seu novo concepto, complet\u00e1ndoos en 1852. O concepto de \u00f3pera expresado en \"Oper und Drama\" e noutros ensaios renegaba dos seus traballos anteriores, inclu\u00eddo \"Lohengrin\". En parte nun intento por explicar o seu cambio de opini\u00f3n, Wagner publicou en 1851 a s\u00faa autobiogr\u00e1fica \"Eine Mittheilung an meine Freunde\". Esta conti\u00f1a o seu primeiro anuncio p\u00fablico do que se converter\u00eda no ciclo do \"Anel\":\nNunca escribirei unha \u00f3pera m\u00e1is. Como non te\u00f1o ning\u00fan desexo de inventar un nome arbitrario para as mi\u00f1as obras, chamareilles dramas...\nPropo\u00f1o para producir o meu mito en tres dramas completos, precedidos por un longo preludio (Vorspiel)...\nNun festival especialmente equipado. Propo\u00f1o, nalg\u00fan momento futuro, realizar estes tres dramas co seu preludio, \"no curso de tres d\u00edas e unha noite\" [\u00e9nfase no orixinal].\nWagner comezou compo\u00f1endo a m\u00fasica para \"Das Rheingold\" entre novembro de 1853 e setembro de 1854, seguida inmediatamente por \"Die Walk\u00fcre\" (escrita entre xu\u00f1o de 1854 e marzo de 1856). Comezou o traballo na terceira \u00f3pera do \"Anel\", que chamou simplemente \"Siegfried,\" probablemente en setembro de 1856, mais en xu\u00f1o de 1857 tan s\u00f3 finalizara os dous primeiros actos. Wagner decidiu deixar a un lado a \u00f3pera para concentrarse nunha nova idea: \"Tristan und Isolde,\" baseada na historia amorosa art\u00farica \"Trist\u00e1n e Isolda.\"\nUnha fonte de inspiraci\u00f3n para \"Tristan und Isolde\" foi a filosof\u00eda de Arthur Schopenhauer, especialmente o seu \"Die Welt als Wille und Vorstellung,\" que Wagner co\u00f1ecera en 1854 da man do seu amigo poeta Georg Herwegh. Wagner posteriormente o denominar\u00eda o evento m\u00e1is importante da s\u00faa vida. As s\u00faas circunstancias persoais facilitaron que se convertera no que el pensaba que era a filosof\u00eda de Schopenhauer, unha visi\u00f3n profundamente pesimista da condici\u00f3n humana. Manter\u00eda a s\u00faa adhesi\u00f3n a Schopenhauer durante o resto da s\u00faa vida.\nUnha das doutrinas de Schopenhauer era que a m\u00fasica tivera un papel supremo nas artes como expresi\u00f3n directa da esencia do mundo, que \u00e9 unha vontade cega e impulsiva. Esta doutrina contrad\u00ed as ideas de Wagner expresadas en \"Oper und Drama\", de que a m\u00fasica na \u00f3pera ti\u00f1a que estar ao servizo do drama. Os expertos en Wagner te\u00f1en discutido esta influencia que Schopenhauer causou en Wagner para asignarlle un papel m\u00e1is predominante da m\u00fasica nas s\u00faas \u00f3peras posteriores, inclu\u00edndo a \u00faltima metade do ciclo do \"Anel\", que a\u00ednda ti\u00f1a que compo\u00f1er. Aspectos da doutrina de Schopenhauer enc\u00f3ntranse sen d\u00fabida nos seguintes libretos do compositor, por exemplo, o abnegado zapateiro-poeta Hans Sachs en \"Die Meistersinger von N\u00fcrnberg\", xeralmente considerado a personaxe m\u00e1is amable de Wagner \u00e9, a\u00ednda que baseada libremente nunha personaxe hist\u00f3rica, unha creaci\u00f3n schopenhaueriana na s\u00faa quintaesencia.\nUnha segunda fonte de inspiraci\u00f3n foi o namoramento de Wagner coa poetisa Mathilde Wesendonck, a muller do comerciante de sedas Otto Wesendonck. Wagner co\u00f1eceu aos Wesendoncks, que eran grandes admiradores da s\u00faa m\u00fasica, en Z\u00faric en 1852. Dende maio de 1853 en diante Wesendonck fixo varios empr\u00e9stitos a Wagner para financiar os seus gastos na s\u00faa casa de Z\u00faric, e en 1857 puxo unha casa de campo a disposici\u00f3n de Wagner no seu terreo, que se co\u00f1eceu como o \"Asyl\" (\"asilo\" ou \"lugar de descanso\"). Durante este per\u00edodo, a crecente paix\u00f3n de Wagner pola muller do seu mecenas inspirouno a deixar a un lado o seu traballo no ciclo do \"Anel\" (que non se retomou durante os doce anos seguintes) e comezou a traballar en \"Tristan\". Mentres planeaba a \u00f3pera, Wagner compuxo os \"Wesendonck Lieder\", cinco canci\u00f3ns (lied) para voz e piano, que adaptaban poemas de Mathilde. Dous destes arranxos foron explicitamente subtitulados polo compositor como \"estudos para \"Tristan und Isolde\"\".\nEntre os compromisos como director que Wagner aceptou para obter ingresos neste per\u00edodo, deu varios concertos en 1855 coa London Philharmonic Society, inclu\u00edndo un ante a ra\u00ed\u00f1a Vitoria. A ra\u00ed\u00f1a gozou da s\u00faa abertura de \"Tannh\u00e4user\" e falou con Wagner despois do concerto, escribindo sobre el no seu diario que era \"baixo, moi tranquilo, leva lentes e ten unha fronte moi finamente desenvolvida, un nariz ganchudo e un queixo saliente\".\nExilio: Venecia e Par\u00eds (1858-62).\nO dif\u00edcil romance finalizou en 1858, cando Minna interceptou unha carta de Wagner a Mathilde. Logo da confrontaci\u00f3n resultante con Minna, Wagner marchou s\u00f3 de Z\u00faric, con destino a Venecia, onde alugou un apartamento no Palazzo Giustinian, mentres que Minna regresou a Alema\u00f1a. A actitude de Wagner cara a Minna cambiara; o editor da correspondencia do compositor con Minna, John Burk, dixo que ela era para el \"unha inv\u00e1lida, a ser tratada con amabilidade, mais, salvo a unha distancia, [era] unha ameaza para a s\u00faa paz mental\". Wagner continuou a s\u00faa correspondencia con Mathilde e a s\u00faa relaci\u00f3n de amizade co seu marido Otto, que manti\u00f1a o seu apoio econ\u00f3mico ao compositor. Nunha carta de 1859 a Mathilde, Wagner escribiu, medio satiricamente, de \"Tristan\": \"Nena! Este Tristan estase a converter en algo \"terrible\". Este acto final!!!\u2014te\u00f1o medo de que a \u00f3pera sexa prohibida... s\u00f3 as representaci\u00f3ns mediocres poden salvarme! As perfectamente interpretadas levar\u00e1n \u00e1 xente \u00e1 loucura\".\nEn novembro de 1859, Wagner trasladouse de novo a Par\u00eds para supervisar a produci\u00f3n dunha nova revisi\u00f3n de \"Tannh\u00e4user\", posta en escena grazas aos esforzos da princesa Pauline von Metternich, cuxo marido era o embaixador austr\u00edaco na capital francesa. A representaci\u00f3n do \"Tannh\u00e4user\" parisiense foi un fracaso notable. Isto foi en parte unha consecuencia dos gustos conservadores do Jockey Club, que organizou manifestaci\u00f3ns no teatro para protestar na presentaci\u00f3n do n\u00famero de ballet no primeiro acto (en lugar da s\u00faa localizaci\u00f3n tradicional no segundo acto); mais a oportunidade foi tam\u00e9n explotada por aqueles que quer\u00edan aproveitar a ocasi\u00f3n como unha protesta pol\u00edtica velada contra as pol\u00edticas proaustr\u00edacas de Napole\u00f3n III. A obra foi retirada despois da terceira representaci\u00f3n e Wagner abandonou Par\u00eds pouco despois. Wagner buscara unha reconciliaci\u00f3n con Minna durante a s\u00faa visita a Par\u00eds, e a\u00ednda que ela encontrouse con el, a reuni\u00f3n non foi exitosa e ambos separ\u00e1ronse cando Wagner marchou.\nRegreso e rexurdimento (1862-71).\nA prohibici\u00f3n pol\u00edtica que fora posta sobre Wagner en Alema\u00f1a logo de ter fuxido de Dresde foi levantada por completo en 1862. O compositor estableceuse en Biebrich, no Rin preto de Wiesbaden, en Hessen. Al\u00ed Minna visitouno por \u00faltima vez: ambos separ\u00e1ronse de xeito irrevogable, a\u00ednda que Wagner seguiu prest\u00e1ndolle apoio financeiro mentres ela viviu en Dresde ata a s\u00faa morte en 1866.\nEn Biebrich, Wagner por fin comezou a traballar en \"Die Meistersinger von N\u00fcrnberg\", a s\u00faa \u00fanica comedia de madurez. Wagner escribiu un primeiro bosquexo do libreto en 1845, e decidiuse a desenvolvelo durante unha visita que realizou a Venecia cos Wesendonck en 1860, onde se inspirou na pintura \"A asunci\u00f3n da Virxe\" de Tiziano. Durante este per\u00edodo (1861-64) Wagner tentou que \"Tristan und Isolde\" se producira en Viena. A pesar dos numerosos ensaios, a \u00f3pera quedou sen representarse, e ga\u00f1ouse a reputaci\u00f3n de \"imposible\" de cantar, o que se sumou \u00e1s dificultades financeiras de Wagner.\nA sorte de Wagner deu unha repunta dram\u00e1tica en 1864, cando o rei Ludwig II accedeu ao trono de Baviera aos 18 anos de idade. O mozo rei, un ardente admirador das \u00f3peras de Wagner, levou o compositor a M\u00fanic. O rei, que era homosexual, expresou na s\u00faa correspondencia unha apaixonada adoraci\u00f3n persoal polo compositor, e Wagner nas s\u00faas respostas non ti\u00f1a escr\u00fapulos en falsificar unha atmosfera similar. Lu\u00eds liquidou as considerables d\u00e9bedas de Wagner, e propuxo po\u00f1er en escena \"Tristan\", \"Die Meistersinger\", o \"Anel\", e as outras \u00f3peras que Wagner planeara. Wagner tam\u00e9n comezou a ditar a s\u00faa autobiograf\u00eda, \"Mein Leben\", a petici\u00f3n do rei. Wagner sinalou que o seu rescate por Lu\u00eds coincidiu coa nova da morte do seu mentor anterior (mais supostamente inimigo seu posteriormente) Giacomo Meyerbeer, e lamentou que \"este mestre de \u00f3pera, que me fixo tanto dano, non deber\u00eda ter vivido para ver este d\u00eda\".\nDespois de graves dificultades nos ensaios, \"Tristan und Isolde\" estreouse no K\u00f6nigliches Hof-und Nationaltheater o 10 de xu\u00f1o de 1865, a primeira \u00f3pera de Wagner estreada en case 15 anos. O director da estrea foi Hans von B\u00fclow, cuxa dona, Cosima, parira en abril dese ano unha nena, chamada Isolde, unha nena que non era de B\u00fclow sen\u00f3n de Wagner.\nCosima ti\u00f1a 24 anos menos que Wagner e era tam\u00e9n ilex\u00edtima, filla da condesa Marie d'Agoult, que deixara o seu marido por Franz Liszt. Liszt inicialmente non aprobou a relaci\u00f3n da s\u00faa filla con Wagner, a\u00ednda que ambos eran amigos. A aventura indiscreta escandalizou a M\u00fanic, e Wagner tam\u00e9n caeu en desgraza con moitos membros destacados da corte, que ti\u00f1an sospeitas sobre a s\u00faa influencia no rei. En decembro de 1865, Lu\u00eds foi finalmente forzado a pedirlle ao compositor que marchara de M\u00fanic. Parece ser que tam\u00e9n barallou a idea de abdicar para seguir ao seu heroe ao exilio, mais Wagner disuadiuno rapidamente.\nLu\u00eds instalou a Wagner na Vila Tribschen, xunto ao lago Lucerna, en Su\u00edza. O compositor finalizou \"Die Meistersinger\" en 1867, e estreouse en M\u00fanic o 21 de xu\u00f1o do ano seguinte. Ante a insistencia de Lu\u00eds, lev\u00e1ronse a cabo \"vistas previas especiais\" das d\u00faas primeiras \u00f3peras do \"Anel\", \"Das Rheingold\" e \"Die Walk\u00fcre\", en M\u00fanic en 1869 e 1870, mais Wagner mantivo o seu so\u00f1o, expresado por primeira vez en \"Un comunicado aos meus amigos\", de presentar por primeira vez o ciclo completo nun festival especial cun novo, e adicado, teatro de \u00f3pera.\nMinna morreu v\u00edtima dun ataque ao coraz\u00f3n o 25 de xaneiro de 1866 en Dresde. Wagner non asistiu ao funeral. Logo da morte de Minna, Cosima escribiu a Hans von B\u00fclow en varias ocasi\u00f3ns ped\u00edndolle que lle concedera o divorcio, mais B\u00fclow rexeitou concederllo. El tan s\u00f3 accedeu cando ela xa ti\u00f1a dous fillos m\u00e1is con Wagner; outra filla, chamada Eva en honor \u00e1 hero\u00edna de \"Meistersinger\", e un fillo chamado Siegfried en honor ao heroe do \"Anel\". O divorcio foi finalmente sancionado, logo de atrasos no proceso legal, por unha corte de Berl\u00edn o d\u00eda 18 de xullo de 1870. A voda de Richard e Cosima tivo lugar o 25 de agosto de 1870. O d\u00eda de Nadal dese ano, Wagner organizou unha interpretaci\u00f3n sorpresa (a s\u00faa estrea) do \"Siegfried Idyll\" para o aniversario de Cosima. O matrimonio con Cosima durou ata o final da vida de Wagner.\nWagner, instalado na s\u00faa nova vida dom\u00e9stica, volcou todas as s\u00faas enerx\u00edas en completar o ciclo do \"Anel\". Non abandonou as pol\u00e9micas: publicou de novo o seu panfleto de 1850 \"Das Judenthum in der Musik\", orixinalmente publicado baixo pseud\u00f3nimo, mais desta vez co seu propio nome en 1869. Ampliou a introduci\u00f3n, e escribiu unha longa secci\u00f3n final adicional. A publicaci\u00f3n deu lugar a varias protestas p\u00fablicas nas primeiras representaci\u00f3ns de \"Die Meistersinger\" en Viena e Mannheim.\nBayreuth (1871-76).\nEn 1871, Wagner decidiu trasladarse a Bayreuth, que fora o lugar elixido para o seu novo teatro de \u00f3pera. O concello doou un gran terreo \u2014o \"Outeiro Verde\"\u2014 como lugar para o teatro. A familia trasladouse \u00e1 vila ao ano seguinte e colocaron a primeira pedra do Bayreuth Festspielhaus. Wagner inicialmente anunciou o primeiro Festival de Bayreuth, no que se representar\u00eda por primeira vez o ciclo completo do \"Anel\", para 1873, mais dende que Ludwig rexeitara financiar o proxecto, a construci\u00f3n atrasouse e a data proposta para o festival foi aprazada. Para obter fondos para a construci\u00f3n do teatro cre\u00e1ronse Sociedades Wagnerianas en varias cidades, e Wagner comezou unha xira por Alema\u00f1a dirixindo concertos. Contra a primavera de 1873, tan s\u00f3 obtivera un terzo dos fondos requiridos; algunhas s\u00faplicas a Ludwig foron inicialmente ignoradas, mais a principios de 1874, co proxecto pr\u00f3ximo ao colapso, o rei cedeu e outorgou un empr\u00e9stito. Os plans completos de construci\u00f3n inclu\u00edan a vivenda familiar, \"Wahnfried\" (\"Wahn\" significa \u00abloucura\u00bb e \"Friede\" significa \u00abpaz\u00bb, en alem\u00e1n; Wahnfried poder\u00eda traducirse como \u00abpaz tras a loucura\u00bb), \u00e1 que Wagner, xunto con Cosima e os seus fillos, traslad\u00e1ronse dende o seu fogar temporal o 18 de abril de 1874. A construci\u00f3n do teatro finalizou en 1875, e o festival programouse para o ano seguinte. Ao falar sobre a loita para rematar o edificio, Wagner comentoulle a Cosima: \"Cada pedra \u00e9 vermella co meu sangue e o teu\".\nPara o dese\u00f1o do Festspielhaus, Wagner apropiouse dalgunhas ideas do seu antigo compa\u00f1eiro, Gottfried Semper, que anteriormente lle solicitara para un novo teatro de \u00f3pera en M\u00fanic. Wagner foi responsable de varias innovaci\u00f3ns teatrais en Bayreuth; estas incl\u00faen o escurecemento do auditorio durante as representaci\u00f3ns, e colocar a orquestra nun foso f\u00f3ra do alcance do p\u00fablico.\nFinalmente o Festspielhaus abriu as s\u00faas portas o 13 de agosto de 1876 coa representaci\u00f3n de \"Das Rheingold\", ao fin tomando o seu lugar como primeira noite do ciclo completo do \"Anel\"; polo tanto, o Festival de Bayreuth de 1876 viu a estrea do ciclo completo, representada como unha secuencia, como o compositor previra. O festival de 1876 consistiu en tres ciclos do \"Anel\" completos (baixo a batuta de Hans Richter). Ao final, as reacci\u00f3ns cr\u00edticas oscilaron entre as do compositor noruegu\u00e9s Edvard Grieg, que considerou a obra \"divinamente composta\", e a do xornal franc\u00e9s \"Le Figaro\", que chamou \u00e1 m\u00fasica \"o so\u00f1o dun lun\u00e1tico\". Entre os desilusionados estaba o amigo e disc\u00edpulo de Wagner Friedrich Nietzsche, quen, tendo publicado o seu eloxioso ensaio \"Richard Wagner en Bayreuth\" antes do festival como parte das s\u00faas \"Unzeitgem\u00e4sse Betrachtungen\" (\"Consideraci\u00f3ns intempestivas\"), ficou un pouco decepcionado polo que viu como un proxenetismo cada vez m\u00e1is exclusivista do nacionalismo alem\u00e1n de Wagner; a s\u00faa ruptura con Wagner comezou nese momento. O festival estableceu firmemente a Wagner como artista de importancia europea, e de feito mundial: cabe destacar a participaci\u00f3n de Guillerme I de Alema\u00f1a, o emperador Pedro II do Brasil, Anton Bruckner, Camille Saint-Sa\u00ebns e Piotr Ilich Tchaikovski. Dende ese d\u00eda e ata a actualidade o teatro contin\u00faa a ser a sede do Festival de Bayreuth (ag\u00e1s polas par\u00e9nteses debidas \u00e1 primeira e \u00e1 segunda guerra mundial). Dende 1973 o festival \u00e9 supervisado pola \"Richard-Wagner-Stiftung\" (\"Fundaci\u00f3n Richard Wagner\"), que incl\u00fae a varios descendentes do compositor. Con esta obra, Wagner pu\u00f1a en pr\u00e1ctica o seu concepto de \"\u00abGesamtkunstwerk\u00bb\" (\u00abobra de arte total\u00bb), na que o drama, a m\u00fasica e as artes visuais combin\u00e1banse harmoniosamente.\nWagner estaba lonxe de estar satisfeito co festival; Cosima rexistrou que meses m\u00e1is tarde, a s\u00faa actitude cara \u00e1s produci\u00f3ns era de \"Nunca mais, nunca m\u00e1is!\" Por outra banda, o festival finalizou cun d\u00e9ficit de en torno a 150.000 marcos. Os gastos de Bayreuth e Wahnfried significaban que Wagner a\u00ednda procuraba fontes de ingresos adicionais dirixindo ou aceptando encargos como a \"Centennial March\" para os Estados Unidos de Am\u00e9rica, pola que recibiu a suma de 5.000 d\u00f3lares.\n\u00daltimos anos (1876-83).\nLogo de anos de esforzo e grazas \u00e1 axuda financeira do seu benfeitor Lu\u00eds II (a pesar de todo), Wagner consegue finalmente inaugurar en 1876 o seu persoal\u00edsimo Festival de Bayreuth na cidade hom\u00f3nima. Para iso constru\u00edu un teatro a medida, o \"Bayreuther Festspielhaus\", no que se seguen representando as s\u00faas obras, ano tras ano, desde ent\u00f3n (salvo a par\u00e9ntese causada polas d\u00faas guerras mundiais).\nLogo do primeiro Festival de Bayreuth, Wagner comezou a traballar en \"Parsifal\", a s\u00faa \u00faltima \u00f3pera. A s\u00faa composici\u00f3n prolongouse catro anos, moitos dos cales Wagner pasounos en Italia por motivos de sa\u00fade. Dende 1876 a 1878 Wagner tam\u00e9n se embarcou na s\u00faa \u00faltima relaci\u00f3n amorosa documentada, desta vez con Judith Gautier, \u00e1 que co\u00f1ecera no festival de 1876. Wagner estaba tam\u00e9n moi preocupado polos problemas de financiamento de \"Parsifal\", e pola perspectiva de que a obra ser\u00eda representada por outros teatros antes que en Bayreuth. Foi asistido unha vez m\u00e1is pola xenerosidade do rei Ludwig, mais a\u00ednda as\u00ed, a causa da s\u00faa situaci\u00f3n financeira persoal, viuse forzado a vender os dereitos de varias obras non publicadas (inclu\u00edda \"Siegfried Idyll\") \u00e1 editorial Schott en 1877.\nWagner escribiu numerosos artigos nos seus derradeiros anos de vida, frecuentemente sobre temas pol\u00edticos, e frecuentemente nun ton reaccionario, repudiando algunhas ideas anteriores, m\u00e1is liberais. Estes escritos incl\u00faen \"Religion und Kunst\" (1880) e \"Heldentum und Christentum\" (1881), que foron publicados polo seu partidario Hans von Wolzogen no xornal \"Bayreuther Bl\u00e4tter\", fundado en 1880 polo propio compositor e von Wolzogen para os visitantes wagnerianos de Bayreuth. O repentino interese de Wagner polo cristianismo neste per\u00edodo, que infundiu a \"Parsifal\", foi contempor\u00e1neo ao seu ali\u00f1amento crecente co nacionalismo alem\u00e1n, e esixiu da s\u00faa parte, e de parte dos seus colaboradores, \"a reescritura de algo da historia recente de Wagner\", coa fin de representar, por exemplo, o \"Anel\" como unha obra que reflicte os ideais cristi\u00e1ns. Moitos destes \u00faltimos artigos, inclu\u00eddo \"Was ist deutsch?\" (1878, mais baseado nun bosquexo escrito na d\u00e9cada de 1860), repiten as preocupaci\u00f3ns antisemitas de Wagner.\nWagner finalizou \"Parsifal\" en xaneiro de 1882, e celebrouse un segundo Festival de Bayreuth para a nova \u00f3pera, que se estreou o 26 de maio. Nesa \u00e9poca Wagner estaba moi enfermo, xa que sufrira unha serie de anxinas de peito cada vez m\u00e1is severas. Durante a 16\u00aa e \u00faltima representaci\u00f3n de \"Parsifal\" o 29 de agosto, entrou en segredo no foso do teatro durante o terceiro acto, tomou a batuta do director Hermann Levi, e dirixiu a representaci\u00f3n ata o final.\nDespois do festival, a familia Wagner viaxou a Venecia para pasar o inverno. Wagner morreu dun ataque ao coraz\u00f3n aos 69 anos o 13 de febreiro de 1883 en Ca' Vendramin Calergi, un palacio do s\u00e9culo XVI no Gran Canal. Unha lenda suxire que o ataque ao coraz\u00f3n tivo lugar a ra\u00edz dunha discusi\u00f3n con Cosima polo suposto interese amoroso de Wagner pola cantante Carrie Pringle, que fora doncela das flores na representaci\u00f3n de \"Parsifal\" en Bayreuth, por\u00e9n esta lenda carece de evidencias. Despois de que unha g\u00f3ndola funeraria levara os restos de Wagner polo Gran Canal, o seu corpo foi repatriado a Alema\u00f1a, onde foi enterrado no xard\u00edn de Vila Wahnfried, en Bayreuth. As d\u00faas pezas do seu sogro, Franz Liszt, para piano solista tituladas \"La lugubre gondola\", evocan o paso dunha g\u00f3ndola f\u00fanebre cuberta de negro portando a Wagner polo Gran Canal.\nObra.\nA produci\u00f3n musical de Wagner est\u00e1 clasificada no \"Wagner-Werk-Verzeichnis\" (WWV) que consta de 113 obras, inclu\u00eddos fragmentos e proxectos.\n\u00d3peras.\nAs obras oper\u00edsticas de Wagner son o seu principal legado. Ao contrario do que ocorre coa maior\u00eda dos compositores de \u00f3pera, que xeralmente deixaron o traballo de escribir o libreto (o texto e as letras) a outros, Wagner escribiu os seus propios libretos, aos que se referiu como \"poemas\".\nDende 1849 en diante, impulsou un novo concepto de \u00f3pera denominado frecuentemente como \"drama musical\" (a\u00ednda que posteriormente el mesmo rexeitou ese termo), nos que todos os elementos musicais, po\u00e9ticos e dram\u00e1ticos se fusionaron \u2014o \"Gesamtkunstwerk\" ('obra de arte total'). Wagner desenvolveu un estilo compositivo no que a importancia da orquestra \u00e9 a mesma que a dos cantantes. O papel dram\u00e1tico da orquestra nas \u00faltimas \u00f3peras incl\u00fae o uso de leitmotifs, frases musicais que poden interpretarse como o anuncio de personaxes, lugares, e elementos da trama espec\u00edficos; o seu complexo entrelazo e evoluci\u00f3n iluminan a progresi\u00f3n do drama. Estas \u00f3peras son a\u00ednda consideradas, a pesar das reservas de Wagner, como \"dramas musicais\" por moitos autores.\nPrimeiras obras (ata 1842).\nOs primeiros intentos de Wagner na \u00f3pera quedaron frecuentemente incompletos. Entre os proxectos abandonados polo compositor enc\u00f3ntranse a \u00f3pera pastoral \"Die Laune des Verliebten\", baseada na obra hom\u00f3nima de Goethe, escrita aos 17 anos de idade, \"Die Hochzeit\" (\"O casamento\"), na que Wagner traballou en 1832, e o singspiel \"M\u00e4nnerlist gr\u00f6\u00dfer als Frauenlist\" (1837-38). \"Die Feen\" (\"As fadas\", 1833) non foi representada en vida do compositor e \"Das Liebesverbot\" (\"Amor prohibido\", 1836) foi retirada logo da s\u00faa primeira representaci\u00f3n. \"Rienzi\" (1842) foi a primeira \u00f3pera de Wagner en ser representada con \u00e9xito. O estilo compositivo destas primeiras obras era convencional \u2014a relativamente m\u00e1is sofisticada \"Rienzi\" amosa a clara influencia da Grand Op\u00e9ra \"\u00e0 la\" Spontini e Meyerbeer\u2014 e non exhib\u00eda as innovaci\u00f3ns que lle dar\u00edan a Wagner o lugar que ocupa na historia da m\u00fasica. Posteriormente na s\u00faa vida, Wagner dixo que non consideraba estas obras como parte da s\u00faa obra; ningunha delas foi nunca representada no Festival de Bayreuth, e tan s\u00f3 foron representadas en raras ocasi\u00f3ns nos \u00faltimos cen anos (a\u00ednda que a abertura de \"Rienzi\" \u00e9 unha peza de concerto ocasional). \"Die Feen\", \"Das Liebesverbot\" e \"Rienzi\" foron representadas tanto en Leipzig como en Bayreuth en 2013 para celebrar o bicentenario do compositor.\n\u00d3peras rom\u00e1nticas (1843-51).\nA produci\u00f3n da etapa media de composici\u00f3n de Wagner comezou con \"Der fliegende Holl\u00e4nder\" (1843), seguida por \"Tannh\u00e4user\" (1845) e \"Lohengrin\" (1850). Estas tres \u00f3peras son \u00e1s veces denominadas como as \"\u00f3peras rom\u00e1nticas\" de Wagner. Reforzaron a reputaci\u00f3n, entre o p\u00fablico de Alema\u00f1a e f\u00f3ra do pa\u00eds, que Wagner comezara a establecer con \"Rienzi\". A pesar de distanciarse do estilo destas \u00f3peras a partir de 1849, Wagner volveu traballar tanto en \"Der fliegende Holl\u00e4nder\" como en \"Tannh\u00e4user\" en varias ocasi\u00f3ns. Estas tres \u00f3peras consid\u00e9rase que representan unha etapa significativa de desenvolvemento na madurez musical e oper\u00edstica de Wagner dende o punto de vista do manexo dos temas, a representaci\u00f3n de emoci\u00f3ns e a orquestraci\u00f3n. Son as obras m\u00e1is temper\u00e1s inclu\u00eddas no canon de Bayreuth, as \u00f3peras de madurez que Cosima introduciu no Festival de Bayreuth despois da morte do compositor seguindo os seus desexos. As tres (inclu\u00edndo as diferentes versi\u00f3ns de \"Der fliegende Holl\u00e4nder\" e \"Tannh\u00e4user\") contin\u00faan a ser representadas regularmente en todo o mundo, e son frecuentemente gravadas. Tam\u00e9n foron as \u00f3peras polas que a s\u00faa fama se estendeu durante a s\u00faa vida.\nDramas musicais (1851-82).\nOs \u00faltimos dramas de Wagner son considerados as s\u00faas obras mestras. \"Der Ring des Nibelungen\", comunmente co\u00f1ecido como o \"Anel\" ou o \"ciclo do \"Anel\"\", \u00e9 un grupo de catro \u00f3peras baseadas libremente en figuras e elementos da mitolox\u00eda xerm\u00e1nica \u2014especialmente as escritas en lingua n\u00f3rdica antiga \"Edda po\u00e9tica\" e a \"Saga V\u00f6lsunga\", e o \"Nibelungenlied\" en alto alem\u00e1n medio. Wagner desenvolveu especificamente os libretos para estas \u00f3peras de acordo coa s\u00faa interpretaci\u00f3n do \"Stabreim\", un verso de rima par altamente aliterado empregado na antiga poes\u00eda xerm\u00e1nica. Foron tam\u00e9n influenciadas polos conceptos que Wagner ti\u00f1a sobre o teatro da antiga Grecia, no que as tetralox\u00edas eran un dos compo\u00f1entes das festividades atenienses, e que el discutiu moito no seu ensaio \"Oper und Drama\".\"\nAs d\u00faas primeiras \u00f3peras do ciclo do \"Anel\" foron \"Das Rheingold\" (\"O ouro do Rin\"), que foi completada en 1854, e \"Die Walk\u00fcre\" (\"A Valquiria\"), que foi rematada en 1856. En \"Das Rheingold\", co seu \"implacablemente locuaz 'realismo' [e] a ausencia de 'n\u00fameros' l\u00edricos\", Wagner estivo moi pr\u00f3ximo aos seus ideais musicais dos seus ensaios de 1849-51. \"Die Walk\u00fcre\", que cont\u00e9n o que \u00e9 practicamente un aria tradicional (\"Winterst\u00fcrme\" de Siegmund no primeiro acto), e a aparici\u00f3n quasicoral das propias valquirias, amosa m\u00e1is trazos oper\u00edsticos, mais foi avaliado por Barry Millington como \"o drama musical que m\u00e1is satisfactoriamente encarna os principios te\u00f3ricos do \"Oper und Drama\"...\u00a0Unha s\u00edntese de poes\u00eda e m\u00fasica \u00e9 conseguida sen ning\u00fan sacrificio notable na expresi\u00f3n musical\".\nMentres estaba a compo\u00f1er a \u00f3pera \"Siegfried\", a terceira parte do ciclo do \"Anel\", Wagner interrompeu o traballo na mesma e entre 1857 e 1864 escribiu a tr\u00e1xica historia de amor \"Tristan und Isolde\" e a s\u00faa \u00fanica comedia de madurez, \"Die Meistersinger von N\u00fcrnberg\" (\"Os mestres cantores de N\u00fcrnberg\"), d\u00faas obras que tam\u00e9n forman parte do cat\u00e1logo oper\u00edstico habitual.\nA \"Tristan\" conc\u00e9deselle frecuentemente un lugar especial na historia da m\u00fasica; moitos vena como o inicio do abandono da harmon\u00eda e a tonalidade convencionais e consideran que senta as bases da direcci\u00f3n da m\u00fasica cl\u00e1sica no s\u00e9culo XX. Wagner sentiu que as s\u00faas teor\u00edas m\u00fasico-dram\u00e1ticas estaban m\u00e1is perfectamente desenvolvidas nesta obra co seu uso da \"arte da transici\u00f3n\" entre elementos dram\u00e1ticos e o equilibrio conseguido entre as li\u00f1as orquestrais e vocais. Completada en 1859, a obra foi representada por primeira vez en M\u00fanic baixo a direcci\u00f3n de Hans von B\u00fclow en xu\u00f1o de 1865.\n\"Die Meistersinger\" foi orixinalmente concibida por Wagner en 1845 como unha especie de cl\u00edmax c\u00f3mico de \"Tannh\u00e4user\". Como \"Tristan\", foi estreada en M\u00fanic baixo a batuta de B\u00fclow, o 21 de xu\u00f1o de 1868, e conseguiu un \u00e9xito inmediato. Barry Millington describe a \u00f3pera como \"un drama musical rico e perceptivo amplamente admirado pola s\u00faa c\u00e1lida humanidade\"; pero debido aos seus fortes matices nacionalistas alem\u00e1ns, \u00e9 tam\u00e9n considerada por alg\u00fans como un exemplo das ideas pol\u00edticas reaccionarias e do antisemitismo de Wagner.\nCando Wagner retomou a composici\u00f3n da m\u00fasica do \u00faltimo acto de \"Siegfried\" e a de \"G\u00f6tterd\u00e4mmerung\" (\"O crep\u00fasculo dos deuses\"), como parte final do \"Anel\", o seu estilo cambiara unha vez m\u00e1is a algo m\u00e1is reco\u00f1ecible como oper\u00edstico que o mundo sonoro de \"Rheingold\" e \"Walk\u00fcre\", a pesar de que a\u00ednda estaba mellor provisto da s\u00faa orixinalidade como compositor e tinguido de leitmotivs. Isto foi en parte porque os libretos das catro \u00f3peras do \"Anel\" foron escritos en orde inversa, polo que o texto de \"G\u00f6tterd\u00e4mmerung\" foi concibido m\u00e1is \"tradicional\" que \"Rheingold\"; a\u00ednda as\u00ed, as s\u00faas restrici\u00f3ns autoimpostas do \"Gesamtkunstwerk\" relax\u00e1ranse. As diferenzas tam\u00e9n son o resultado do desenvolvemento como compositor de Wagner durante o per\u00edodo no que escribiu \"Tristan\", \"Meistersinger\" e a versi\u00f3n parisiense de \"Tannh\u00e4user\". Dende o terceiro acto de \"Siegfried\" en diante, o \"Anel\" tornouse melodicamente m\u00e1is crom\u00e1tico, m\u00e1is complexo harmonicamente e cun maior desenvolvemento no seu tratamento dos leitmotifs.\nWagner tardou 26 anos dende que escribiu o primeiro borrador dun libreto en 1848 ata que completou \"G\u00f6tterd\u00e4mmerung\" en 1874. O \"Anel\" dura en torno a 15 horas de representaci\u00f3n e \u00e9 a \u00fanica empresa de tal magnitude que \u00e9 representada regularmente nos escenarios de todo o mundo.\nA \u00faltima \u00f3pera de Wagner, \"Parsifal\" (1882), que foi a s\u00faa \u00fanica obra escrita especificamente para o seu Bayreuth Festspielhaus e que \u00e9 descrita na partitura como \"B\u00fchnenweihfestspiel\" (\"Festival Esc\u00e9nico Sacro\"), ten un argumento suxerido por elementos da lenda do Santo Graal. Tam\u00e9n transmite elementos da renuncia budista suxerida pola lectura que o compositor fixo de Schopenhauer. Wagner descr\u00edbella a Cosima como a s\u00faa \"\u00faltima carta\". Segue a ser controvertida debido ao seu tratamento do cristianismo, o seu erotismo, e a s\u00faa expresi\u00f3n, como \u00e9 percibido por alg\u00fans comentaristas, do nacionalismo alem\u00e1n e o antisemitismo. A pesar da propia descrici\u00f3n do compositor sobre a \u00f3pera ao rei Lu\u00eds como \"a m\u00e1is cristi\u00e1 das obras\", Ulrike Kienzle comentou que \"o xiro de Wagner \u00e1 mitolox\u00eda cristi\u00e1, na que descansan as imaxes e os contidos espirituais de \"Parsifal\", \u00e9 idiosincr\u00e1sica e contrad\u00ed o dogma cristi\u00e1n de moitos xeitos\". Musicalmente a \u00f3pera levou a cabo a representaci\u00f3n do continuo desenvolvemento do estilo do compositor, e Barry Millington descr\u00edbea como \"unha partitura di\u00e1fana de beleza e refinamento sobrenatural\".\nM\u00fasica non-oper\u00edstica.\nAmais das s\u00faas \u00f3peras, Wagner compuxo relativamente poucas pezas musicais. Estas incl\u00faen \"Sinfon\u00eda en d\u00f3 maior\" (escrita aos 19 anos), a \"Eine Faust-Ouvert\u00fcre\" (a \u00fanica parte completada dunha sinfon\u00eda prevista sobre o tema), algunhas aberturas, e obras corais e para piano. A s\u00faa obra m\u00e1is frecuentemente interpretada que non \u00e9 un extracto de \u00f3pera \u00e9 \"Siegfried-Idyll\" para orquestra de c\u00e1mara, que ten varios motivos en com\u00fan co ciclo do \"Anel\". Os \"Wesendonck Lieder\" son tam\u00e9n interpretados con frecuencia, sexa na versi\u00f3n orixinal para piano, ou con acompa\u00f1amento orquestral. Interpr\u00e9tanse con menor frecuencia a s\u00faa \"American Centennial March\" (1876), e \"Das Liebesmahl der Apostel\" (\"A festa de amor dos Ap\u00f3stolos\"), unha obra para coros masculinos e orquestra composta en 1843 para a cidade de Dresde.\nLogo de finalizar \"Parsifal\", Wagner expresou a s\u00faa intenci\u00f3n de xirar cara \u00e1 composici\u00f3n de sinfon\u00edas, e varios bosquexos datados dende finais da d\u00e9cada de 1870 e principios da de 1880 foron identificados como traballos para este fin. As aberturas e certos pasaxes orquestrais das \u00f3peras do per\u00edodo medio e final de Wagner son habitualmente interpretadas como pezas de concerto. Para a maior\u00eda destas, Wagner escribiu ou reescribiu pequenas pasaxes para asegurar a coherencia musical. O \"Treulich gef\u00fchrt\" de \"Lohengrin\" \u00e9 frecuentemente interpretada como marcha nupcial procesional nos pa\u00edses de fala inglesa.\nProduci\u00f3n literaria.\nWagner foi un escritor extremadamente prol\u00edfico, escribindo centos de libros, poemas e artigos, as\u00ed como unha gran correspondencia que abrangue toda a s\u00faa vida. As s\u00faas obras literarias cobren unha ampla tem\u00e1tica, inclu\u00edndo a pol\u00edtica, a filosof\u00eda e detalladas an\u00e1lises das s\u00faas \u00f3peras. Entre os ensaios c\u00f3mpre salientar \"Die Kunst und die Revolution\" (\"Arte e revoluci\u00f3n\", 1849); \"Oper und Drama\" (\"\u00d3pera e drama\", 1851), un ensaio sobre teor\u00eda oper\u00edstica; e \"Das Judenthum in der Musik\" (\"O xuda\u00edsmo na m\u00fasica\", 1850), un pol\u00e9mico ensaio dirixido contra os xudeus en xeral e contra Giacomo Meyerbeer en particular. Wagner planeou a publicaci\u00f3n dunha edici\u00f3n de todas as s\u00faas publicaci\u00f3ns para o 1865; el cr\u00eda que esta edici\u00f3n poder\u00eda axudar ao mundo a entender o seu desenvolvemento intelectual e obxectivos art\u00edsticos. A primeira destas edici\u00f3ns foi publicada entre 1871 e 1883, mais foi manipulada para suprimir ou alterar artigos que eran unha vergo\u00f1a para el (por exemplo as loanzas a Meyerbeer), ou mediante a alteraci\u00f3n da data dalg\u00fans artigos.\nTam\u00e9n escribiu varias obras autobiogr\u00e1ficas, como \"Mein Leben\" (\"Mi\u00f1a vida\", 1880), que foi orixinalmente publicada para amigos achegados nunha edici\u00f3n moi pequena (unhas 15 ou 18 copias por volume) en catro volumes entre 1870 e 1880. A primeira edici\u00f3n p\u00fablica (con moitas partes suprimidas por Cosima) apareceu en 1911, a\u00ednda que o primeiro intento dunha edici\u00f3n completa (en alem\u00e1n) non apareceu ata 1963.\nNos seus \u00faltimos anos converteuse nun en\u00e9rxico opositor da experimentaci\u00f3n con animais, e en 1879 publicou unha carta aberta, \"Contra a vivisecci\u00f3n\", en apoio do activista polos dereitos dos animais Ernst von Weber.\nExisten varias edici\u00f3ns modernas completas ou parciais das obras literarias de Wagner, inclu\u00edndo a edici\u00f3n do centenario en alem\u00e1n editada por Dieter Borchmeyer (que con todo omitiu o ensaio \"Das Judenthum in der Musik\" e \"Mein Leben\"). Hai prevista unha edici\u00f3n completa da correspondencia do compositor, que se estima ascender\u00e1 a entre os 10.000 e os 20.000 artigos, cuxo primeiro volume apareceu en 1967, e que est\u00e1 supervisada polo Instituto de Investigaci\u00f3n Musical da Julius-Maximilians-Universit\u00e4t W\u00fcrzburg. Do mesmo xeito en 2012 apareceron 20 volumes que abarcan o per\u00edodo de 1870.\nInfluencia e legado.\nInfluencia na m\u00fasica.\nO estilo musical tard\u00edo de Wagner introduciu novas ideas sobre a harmon\u00eda, o proceso mel\u00f3dico (leitmotif) e a estrutura oper\u00edstica. Especialmente dende \"Tristan und Isolde\", o compositor explorou os l\u00edmites do sistema tonal tradicional, que daba aos tons e acordes a s\u00faa identidade, apuntando o cami\u00f1o cara \u00e1 atonalidade no s\u00e9culo XX. Alg\u00fans historiadores da m\u00fasica sinalan o inicio da m\u00fasica cl\u00e1sica moderna nas primeiras notas de \"Tristan\", que incl\u00faen o chamado acorde de Tristan.\nWagner inspirou gran devoci\u00f3n. Durante un longo per\u00edodo de tempo, moitos compositores estaban inclinados a ali\u00f1arse con ou contra a m\u00fasica de Wagner. Anton Bruckner e Hugo Wolf estaban moi en d\u00e9beda con el, as\u00ed como C\u00e9sar Franck, Henri Duparc, Ernest Chausson, Jules Massenet, Richard Strauss, Alexander von Zemlinsky, Hans Pfitzner e moitos outros. Gustav Mahler era devoto de Wagner e da s\u00faa m\u00fasica; aos 15 anos, buscouno na s\u00faa visita a Viena de 1875, converteuse nun reco\u00f1ecido director de Wagner, e as s\u00faas composici\u00f3ns son vistas por Richard Taruskin como a ampliaci\u00f3n da \"maximizaci\u00f3n\" de Wagner do \"temporal e o sonoro\" en m\u00fasica para o mundo da sinfon\u00eda. As revoluci\u00f3ns harm\u00f3nicas de Claude Debussy e Arnold Schoenberg (as obras de ambos conte\u00f1en exemplos de modernismo tonal e atonal) frecuentemente foron rastrexadas en \"Tristan\" e \"Parsifal\". A forma italiana de realismo oper\u00edstico co\u00f1ecida como verismo deb\u00edalle moito ao concepto wagneriano da forma musical.\nWagner realizou unha importante contribuci\u00f3n aos principios e \u00e1 pr\u00e1ctica da direcci\u00f3n. O seu ensaio \"\u00dcber das Dirigieren\" (1869) avanza a t\u00e9cnica de direcci\u00f3n de Hector Berlioz e reivindicou que a direcci\u00f3n era un medio polo cal pod\u00eda reinterpretarse unha obra musical, en lugar dun simple mecanismo para lograr a harmon\u00eda orquestral. Wagner exemplificou este enfoque na s\u00faa propia direcci\u00f3n, que era significativamente m\u00e1is flexible que o enfoque disciplinado de Felix Mendelssohn; na s\u00faa opini\u00f3n isto tam\u00e9n xustificar\u00eda pr\u00e1cticas que hoxe en d\u00eda estar\u00edan mal vistas, como a reescritura das partituras. Wilhelm Furtw\u00e4ngler sentiu que Wagner e B\u00fclow, co seu enfoque interpretativo, inspiraron a unha xeraci\u00f3n enteira de directores (inclu\u00eddo o propio Furtw\u00e4ngler).\nEntre aqueles que afirman a inspiraci\u00f3n da m\u00fasica de Wagner enc\u00f3ntranse a banda alem\u00e1 Rammstein, e o compositor electr\u00f3nico Klaus Schulze, cuxo \u00e1lbum de 1975 \"Timewind\" consist\u00eda en d\u00faas pistas de 30 minutos: \"Bayreuth Return\" e \"Wahnfried 1883\". Joey DeMaio, da banda Manowar, describiu a Wagner como \"O pai do \"heavy metal\"\". O grupo esloveno Laibach creou en 2009 a suite \"VolksWagner\", empregando materiais das \u00f3peras de Wagner. Tense afirmado que a t\u00e9cnica de gravaci\u00f3n de son de Phil Spector denominada \"Wall of Sound\" foi fortemente influenciada por Wagner.\nInfluencia na literatura, filosof\u00eda e artes visuais.\nA influencia de Wagner na literatura e a filosof\u00eda \u00e9 significativa. Millington comentou:\nFriedrich Nietzsche era membro do c\u00edrculo \u00edntimo de Wagner durante os primeiros anos da d\u00e9cada de 1870, e a s\u00faa primeira obra publicada, \"Die Geburt der Trag\u00f6die aus dem Geiste der Musik\", prop\u00f3n a m\u00fasica de Wagner como un \"renacemento\" dionis\u00edaco da cultura europea en oposici\u00f3n ao apol\u00edneo racionalista \"decadente\". Nietzsche rompeu con Wagner despois da primeira edici\u00f3n do Bayreuther Festspiele, considerando que a etapa final de Wagner representaba o proxenitismo das piedades cristi\u00e1s e unha rendici\u00f3n ao novo Imperio Alem\u00e1n. Nietzsche expresou o seu descontento do \u00faltimo Wagner en \"Der Fall Wagner\" e \"Nietzsche contra Wagner\".\nCharles Baudelaire, St\u00e9phane Mallarm\u00e9 e Paul Verlaine renderon culto a Wagner. \u00c9douard Dujardin, cuxa influente novela \"Les Lauriers sont coup\u00e9s\" est\u00e1 escrita en forma de mon\u00f3logo interior inspirado na m\u00fasica de Wagner, fundou unha revista adicada a Wagner, \"La Revue Wagn\u00e9rienne\", na que contribu\u00edron J. K. Huysmans e T\u00e9odor de Wyzewa. Nunha lista de grandes figuras da cultura influ\u00eddas por Wagner, Bryan Magee incl\u00fae a D. H. Lawrence, Aubrey Beardsley, Romain Rolland, G\u00e9rard de Nerval, Pierre-Auguste Renoir, Rainer Maria Rilke e moitos outros.\nNo s\u00e9culo XX, W. H. Auden chamou a Wagner unha vez \"quizais o maior xenio que nunca existiu\", mentres que Thomas Mann e Marcel Proust estaban moi influenciados por el e falaron de Wagner nas s\u00faas novelas. Tam\u00e9n se fala del nalgunhas obras de James Joyce. Temas wagnerianos habitan en \"A terra bald\u00eda\" de T. S. Eliot, que cont\u00e9n li\u00f1as de \"Tristan und Isolde\" e \"G\u00f6tterd\u00e4mmerung\" e o poema de Verlaine sobre \"Parsifal\".\nMoitos conceptos de Wagner, inclu\u00edda a s\u00faa especulaci\u00f3n sobre os so\u00f1os, son anteriores \u00e1 s\u00faa investigaci\u00f3n por Sigmund Freud. Wagner analizara publicamente o mito de Edipo en termos de significado psicol\u00f3xico antes de que Freud nacera, insistindo en que os desexos incestuosos son naturais e normais, e perceptiblemente exhibindo a relaci\u00f3n entre sexualidade e ansiedade. Georg Groddeck considerou o \"Anel\" como o primeiro manual de psican\u00e1lise.\nInfluencia no cine.\nO concepto de Wagner do uso dos letimotivs e a expresi\u00f3n musical integrada que pod\u00edan permitir influ\u00edu na m\u00fasica de moitos filmes dos s\u00e9culos XX. O cr\u00edtico Theodor Adorno sinalou que o leitmotiv wagneriano \"conduce directamente \u00e1 m\u00fasica do cine na que a \u00fanica funci\u00f3n do leitmotiv \u00e9 anunciar heroes ou situaci\u00f3ns para permitir \u00e1 audiencia orientarse de xeito m\u00e1is sinxelo\". Entre as partituras do cine que citan temas de Wagner enc\u00f3ntranse \"Apocalypse Now\" de Francis Ford Coppola, que presenta unha versi\u00f3n de \"Walk\u00fcrenritt\", a banda sonora de Trevor Jones para o filme de John Boorman \"Excalibur\", e os filmes de 2011 \"A Dangerous Method\" (dir. David Cronenberg) e \"Melancholia\" (dir. Lars von Trier). O estilo visual e o dese\u00f1o de escena do filme de 1977 de Hans-J\u00fcrgen Syberberg \"\" est\u00e1 fortemente inspirado por \"Der Ring des Nibelungen\", e nel esc\u00f3itanse frecuentemente fragmentos da serie de \u00f3peras do compositor alem\u00e1n que son empregados na s\u00faa banda sonora.\nOpositores e partidarios.\nNon todas as reacci\u00f3ns a Wagner foron positivas. Durante alg\u00fan tempo, a vida musical alem\u00e1 estivo dividida en d\u00faas facci\u00f3ns, defensores de Wagner e defensores de Johannes Brahms; os \u00faltimos, co apoio do poderoso cr\u00edtico Eduard Hanslick (do que Beckmesser en \"Meistersinger\" \u00e9 en parte unha caricatura) defend\u00edan as formas tradicionais e lideraron a fronte conservadora contra as innovaci\u00f3ns de Wagner. Eles foron apoiados polas inclinaci\u00f3ns conservadoras dalgunhas escolas de m\u00fasica alem\u00e1s, como os conservatorios de Leipzig con Ignaz Moscheles e o de Colonia baixo a direcci\u00f3n de Ferdinand Hiller. Outro detractor de Wagner foi o compositor franc\u00e9s Charles-Valentin Alkan, quen escribiu a Hiller logo de asistir ao concerto de Wagner en Par\u00eds o 25 de xaneiro de 1860 no que o compositor dirixiu as aberturas de \"Der fliegende Holl\u00e4nder\" e \"Tannh\u00e4user\", os preludios de \"Lohengrin\" e \"Tristan und Isolde\", e outros seis extractos de \"Tannh\u00e4user\" e \"Lohengrin\":\nMesmo aqueles que, como Debussy, eran contrarios a Wagner (\"este vello envelenador\") non poden negar a s\u00faa influencia. En realidade, Debussy era un dos moitos compositores, inclu\u00eddo Tchaikovsky, que sent\u00edan a necesidade de romper con Wagner precisamente porque a s\u00faa influencia era tan inconfundible e abafadora. \"Golliwogg's Cakewalk\" da suite para piano \"Children's Corner\" de Debussy cont\u00e9n deliberadamente unha cita ir\u00f3nica dos compases iniciais de \"Tristan\". Entre outros que se resistiron \u00e1s \u00f3peras de Wagner salienta Gioachino Rossini, que dixo que \"Wagner ten momentos marabillosos, e terribles cuartos de hora\". No s\u00e9culo XX a m\u00fasica de Wagner foi parodiada por Paul Hindemith e Hanns Eisler, entre outros.\nOs seguidores de Wagner (co\u00f1ecidos como wagnerianos) te\u00f1en formado sociedades adicadas \u00e1 vida e \u00e1 obra de Wagner.\nRepresentaci\u00f3ns de cine e teatro.\nWagner ten sido suxeito de moitos filmes biogr\u00e1ficos. O primeiro deles foi un filme mudo realizado por Carl Froelich en 1913 aparecendo nos cr\u00e9ditos o compositor Giuseppe Becce, que tam\u00e9n escribiu a m\u00fasica para o filme (xa que a m\u00fasica de Wagner, a\u00ednda con dereitos de autor, non estaba dispo\u00f1ible). Entre outras representaci\u00f3ns cinematogr\u00e1ficas de Wagner est\u00e1n: Alan Badel en \"Magic Fire\" (1955); Lyndon Brook en \"Song Without End\" (1960); Trevor Howard en \"Ludwig\" (1972); Paul Nicholas en \"Lisztomania\" (1975); e Richard Burton en \"Wagner\" (1983).\nA \u00f3pera de Jonathan Harvey \"Wagner Dream\" (2007) entrelaza os sucesos que rodearon a morte de Wagner coa historia da \u00f3pera incompleta bosquexada por Wagner \"Die Sieger\" (traducible en galego como \"Os ga\u00f1adores\").\nBayreuther Festspiele.\nDende a morte de Wagner, o Bayreuther Festspiele, que se converteu nun evento anual, foi dirixido sucesivamente pola s\u00faa vi\u00fava, o seu fillo Siegfried, a vi\u00fava deste \u00faltimo Winifred Wagner, os seus dous fillos Wieland e Wolfgang Wagner, e, no presente, d\u00faas das bisnetas, Eva Wagner-Pasquier e Katharina Wagner. Dende 1973, o festival foi supervisado pola Richard-Wagner-Stiftung (Fundaci\u00f3n Richard Wagner), entre cuxos membros se encontran numerosos descendentes de Wagner.\nIdeolox\u00eda e controversias.\nPatriotismo alem\u00e1n.\nWagner foi ao principio \u2014arrastrado polas ideas da revoluci\u00f3n e dun renovado cristianismo\u2014 un home en favor da fraternidade dos pobos. Por\u00e9n, pronto foi fac\u00e9ndose cada vez m\u00e1is un nacionalista alem\u00e1n, influ\u00eddo por xente como o Conde de Gobineau. Este nacionalismo pode verse claramente reflectido tanto nos argumentos das s\u00faas obras como nas s\u00faas mitol\u00f3xicas personaxes. Unha idea que repetiu moito foi a das colonias alem\u00e1s, como pode verse na s\u00faa obra p\u00f3stuma \"Religion und Kunst\".\nMonarqu\u00eda.\nRichard Wagner sempre defendeu o concepto que se co\u00f1ece como monarqu\u00eda absolutista, a\u00ednda que defend\u00eda o dereito \u00e1 liberdade do pobo. \u00c9 dicir, que quer\u00eda unha aristocracia e un goberno que tivese a autoridade para facer o que considerase oportuno e ao mesmo tempo o pobo non estivese tiranizado.\nRelixi\u00f3n.\nAcerca deste tema dinos Houston Stewart Chamberlain:\nSegundo Hirschberger no seu libro \"The History of Philosophy\", Wagner finalmente converteuse ao cristianismo, para gran desilusi\u00f3n de Nietzsche, quen se inspirou nel antes e ata a s\u00faa conversi\u00f3n.\nAlg\u00fans autores situ\u00e1rono na esfera da relixi\u00f3n profunda e o simbolismo relixioso; as\u00ed o escritor Mario Roso de Luna na s\u00faa obra, \"Wagner, mit\u00f3logo y ocultista\", fai un estudo da relaci\u00f3n das obras de Wagner cos mitos e a tradici\u00f3n de oriente e occidente. O escritor Samael Aun Weor na s\u00faa obra \"El Parsifal develado\" estuda a linguaxe inici\u00e1tica das obras do \"maestro\" as\u00ed como o significado simb\u00f3lico das personaxes desta obra wagneriana.\nWagner e antisemitismo.\nOs escritos de Wagner sobre o pobo xudeu, inclu\u00eddo \"Das Judenthum in der Musik\" (\"O xuda\u00edsmo na m\u00fasica\"), corresp\u00f3ndense con algunhas tendencias de pensamento existentes en Alema\u00f1a durante o s\u00e9culo XX. Con todo, a pesar do seu punto de vista moi com\u00fan neste aspecto, ao longo da s\u00faa vida Wagner tivo amigos, compa\u00f1eiros e admiradores xudeus. Tense suxerido frecuentemente que nas \u00f3peras de Wagner est\u00e1n representados estereotipos antisemitas. Os papeis de Mime no \"Anel\", Sixtus Beckmesser en \"Die Meistersinger,\" e Klingsor en \"Parsifal\" son \u00e1s veces considerados representaci\u00f3ns xud\u00edas, a\u00ednda que non son representados como tal nos libretos destas \u00f3peras. O tema de Wagner e o pobo xudeu compl\u00edcase m\u00e1is polas alegaci\u00f3ns, que puido crer Wagner, de que el mesmo ti\u00f1a ascendencia xud\u00eda, a trav\u00e9s do seu suposto pai Geyer.\nO antisemitismo de Wagner manif\u00e9stase no seu ensaio \"Das Judenthum in der Musik\" (\"O xuda\u00edsmo na m\u00fasica\") publicado an\u00f3nimo no seu momento (1850) e m\u00e1is adiante baixo o seu nome. Nel, Wagner deplora \"a xudaizaci\u00f3n da arte moderna\" e sost\u00e9n a tese segundo a cal \"o xudeu\" \u00e9 realmente \"incapaz de expresarse artisticamente non pola s\u00faa aparencia exterior nin pola s\u00faa lingua\", a\u00ednda que reco\u00f1eceu que si chegaron \u00f3 p\u00fablico popular mediante a m\u00fasica.\nNo seu ensaio de 1865 \"Was ist deutsch?\" (\"Que \u00e9 alem\u00e1n?\"), Wagner intenta explicar o fracaso da Revoluci\u00f3n de 1848 debido ao feito \"de que o verdadeiro alem\u00e1n se atopaba \u2014e atopaba o seu nome\u2014 representado tan subitamente por unha raza de homes que era totalmente allea a el.\"\nAdemais, sobre o c\u00edrculo bayreuthiano ao redor de Richard e Cosima Wagner introduciuse na sociedade alem\u00e1, na segunda metade do s\u00e9culo XIX, un racismo nunha forma totalmente nova: un racismo bioloxizante. Foi esencialmente representado polo franc\u00e9s Arthur de Gobineau, que impresionou a Wagner, e o ingl\u00e9s \u2014alem\u00e1n de adopci\u00f3n\u2014 Houston Stewart Chamberlain. Ambos os dous propagaron a superioridade dunha \"raza aria\" fronte ao xuda\u00edsmo. Chamberlain casou en 1908 con Eva, filla de Wagner.\nAlg\u00fans autores reclaman unha contradici\u00f3n dos argumentos sobre este tema, xa que Richard Wagner demostra aos seus amigos e compa\u00f1eiros de traballo xudeus unha gran confianza. Entre outros co\u00f1ecidos do autor dest\u00e1canse: o seu axudante Karl Tausig, Joseph Rubinstein, Angelo Neumann e a famosa cantante Lilli Lehmann. A estrea do seu \u00faltimo traballo \"Parsifal\" confioullo ao director de orquestra Hermann Levi en Bayreuth.\nAlg\u00fans bi\u00f3grafos te\u00f1en sinalado o crecente interese de Wagner na filosof\u00eda racista de Arthur de Gobineau durante os seus \u00faltimos anos, e especialmente na crenza de Gobineau en que a sociedade occidental estaba condenada pola mestizaxe entre razas \"superiores\" e \"inferiores\". De acordo con Robert Gutman, este tema aparece reflectido na \u00f3pera \"Parsifal\". Outros bi\u00f3grafos (como Lucy Beckett) consideran que isto non \u00e9 certo, xa que os bosquexos orixinais da historia se remontan a 1857 e Wagner finalizou o libreto de \"Parsifal\" en 1877; mais non mostrou un interese significativo en Gobineau ata 1880.\nSven Friedrich, director do Museo Wagner de Bayreuth, afirma que \"ningu\u00e9n nega hoxe que Wagner foi un furibundo antisemita\".\nOutras interpretaci\u00f3ns.\nAs ideas de Wagner son susceptibles de interpretaci\u00f3ns socialistas; moitas das s\u00faas ideas sobre a arte foron formuladas no momento das s\u00faas inclinaci\u00f3ns revolucionarias nos anos 1840. As\u00ed, por exemplo, George Bernard Shaw escribiu en \"The Perfect Wagnerite\" (1883):\nOs escritos sobre Wagner de Theodor Adorno, entre outros cr\u00edticos, sinalan interpretaci\u00f3ns de esquerdas. Walter Benjamin puxo a Wagner como exemplo da \"falsa conciencia burguesa\", ali\u00f1ando a arte a partir do seu contexto social.\nO escritor Robert Donington produciu unha detallada, e controvertida, interpretaci\u00f3n junguiana do ciclo do \"Anel\", descrito como \"unha aproximaci\u00f3n a Wagner polos seus s\u00edmbolos\", que, por exemplo, ve o car\u00e1cter da deusa Fricka como parte da \"feminidade interior\" do seu marido Wotan. Millington sinala que Jean-Jacques Nattiez tam\u00e9n ten aplicado t\u00e9cnicas psicanal\u00edticas nunha avaliaci\u00f3n da vida e as obras de Wagner.\nApropiaci\u00f3n nazi.\nAdolf Hitler foi un admirador da m\u00fasica de Wagner e viu nas s\u00faas \u00f3peras unha encarnaci\u00f3n da s\u00faa propia visi\u00f3n da naci\u00f3n alem\u00e1; nun discurso de 1922 afirmou que as obras de Wagner glorificaban \"a heroica natureza teut\u00f3nica\u00a0... A grandeza reside nos heroes\". Hitler visitou Bayreuth con frecuencia dende 1923 e asistiu \u00e1s produci\u00f3ns do teatro. Segue a haber debate en torno a como poder\u00edan ter influ\u00eddo os puntos de vista de Wagner no pensamento nazi. Houston Stewart Chamberlain (1855-1927), que casou coa filla de Wagner, Eva, en 1908, foi o autor do libro racista \"Die Grundlagen des neunzehnten Jahrhunderts\", aprobado polo movemento nazi. Chamberlain encontrouse con Hitler en numerosas ocasi\u00f3n entre 1923 e 1927 en Bayreuth, mais non pode ser considerado como un transmisor fiable das opini\u00f3ns do propio Wagner. Os nazis empregaron aquelas partes do pensamento de Wagner que lles resultaban \u00fatiles para a s\u00faa propaganda e ignoraron ou suprimiron o resto.\nA\u00ednda que Bayreuth representaba unha fronte \u00fatil para a cultura nazi, e a m\u00fasica de Wagner foi empregada en moitos eventos nazis, a xerarqu\u00eda nazi non compart\u00eda o entusiasmo de Hitler polas \u00f3peras de Wagner e estaban profundamente resentidos con ter que asistir a esas longas epopeas por insistencia de Hitler.\nGuido Fackler atopou evidencias que indican que posiblemente a m\u00fasica de Wagner fora empregada no campo de concentraci\u00f3n de Dachau en 1933-34 para \"reeducar\" a presos pol\u00edticos pola exposici\u00f3n a \"m\u00fasica nacional\". Con todo non existen evidencias que apoien a afirmaci\u00f3n, \u00e1s veces sostida, de que a s\u00faa m\u00fasica foi empregada nos campos de exterminio nazis durante a segunda guerra mundial.\nDebido \u00e1 asociaci\u00f3n de Wagner co antisemitismo e o nazismo, a interpretaci\u00f3n da m\u00fasica de Wagner no Estado de Israel ten sido fonte de controversia. As\u00ed, por exemplo, a representaci\u00f3n da abertura da \u00f3pera \"Trist\u00e1n e Isolda\" en direcci\u00f3n do arxentino Daniel Barenboim en xullo de 2001 conduciu a un esc\u00e1ndalo. Imped\u00edronse outras representaci\u00f3ns wagnerianas, en parte debido \u00e1 sabotaxe con protestas por parte de sobreviventes do Holocausto.\nWagner e Liszt.\nFranz Liszt apoiou a carreira do mozo Richard Wagner e foi o seu m\u00e1ximo promotor. Co\u00f1ec\u00e9ronse en 1840 en Par\u00eds, cando Liszt xa era un pianista moi prezado en toda Europa. O compositor h\u00fangaro acolleuno na s\u00faa residencia de Weimar logo dos sucesos do levantamento de Dresde e a posterior persecuci\u00f3n \u00e1 que se viu sometido Wagner, e organizou a s\u00faa escapada a Su\u00edza, correndo cos gastos de establecerse en Z\u00faric. Durante o per\u00edodo no que Wagner estivo no exilio, Liszt encargouse de estrear en 1849 na Hofoper de Weimar \"Tannh\u00e4user\" e en 1850 o propio Liszt dirixiu a estrea de \"Lohengrin\". Tam\u00e9n lle enviou cartos de xeito regular, deulle consellos, contribu\u00edu \u00e1 propagaci\u00f3n das s\u00faas ideas en ensaios, publicou obras de Wagner e transcribiu parte da s\u00faa obra para piano. Foron os anos nos que a amizade foi m\u00e1is forte. Liszt escribiu:\nPola s\u00faa banda, Wagner iniciou unha relaci\u00f3n extramatrimonial coa s\u00faa filla Cosima Liszt (antes casada co director de orquestra Hans von B\u00fclow, un dos alumnos favoritos de Liszt) en 1865 e casaron en 1870 en medio dun esc\u00e1ndalo que provocou o distanciamento entre ambos compositores, unido \u00e1s s\u00faas diferenzas pol\u00edticas. Cosima tivo no seu primeiro matrimonio catro fillos, dous dos cales foron produto da relaci\u00f3n extramarital con Wagner. Logo, xa casada con este, Cosima pariu a Siegfried Wagner. En 1872 Liszt e Wagner reconcili\u00e1ronse.\nLogo de recobrar a s\u00faa amizade, Liszt apoiou a construci\u00f3n do Bayreuther Festspielhaus e o festival, grazas \u00e1 s\u00faa fama e contactos, e realizando doaz\u00f3ns. Tam\u00e9n contribu\u00edu na busca de patrocinadores e actuou como pianista, algo pouco habitual na \u00e9poca. Motivados por iso, actuaron xuntos por segunda vez nas s\u00faas vidas nun concerto en Budapest que tivo lugar o 10 de marzo de 1875.\nAo final das s\u00faas vidas os seus encontros eran frecuentes, xa que Liszt adoitaba visitar \u00e1 s\u00faa familia durante as s\u00faas estancias en Bayreuth e Venecia, a\u00ednda que as reacci\u00f3ns de Wagner cara ao seu sogro eran dispares, xa que pod\u00eda chegar a pedirlle que fora a vivir con eles e mostr\u00e1balle a s\u00faa gratitude e amor mediante abrazos se estaba de bo humor; ou mostraba celos coa s\u00faa dona cando o pai desta pasaba demasiado tempo con eles. Tam\u00e9n lle molestaba o xeito de vida que levaba Liszt tan distinto do seu, marcado principalmente polo catolicismo. En 1883, conmocionado ante a morte do seu xenro, Liszt escribiu \"La lugubre gondola n.\u00ba 1 e 2, R.W. Venezia\", e \"Am Grabe Richard Wagners\" (en galego, \"\u00c1 tumba de Richard Wagner\").\nLiszt morreu o 31 de xullo de 1886 en Bayreuth mentres se celebraba o festival adicado \u00e1 obra de Wagner. Seis d\u00edas antes, estando xa moi enfermo, encontrara forzas para asistir \u00e1 representaci\u00f3n de \"Tristan und Isolde\" e mesmo circulou por Bayreuth o rumor (totalmente infundado, segundo Walker) de que a \u00faltima palabra de Liszt antes de morrer fora \u00abTristan\u00bb. Tal rumor apareceu recollido na prensa internacional da \u00e9poca.\nWagner na cultura popular.\nA vida de Wagner ten sido empregada como argumento de varios filmes biogr\u00e1ficos. En 1955, o director alem\u00e1n William Dieterle filmou para Hollywood \"Magic Fire\", un filme sobre a vida e a obra de Wagner, dende os seus inicios, pasando pola s\u00faa amizade con Liszt, o seu romance coa filla deste, Cosima, e o seu matrimonio con Minna Planer. Nela act\u00faan, entre outros, Yvonne De Carlo, Carlos Thompson, Valentina Cortese, Peter Cushing e Alan Badel, interpretando a Richard Wagner. En 1983, o realizador brit\u00e1nico Tony Palmer realizou unha monumental produci\u00f3n de 600 minutos (10 cap\u00edtulos dunha hora), titulada \"Wagner\", sobre o compositor con Richard Burton como Wagner, Vanessa Redgrave como Cosima e Marthe Keller como Mathilde Wesendonck.\nAdemais, numerosas bandas sonoras te\u00f1en empregado temas wagnerianos e as s\u00faas composici\u00f3ns t\u00e9\u00f1ense empregado en m\u00e1is de 600 filmes e series de televisi\u00f3n. Por exemplo, a maior parte das canci\u00f3ns da banda sonora de Trevor Jones para \"Excalibur\" de John Boorman est\u00e1n tomadas de \u00f3peras de Wagner, onde poden escoitarse o preludio de \"Parsifal\" e o de \"Tristan und Isolde\", entre outras. Dita obra, xunto co \"Coro nupcial\", son dous dos fragmentos do compositor m\u00e1is empregados en obras cinematogr\u00e1ficas ou televisivas. A partitura de Bernard Herrmann para o filme de Alfred Hitchcock, \"Vertixe\", \u00e9 fortemente evocador do \"Liebestod\" de \"Tristan und Isolde\". A mesma obra foi incorporada ao filme surrealista de Luis Bu\u00f1uel e Salvador Dal\u00ed \"Un Chien Andalou\". Do mesmo xeito, o Preludio da \u00f3pera aparece na pel\u00edcula de Lars von Trier \"Melancholia\" (2011).\nTam\u00e9n tense empregado a s\u00faa imaxe na cu\u00f1axe de moedas ou na emisi\u00f3n de selos postais, en moitos casos con motivo dos aniversarios do seu nacemento ou pasamento."}
{"id": "61099", "revid": "85894", "url": "https://gl.wikipedia.org/wiki?curid=61099", "title": "Berta Ojea", "text": "Berta Ojea, nada na Coru\u00f1a, \u00e9 unha actriz galega de teatro e cinema. Tam\u00e9n ten traballado en varias series de televisi\u00f3n destacando a s\u00faa intervenci\u00f3n na produci\u00f3n da Televisi\u00f3n de Galicia \"A vida por diante\".\nTraxectoria.\nEn cine participou en pel\u00edculas \u00e1s ordes de directores como Guillermo del Toro ou \u00c1lex de la Iglesia, pero quizais o papel que lle deu m\u00e1is popularidade a nivel espa\u00f1ol foi o de Ofelia nas d\u00faas adaptaci\u00f3ns cinematogr\u00e1ficas de Mortadelo e Filem\u00f3n. A primeira, dirixida por Javier Fesser en 2003, valeulle un nomeamento \u00e1 mellor actriz secundaria pola Uni\u00f3n de Actores. Tam\u00e9n en 2003 conduciu a gala dos Premios Max de teatro, celebrada en Vigo xunto coas tam\u00e9n actrices galegas Mar\u00eda Pujalte e Mar\u00eda Bouzas e o actor Sergio Pazos."}
{"id": "61102", "revid": "25871", "url": "https://gl.wikipedia.org/wiki?curid=61102", "title": "Nicanor Parra", "text": "Nicanor Parra Sandoval, nado en San Fabi\u00e1n de Alico o 5 de setembro de 1914 e finado en Santiago de Chile o 23 de xaneiro de 2018, foi un poeta chileno. A el atrib\u00faeselle a antipoes\u00eda, unha expresi\u00f3n literaria que rompe cos canons tradicionais da l\u00edrica. Unha das s\u00faas obras m\u00e1is reco\u00f1ecidas \u00e9 \"Poemas y Antipoemas\", onde substit\u00fae unha sintaxe coidada e metaf\u00f3rica por unha linguaxe coti\u00e1 e directa.\nNicanor Parra \u00e9 membro da Familia Parra, composta por reco\u00f1ecidos artistas populares en Chile, entre eles Roberto, Violeta e Eduardo (\"Lalo\").\nTraxectoria.\nFillo de Rosa Clara Sandoval Navarrete, crece nun ambiente art\u00edstico. Desde pequeno alternou a s\u00faa residencia entre Santiago, Lautaro, Ancud e Chill\u00e1n.\nEn 1927, ingresou no Liceo de Homes de Chill\u00e1n, onde cursou ata o Quinto Ano de Humanidades. En 1932, fuxiu da casa rumbo a Santiago, onde cursou o \u00faltimo ano de educaci\u00f3n secundaria no Internado Nacional Barros Arana, grazas a unha bolsa da \"Liga de Estudantes Pobres\". A\u00ed co\u00f1eceu a Jorge Millas, Lu\u00eds Oyarz\u00fan e Carlos Pedraza, cos cales tivo grande afinidade art\u00edstica. O ano 1933, o poeta ingresou ao Instituto Pedag\u00f3xico da Universidade de Chile co fin de estudar Matem\u00e1ticas e F\u00edsica. Tam\u00e9n tomou Enxe\u00f1er\u00eda, Dereito e ingl\u00e9s, pero pronto os abandonou. Financiou os seus estudos desempe\u00f1\u00e1ndose como inspector do INBA (Internado Barros Arana) e foi al\u00ed cando en 1935 comezou a publicar na \"Revista Nueva\" que fundara xunto a Millas e Pedraza. Nela aparece o seu \"Gato en el camino \". O relato circulou entre os inspectores, profesorado e alumnado do Internado.\nRegresou do Instituto Pedag\u00f3xico en 1937, para desempe\u00f1arse como profesor de matem\u00e1ticas e f\u00edsica no Liceo de Homes de Chill\u00e1n. O mesmo ano publicou \"Cancioneiro sin nombre\", o seu primeiro libro de versos, onde deixou entrever pegadas da poes\u00eda de Federico Garc\u00eda Lorca.\nEn 1938 \u00e9 galardoado co Premio Municipal de Santiago pola s\u00faa contribuci\u00f3n \u00e1 f\u00edsica e a matem\u00e1tica.\nEn 1943 viaxou aos Estados Unidos de Am\u00e9rica a estudar mec\u00e1nica avanzada na Universidade Brown mediante unha bolsa do \"Institute of International Education\". Regresou en 1946 incorpor\u00e1ndose \u00e1 Universidade de Chile como profesor titular de Mec\u00e1nica Racional. En 1948 foi nomeado Director Interino da Escola de Enxe\u00f1er\u00eda da Universidade de Chile. En 1949 partiu a Inglaterra grazas \u00e1 bolsa do Consello Brit\u00e1nico coa intenci\u00f3n de estudar cosmolox\u00eda en Oxford. O seu paso polos Estados Unidos e Inglaterra, particularmente a inmersi\u00f3n na vida coti\u00e1 de d\u00faas sociedades desenvolvidas, son fundamentais na xestaci\u00f3n dos seus antipoemas.\nVolveu a Chile en 1951, casado con Inga Palm\u00e9n, de nacionalidade sueca. Nos Anais da Universidade de Chile aparece unha selecci\u00f3n das s\u00faas antipoemas. Logo, en 1952 realizou novos avances na poes\u00eda non tradicional, montado xunto a Enrique Lihn, Alejandro Jodorowsky e outros a poes\u00eda-mural \"Quebrantahuesos\", feita con recortes de diarios.\nEn 1954 apareceu o seu segundo libro: \"Poemas y Antipoemas\".\nO sistema antipo\u00e9tico incl\u00fae entre os seus elementos un personaxe antiheroico, humor, iron\u00eda, sarcasmo e un verso cuxo l\u00e9xico e sintaxe non obedecen ao modelo literario cl\u00e1sico da poes\u00eda, sen\u00f3n \u00e1 linguaxe coti\u00e1. No seu pa\u00eds, este novo estilo de poes\u00eda foi apoiado publicamente polo cr\u00edtico literario Ignacio Valente, quen resultou ser un dos seus m\u00e1ximos divulgadores.\nEn 1959 foi invitado ao congreso mundial da paz en Pequ\u00edn; para alcanzar ata a capital China, viaxa primeiro a Estocolmo, Suecia, debido a que as viaxes aos pa\u00edses do socialismo real, nesa \u00e9poca da guerra fr\u00eda, eran exhaustivamente controladas polos organismos de seguridade occidentais. Visita a Artur Lundkvist, ent\u00f3n Secretario Permanente da Academia Sueca e na casa deste co\u00f1ece \u00e1 escritora, Sun Axelsson, con quen se unir\u00e1 sentimentalmente e que motivar\u00e1, logo, a viaxe dela a Chile.\nEn 1969 recibiu o Premio Nacional de Literatura por todo o seu traballo literario e polo impacto que xerou o seu libro Obra Grosa, que publicou ese mesmo ano.\nEn 1991, out\u00f3rgaselle en M\u00e9xico o premio \"Juan Rulfo\". Tam\u00e9n ese ano foi nomeado \"Doutor Honoris Causa\" na Universidade Brown, grao que lle conferir\u00edan logo tam\u00e9n as universidades de Concepci\u00f3n en 1996, e do Biob\u00edo en 2000.\nEn 2000, recibiu o \"Honorary Fellow\" da Universidade de Oxford. O ano 2001 recibiu o Premio Reina Sof\u00eda de Poes\u00eda Iberoamericana, ademais do Premio Bicentenario da Corporaci\u00f3n Cultural de Chile e Universidade de Chile.\nTras unha exposici\u00f3n para os medios no Centro Cultural Palacio de La Moneda, en outubro de 2006 presentou o seu novo libro \"Obras completas I &amp; algo +\" na Feira do Libro de Santiago.\nEn 2011 foille concedido o Premio Cervantes.\nPostulaci\u00f3ns ao Nobel.\nNicanor Parra foi postulado ao Premio Nobel de Literatura en diversas ocasi\u00f3ns, sen ter sido considerado pola Academia Sueca para dito galard\u00f3n. A primeira postulaci\u00f3n oficial producese en 1995, mediada pola Universidade de Nova York. O segundo intento oficial encabezouno a Universidade de Concepci\u00f3n en 1997 e tres anos m\u00e1is tarde por Machit\u00fan-2000, que media a postulaci\u00f3n coa Universidade de Chile."}
{"id": "61106", "revid": "1131", "url": "https://gl.wikipedia.org/wiki?curid=61106", "title": "Bechos raros", "text": "Bechos raros \u00e9 unha curtametraxe galega escrita e dirixida por Alegr\u00eda Collantes e Est\u00edbaliz Burgaleta no ano 2006. Rodouse en Santiago de Compostela no ver\u00e1n dese ano tras ga\u00f1ar o seu gui\u00f3n o III Festival Internacional de Curtametraxes de Santiago de Compostela, CurtoCircu\u00edto\u201906.\nCun elenco formado integramente por actores galegos, esta comedia de 11 minutos de duraci\u00f3n conseguiu tam\u00e9n o premio \u00e1 mellor curtametraxe do Festival de Cine de Pe\u00f1\u00edscola.\nEst\u00e1 producida por Ficci\u00f3n Producciones e contou cunha subvenci\u00f3n da Conseller\u00eda de Cultura da Xunta de Galicia."}
{"id": "61107", "revid": "89787", "url": "https://gl.wikipedia.org/wiki?curid=61107", "title": "Mofa e Befa", "text": "Mofa e Befa \u00e9 un d\u00fao c\u00f3mico formado polos actores galegos Evaristo Calvo e V\u00edctor Mosqueira en decembro do ano 1992.\nHistoria e caracater\u00edsticas.\nDesde aquela te\u00f1en traballado en multitude de espect\u00e1culos teatrais humor\u00edsticos con xiras por Galicia, actuaci\u00f3ns en actos sociais e mesmo participaci\u00f3ns en acontecementos coma o Festival de teatro Espa\u00f1ol de autor contempor\u00e1neo de Alacant.\nTam\u00e9n rodaron en 1995 a curtametraxe muda \"Mofa e Befa en Gran liquidaci\u00f3n\", baixo a direcci\u00f3n e Jorge Coira e producida pola Escola de Imaxe e Son da Coru\u00f1a, que recibiu varios premios. En televisi\u00f3n conduciron en 1999 o programa \"Apaga a luz\", e te\u00f1en colaborado no veterano programa da Televisi\u00f3n de Galicia \"Luar\".\nTanto Calvo coma Mosqueira compaxinan Mofa e Befa con outros proxectos televisivos e cinematogr\u00e1ficos, e mesmo coincidiron noutros proxectos \u00e1 marxe do d\u00fao, como a serie \"Mareas vivas\".\nAlg\u00fans dos seus espect\u00e1culos m\u00e1is destacados son \"Para serexactos\", \"Manifesto por un teatro perralleiro\", \"Finismundi Circus\", \"Cultura para dar e tomar\" ou \"Shakespeare para principiantes\"."}
{"id": "61109", "revid": "1987", "url": "https://gl.wikipedia.org/wiki?curid=61109", "title": "R\u00edo Seile", "text": "O r\u00edo Seile (en ingl\u00e9s Shiel) \u00e9 un r\u00edo do oeste de Escocia, de moi curta lonxitude, e que drena ao mar o lago Seile.\nCaracter\u00edsticas.\nO r\u00edo mide unicamente 4\u00a0km de longo dende o seu nacemento no extremo sudoccidental do lago Seile ata a s\u00faa desembocadura na ribeira sur r\u00eda de M\u00f9ideart, formada polo r\u00edo M\u00f9ideart. Ten unha traxectoria de sueste a noroeste, practicamente sen desnivel, e unha zona de baixos areosos na s\u00faa parte final.\nAs s\u00faas ribeiras est\u00e1n escasamente poboadas con casas illadas nos lugares de Sielfoot, Acharacle ou Moss. Na s\u00faa desembocadura at\u00f3pase o castelo de Tioram, que controlaba o acceso ao lago Seile.\nAproveitamento.\n\u00c9 un r\u00edo dedicado \u00e1 pesca, onde se apa\u00f1an sen morte o salm\u00f3n e a troita na s\u00faa variedade migratoria. Na metade do seu curso existe unha zona de lecer para os paseos e a pesca."}
{"id": "61110", "revid": "1093", "url": "https://gl.wikipedia.org/wiki?curid=61110", "title": "R\u00edo Shiel", "text": ""}
{"id": "61112", "revid": "56817", "url": "https://gl.wikipedia.org/wiki?curid=61112", "title": "Aar", "text": "Aar ou AAR p\u00f3dese referir a :"}
{"id": "61113", "revid": "114", "url": "https://gl.wikipedia.org/wiki?curid=61113", "title": "Alster", "text": ""}
{"id": "61116", "revid": "1505", "url": "https://gl.wikipedia.org/wiki?curid=61116", "title": "Douro", "text": "O top\u00f3nimo Douro pode referirse a:\nEste curso fluvial d\u00e1 nome a varias localidades e rexi\u00f3ns portuguesas polas que fl\u00fae:"}
{"id": "61117", "revid": "114", "url": "https://gl.wikipedia.org/wiki?curid=61117", "title": "Liffey", "text": ""}
{"id": "61118", "revid": "114", "url": "https://gl.wikipedia.org/wiki?curid=61118", "title": "Ljubljanica", "text": ""}
{"id": "61119", "revid": "114", "url": "https://gl.wikipedia.org/wiki?curid=61119", "title": "Ostriconi", "text": ""}
{"id": "61120", "revid": "114", "url": "https://gl.wikipedia.org/wiki?curid=61120", "title": "Tisza", "text": ""}
{"id": "61122", "revid": "114", "url": "https://gl.wikipedia.org/wiki?curid=61122", "title": "Yamuna", "text": ""}
{"id": "61123", "revid": "114", "url": "https://gl.wikipedia.org/wiki?curid=61123", "title": "Bregenzer Ach", "text": ""}
{"id": "61124", "revid": "114", "url": "https://gl.wikipedia.org/wiki?curid=61124", "title": "Asch", "text": ""}
{"id": "61126", "revid": "23204", "url": "https://gl.wikipedia.org/wiki?curid=61126", "title": "A metade da vida", "text": "A metade da vida \u00e9 unha pel\u00edcula galega dirixida por Ra\u00fal Veiga no ano 1994 e revisada en 2005, ano da versi\u00f3n definitiva. A duraci\u00f3n de 84 minutos indicada na ficha t\u00e9cnica xa \u00e9 a da versi\u00f3n definitiva.\nHai unha parte que reelabora o conto \"Boas noites, Eire\" de Xos\u00e9 Lu\u00eds M\u00e9ndez Ferr\u00edn, despois Ra\u00fal Veiga constru\u00edu o resto do gui\u00f3n ao seu xeito, estre drama de 87 minutos de duraci\u00f3n (84 tras a revisi\u00f3n de 2005) rodouse na Coru\u00f1a, Oleiros e Culleredo e a s\u00faa estrea tivo lugar o 24 de outubro de 1994.\n\u00c9 a \u00fanica longametraxe filmada en versi\u00f3n orixinal galega durante ese decenio.\nEn 2020 no OUFF estr\u00e9ase a versi\u00f3n remasterizada da pel\u00edcula. \u00c9 unha peza restaurada e reeditada, con mudanzas na montaxe respecto da versi\u00f3n orixinal pensando \u00abno beneficio do espectador, agora \u00e9 unha experiencia m\u00e1is agradable froito dos anos de experiencia que fun acumulando. A esencia do filme \u00e9 a mesma, non se desnaturalizou en absoluto, mellorou\u00bb, segundo Ra\u00fal Veiga. A imaxe foi restaurada totalmente e o son \u00ab\u00e9 moito m\u00e1is amable co p\u00fablico\u00bb. Tr\u00e1tase dunha versi\u00f3n \u2018redux\u2019, o car\u00e1cter do filme pres\u00e9rvase pero a comunicaci\u00f3n mellora\u00bb.\n= Argumento =\nNunha cidade galega, no final dos oitenta, H. Eire (Evaristo Calvo) mal soporta a insatisfacci\u00f3n dos amores clandestinos que ten con Amalia (Mar\u00eda Bouzas), compa\u00f1eira est\u00e1bel do seu amigo e colega Pedro (Alfonso Agra). Eire vai cumprir trinta anos e est\u00e1 canso de pelexar para malvivir como m\u00fasico de \u201cjazz\u201d sen facer concesi\u00f3ns alimenticias. Aparecen ent\u00f3n na s\u00faa vida Violeta (Isabel Vallejo) e Carlos Bao (Ernesto Chao), t\u00edo e sobri\u00f1a que co\u00f1ece nunha das reuni\u00f3ns que Mar\u00eda D\u00edas (Mela Casal) acostuma organizar na s\u00faa quinta.\nA partir de a\u00ed, os ires e vires do amor entre Eire e Amalia \u2013contemplados por Pedro \u00e1 distancia, con intelixente iron\u00eda\u2013 cr\u00fazanse coas peculiares andanzas de Carlos Bao e a descuberta dunha Violeta cada vez m\u00e1is fascinante. Pois se Carlos Bao vive a fin de d\u00faas obsesi\u00f3ns para el fundamentais (a literatura, Galicia), Violeta sabe manter vivo todo o que nesta fase da vida do seu t\u00edo comeza a tinxirse de velada amargura, de frustraci\u00f3n persoal e xeneracional.\nUn d\u00eda do medio do ver\u00e1n en que todos os personaxes volven coincidir en cas de Mar\u00eda D\u00edas, Eire ve como se rompe definitivamente a s\u00faa relaci\u00f3n con Amalia e segue o Carlos Bao nunha noite de despedidas. Por\u00e9n, vida e m\u00fasica nunca cesan e as\u00ed, alg\u00fan tempo despois, cando Eire se encontra con Violeta e quere internarse no seu mundo, \u00e9 arrastrado a un xogo moito m\u00e1is complexo do que, \u00e1 partida, imaxinara. Al\u00ed, para el e para n\u00f3s, todo recomeza.\n= Proxecci\u00f3n =\nO filme mereceu, entre outras, as seguintes distinci\u00f3ns:"}
{"id": "61129", "revid": "98629", "url": "https://gl.wikipedia.org/wiki?curid=61129", "title": "Volver", "text": "Volver \u00e9 un filme espa\u00f1ol de 2006 dirixida por Pedro Almod\u00f3var.\nSinopse.\nSegundo as propias palabras de Almod\u00f3var, a pel\u00edcula f\u00e1lanos de \"tres xeraci\u00f3ns de mulleres sobreviven \u00f3 vento \"solano\", \u00f3 lume, \u00e1 tolemia, \u00e1 superstici\u00f3n e ata \u00e1 morte a base de bondade, mentiras e unha vitalidade sen l\u00edmites\".\nElas son Raimunda (Pen\u00e9lope Cruz) casada cun obreiro en paro e unha filla adolescente (Yohana Cobo); Sole (Lola Due\u00f1as), a s\u00faa irm\u00e1, ga\u00f1a a vida como peiteadora, e a nai de ambas, Irene (Carmen Maura), morta nun incendio xunto \u00f3 seu marido. Este personaxe apar\u00e9cese primeiro \u00e1 s\u00faa irm\u00e1 (Chus Lampreave) e despois a Sole, a\u00ednda que con quen deixou importantes asuntos pendentes foi con Raimunda e coa s\u00faa veci\u00f1a do pobo, Agustina (Blanca Portillo).\n\"\"Volver\" non \u00e9 unha comedia surrealista, a\u00ednda que en ocasi\u00f3ns o pareza. Vivos e mortos conviven sen estridencias, provocando situaci\u00f3ns hilarantes ou dunha emoci\u00f3n intensa e xenu\u00edna. \u00c9 unha pel\u00edcula sobre a cultura da morte na mi\u00f1a Mancha natal. Os meus paisanos v\u00edvena cunha naturalidade admirable. O modo en que os mortos contin\u00faan presentes nas s\u00faas vidas, a riqueza e humanidade dos seus ritos fai que os mortos non morran nunca. \"Volver\" destr\u00fae os t\u00f3picos da Espa\u00f1a negra e prop\u00f3n unha Espa\u00f1a tan real como oposta. Unha Espa\u00f1a branca, espont\u00e1nea, divertida, intr\u00e9pida, solidaria e xusta\".\nComentarios.\nA estrea mundial produciuse en Puertollano (Cidade Real) o 10 de marzo de 2006. A oficial foi o 16 de marzo de 2006 no Palacio da M\u00fasica da Gran V\u00eda madrile\u00f1a. Giorgio Armani patrocinou o evento.\nEn \"Volver\" prod\u00facese o reencontro coa s\u00faa \u00abmusa\u00bb por excelencia, Carmen Maura, a cal encarna o papel dunha \u00abavoa pantasma\u00bb. No seu anterior filme, \"La mala educaci\u00f3n\", aparece a modo de chiscadela-pista o cartel dunha suposta pel\u00edcula que o personaxe de Enrique Goded rodar\u00eda: \"La abuela fantasma\". Ademais, no despacho do director das oficinas de \u00abEl Azar S.A.\u00bb, aparece o cartel doutra das pel\u00edculas de Goded (Fele Mart\u00ednez), o cal mostra, na parte inferior esquerda, o nome da principal protagonista: Carmen Maura. Todos estas chiscadelas daban moitas pistas do encontro que levar\u00eda a cabo na pr\u00f3xima pel\u00edcula almodovariana, \"Volver\". Xa en \"La flor de mi secreto\" Amanda Gris escribe un libro, que a editorial rexeita por ser demasiado negro, no que unha muller esconde o cad\u00e1ver do seu marido nun arc\u00f3n conxelador.\n\"Volver\" rende homenaxe \u00f3 perseverante e asfixiante loito que incitou \u00f3 director manchego a plasmar un universo de cor cuxas ra\u00edces est\u00e1n intimamente ligadas \u00f3 movemento Pop Art promovido por Andy Warhol. Sobrexpo\u00f1er a cotidianeidade de personaxes marxinados e desprazados por mor das fortes estruturas de poder da sociedade, \u00e9 unha das caracter\u00edsticas que, en esencia, resume a \u00e9xtase que Pedro Almod\u00f3var transmite a trav\u00e9s dos seus personaxes.\nAlmod\u00f3var dirixe \"Volver\" de xeito m\u00e1is flu\u00eddo que nunca. Notamos a s\u00faa esencia en cada un dos planos do filme: reflexos en autobuses, tricolor na entrada do bar, primeir\u00edsimos primeiros planos arrepiantes (papel de coci\u00f1a empap\u00e1ndose de sangue). Almod\u00f3var volve a un aspecto xa homenaxeado en \"Todo sobre mi madre\": mulleres \u00f3 bordo do abismo cuxas mellores armas son as mentiras e a estratexias que usan para ocultar (\"Volver\" \u00e9 unha pel\u00edcula na que se oculta moito); de feito, todas as actrices ocultan, nun momento ou outro, convert\u00e9ndose deste xeito en excelent\u00edsimas actrices v\u00edtimas da cotidianeidade social na que se atopan mergulladas. Ademais, a soidade (elemento clave en \"Hable con ella\") conv\u00e9rtese nunha \u00abpantasma\u00bb que sobrevoa a pel\u00edcula dun xeito moi sutil pero profunda. Frases como \u00ab\"Estou soa, coma sempre\"\u00bb, \u00ab\"imaxino as soidades que pasar\u00edas\"\u00bb, \u00ab\"non me fagas chorar, que as pantasmas non choran\"\u00bb deixan constancia dun selo almodovariano por excelencia. Capaz de mostrar unha suposta pantasma de xeito c\u00f3mico pero envolvido nun contexto dram\u00e1tico, \u00e9 unha habilidade cinematogr\u00e1fica que Almod\u00f3var aborda mellor que ningu\u00e9n. B\u00e1goas, sorrisos, gargalladas, pantasmas, rusas, peiteadoras, clientas maruxas, bicos e rituais manchegos, acoso sexual, porros, prostituci\u00f3n, televisi\u00f3n lixo, mentiras, contas pendentes, soidade, mortes, nacementos, xoias de pl\u00e1stico, estampados floreados e unha infinidade de voltas, son os elementos que fl\u00faen, de xeito totalmente libre e dilu\u00eddo, por cada un dos minutos de metraxe de \"Volver\".\nFai unha cr\u00edtica \u00f3s programas de televisi\u00f3n que denominan telelixo, \u00e9 unha homenaxe e referencia a \"Bellissima\" (\"Bell\u00edsima\") de Luchino Visconti e ata o aspecto de Pen\u00e9lope Cruz \u00e9 id\u00e9ntico \u00f3 de Anna Magnani en \"Bellissima\". As\u00ed como Magnani leva a s\u00faa filla a un concurso de talento, en \"Volver\" Irene leva \u00e1 s\u00faa filla a un concurso televisivo de talento. Os personaxes te\u00f1en o acento da Mancha e na s\u00faa maior\u00eda son mulleres.\nPremios e candidaturas.\nFestival de Cannes.\nNota: \u00c9 a segunda vez que FIPRESCI elixe un filme de Almod\u00f3var como o mellor do ano, xa que en 1999 o Gran Premio foi para \"Todo sobre mi madre\"."}
{"id": "61130", "revid": "1987", "url": "https://gl.wikipedia.org/wiki?curid=61130", "title": "Th\u00e9odore G\u00e9ricault", "text": "Jean-Louis Andr\u00e9 Th\u00e9odore G\u00e9ricault, co\u00f1ecido como Th\u00e9odore G\u00e9ricault, nado en Ru\u00e1n o 26 de setembro de 1791 e finado en Par\u00eds o 26 de xaneiro de 1824, foi un pintor franc\u00e9s do Romanticismo.\nTraxectoria.\nG\u00e9ricault mudouse para Par\u00eds co seu pai, un co\u00f1ecido xurista, despois da morte da s\u00faa nai, e aos 10 anos ingresou no Liceo Imperial. Terminados os estudos, tivo aulas co pintor Vernet e anos m\u00e1is tarde xa traballaba no taller de Pierre-Narcise Gu\u00e9rin, xunto con Delacroix.\nNos seus primeiros lenzos, G\u00e9ricault amosou unha grande admiraci\u00f3n por David e polos c\u00e1nones est\u00e9ticos neocl\u00e1sicos. Dedicouse a copiar Rubens, Vel\u00e1zquez e Caravaggio. O seu primeiro lenzo importante foi \"Oficial de Cazadores a Cabalo Durante a Carga\", co cal ga\u00f1ou a medalla de ouro da Academia en 1812. Esta obra reflicte a influencia de Gros e o cromatismo impactante e vigoroso que se observa en Rubens.\nDespois de facer o servizo militar como mosqueteiro imperial na armada real, G\u00e9ricault viaxou a Italia, onde estudou profundamente as obras de Michelangelo e Rafael. Na volta, en 1817, o pintor iniciou aquela que ser\u00eda a s\u00faa obra prima, \"A Balsa da Medusa\". A\u00ednda que o tema do naufraxio sexa coherente coa desesperaci\u00f3n rom\u00e1ntica, o certo \u00e9 que con este lenzo G\u00e9ricault faise eco da cr\u00edtica ao r\u00e9xime, compadec\u00e9ndose dos sobreviventes e dos mortos no naufraxio ocorrido por culpa do goberno. S\u00e1bese que a s\u00faa obsesi\u00f3n chegou a levalo a falar cos sobreviventes nos hospitais e inclusive a facer esbozos dos mortos no cemiterio.\nA doenza, a loucura e o desespero pasaran ent\u00f3n a ser unha constante nos seus lenzos. O efecto do claro-escuro, que o pintor tanto admiraba en Caravaggio, inspir\u00e1rano a crear ambientes pat\u00e9ticos e de intenso sufrimento. Anos despois, en Londres, G\u00e9ricault retomou s\u00faa paix\u00f3n polos cabalos, pintando o \"O Derby de Epson\", que de certa forma anticipou a s\u00faa preocupaci\u00f3n en captar o movemento. Tam\u00e9n fixo lenzos de doentes mentais nun hospital. Logo dunha tentativa de suicidio, o pintor volveu a Par\u00eds, onde poucos meses despois, v\u00edtima dun accidente, acabou morrendo."}
{"id": "61131", "revid": "1308", "url": "https://gl.wikipedia.org/wiki?curid=61131", "title": "Rubens", "text": ""}
{"id": "61132", "revid": "1131", "url": "https://gl.wikipedia.org/wiki?curid=61132", "title": "Copa do Mundo de Rugby 2007", "text": "A VI Copa mundial de rugby de 2007 \u00e9 a sexta edici\u00f3n dos mundiais deste deporte, que se celebrou en Francia entre o 7 de setembro e o 20 de outubro de 2007. Celebrado cada catro anos, a primeira vez que se organiza nun pa\u00eds non angl\u00f3fono, a primeira que se organiza na Europa continental, e a primeira que se organiza en Francia.\nNa s\u00faa fase final participan 20 selecci\u00f3ns, se ben na clasificaci\u00f3n intervi\u00f1eron 90 equipos distintos dos cinco continentes. Est\u00e1 organizada pola Asociaci\u00f3n Internacional de Rugby (IRB).\nEquipos participantes.\nNesta edici\u00f3n da Copa do Mundo de rugby participaron 20 equipos, oito deles chegados dos cuartos de final do Mundial de rugby de 2003, clasificados automaticamente. Dez dos postos vacantes foron atribu\u00eddos logo das diferentes roldas clasificatorias desde setembro de 2004. Para estas competici\u00f3ns procedeuse a dividir os case 90 equipos participantes en cinco grupos rexionais: \u00c1frica, Am\u00e9rica, Asia, Europa e Ocean\u00eda. Os \u00faltimos dous postos determin\u00e1ronse tras unha fase de repesca entre os finalistas das distintas zonas rexionais.\nAutomaticamente clasific\u00e1ronse Inglaterra, Francia, Irlanda, Escocia, Gales, Sur\u00e1frica, Australia e Nova Zelandia. De Europa clasific\u00e1ronse ademais Xeorxia, Italia, Roman\u00eda e Portugal, estes \u00faltimos na repesca. De \u00c1frica clasificouse Namibia; de Am\u00e9rica, Arxentina, Canad\u00e1 e os Estados Unidos; de Asia o Xap\u00f3n; e de Ocean\u00eda, Fixi, Samoa e Tonga, este \u00faltimo an repesca.\nO 12 de maio de 2004 celebrouse no restaurante Fado's de Dubl\u00edn o sorteo dos catro grupos de cinco equipos que participar\u00e1n na primeira fase do Mundial. O sorteo foi realizado por Syd Millar, presidente da IRB, e Bernard Lapasset, presidente da federaci\u00f3n francesa. Asign\u00e1ronse catro cabezas de serie correspondentes cos equipos que chegaron \u00e1s semifinais de 2003: Inglaterra, Australia, Nova Zelandia e Francia.\nParticipan pois na fase final tres selecci\u00f3ns, Inglaterra, Escocia e Gales, que non son reco\u00f1ecidos internacionalmente como estados independentes. Ademais, Irlanda participa cun equipo integrado polos xogadores de Irlanda do Norte e da Rep\u00fablica de Irlanda.\nSedes.\nEste mundial de rugbi ter\u00e1 sede en Francia, pero tam\u00e9n se xogar\u00e1n tres partidos en Gales, e un en Escocia. Irlanda decidiu que non se xogase ning\u00fan partido no seu por problemas de datas.\n\u00c1rbitros.\nHai 12 \u00e1rbitros\n...e 13 asistentes:"}
{"id": "61136", "revid": "1987", "url": "https://gl.wikipedia.org/wiki?curid=61136", "title": "Jean-Honor\u00e9 Fragonard", "text": "Jean Honor\u00e9 Fragonard, nado en Grasse o 5 de abril de 1732 e finado en Par\u00eds o 22 de agosto de 1806, foi un pintor franc\u00e9s, un dos disc\u00edpulos mais not\u00e1beis de Fran\u00e7ois Boucher. Logo dun per\u00edodo de estudos na Italia volta ao seu pa\u00eds natal, iniciando un per\u00edodo de grande actividade. As s\u00faas obras mais co\u00f1ecidas son \"O Bico Furtivo\" e \"A randeeira\".\nTraxectoria.\nDebuxante e retratista nacido en Grasse, considerado un dos derradeiros expo\u00f1entes do per\u00edodo rococ\u00f3, caracterizado por unha arte alegre e sensual, e un dos m\u00e1is antigos precursores do impresionismo. Estudou pintura en Par\u00eds e mudouse a Roma (1756), onde se impresionou coa obra de Giovanni Battista Tiepolo. Protexido do abade e amante das artes Richard de Saint-Non, viaxaran pola Italia pesquisando as obras dos grandes mestres ata que ambos fixaran a s\u00faa residencia en Par\u00eds (1761). A s\u00faa consagraci\u00f3n veu coa presentaci\u00f3n no Sal\u00f3n de Par\u00eds (1765) co enorme lenzo de tema tr\u00e1xico, \"O sumo sacerdote Coreso sacrific\u00e1ndose para salvar a Calirro\u00e9\", que foi adquirido polo rei Lu\u00eds XV. Entrou na Academia Real (1765) e casou (1769) con Marie-Anne G\u00e9rard, e novamente viaxou a Italia, onde pintou unha serie de debuxos de vistas e paisaxes. Retornando a Par\u00eds (1773), reduciu a s\u00faa pintura de paisaxes con pequenas figuras, pasando a dedicarse a reproduci\u00f3n de escenas dom\u00e9sticas e sentimentais. Na \u00faltima fase da s\u00faa vida, pobre e case esquecido, pintou escenas de amor e da natureza e morreu en Par\u00eds."}
{"id": "61142", "revid": "1987", "url": "https://gl.wikipedia.org/wiki?curid=61142", "title": "Nicolas Poussin", "text": "Nicolas Poussin, pintor franc\u00e9s, principal autor cl\u00e1sico do per\u00edodo barroco, traballou case exclusivamente en Roma. Naceu en Les Andelys, Normand\u00eda, Francia, o 15 de xu\u00f1o do 1594 e morreu en Roma o 19 de novembro de 1665.\nPoussin pintou un lenzo que foi famoso na s\u00faa \u00e9poca. A pintura retrata un t\u00famulo cunha l\u00e1pida enorme, onde se le \" Et in Arcadia Ego\". Este t\u00famulo, anos despois da s\u00faa morte, foi encontrado nos arredores do castelo de Rennes."}
{"id": "61159", "revid": "89787", "url": "https://gl.wikipedia.org/wiki?curid=61159", "title": "Emilio Pita", "text": "Emilio Pita Robelo, en ocasi\u00f3ns nomeado erroneamente como Emilio Pita Romero ou mesmo Emilio Pita Romelo, m\u00e1is comunmente co\u00f1ecido simplemente como Emilio Pita, nado na Coru\u00f1a o 15 de outubro de 1907 e finado en Buenos Aires o 7 de decembro de 1981, foi un poeta e music\u00f3logo galego.\nTraxectoria.\nCon doce anos de idade emigrou a Buenos Aires. Regresou a Galiza cando se proclamou a II Rep\u00fablica tomando contacto co Partido Galeguista e co nacionalismo galego. Viviu en Galiza durante os anos 1933 e 1934. Logo marchou de novo e non volveu a visitar a terra natal.\nPita, que comezara a traballar nunha casa comercial de Buenos Aires, foi un autodidacta que chegou a posu\u00edr unha grande formaci\u00f3n literaria e musical.\nNa d\u00e9cada de trinta comezou a colaborar con publicaci\u00f3ns nacionalistas da propia Galiza, escribindo artigos para a revista \"N\u00f3s\" de Santiago e \"Yunque\" de Lugo.\nEn 1942 publicou \"Jacobusland\", o seu primeiro poemario, con ilustraci\u00f3ns de Alfonso Daniel Rodr\u00edguez Castelao. Tr\u00e1tase dun libro onde sobreasae por riba de todo a traxedia da guerra civil, e no que o poeta pon de manifesto a inxustiza da barbarie e do exilio. Igualmente, apreciamos a nostalxia da Galiza tal e como era antes do conflito b\u00e9lico. Para alg\u00fans autores, \"Jacobusland\" constit\u00fae o m\u00e1is claro antecedente \u00e1 poes\u00eda social.\nOutros libros de versos son \"Cantigas de nenos\" (1944), \"Os relembros. As cantigas\" (1959), \"O ronsel verdegal\" (1964) e \"Ser\u00e1n\" (1974). En 1963 presentou o poemario \"Polos cami\u00f1os do pobo\" ao premio Rosal\u00eda de Castro do Centro Galego de Buenos Aires, libro que ser\u00eda editado postumamente en 1999. Con motivo da aparici\u00f3n do seu libro \"Os relembros. As cantigas\", en 1959, f\u00edxoselle unha homenaxe nos sal\u00f3ns do Centro Pontevedr\u00e9s Bonaerense; al\u00ed estaban presentes diversas delegaci\u00f3ns de centros galegos e interviron para falaren da figura e obra po\u00e9tica de Emilio Pita, Eduardo Blanco Amor e Ram\u00f3n Su\u00e1rez Picallo.\nCompuxo numerosos poemas, alg\u00fans dos cales aparecen recollidos no \"Cancioneiro da loita galega\", editado en M\u00e9xico en 1943 polo Partido Galeguista. Xunto con Lorenzo Varela e Lu\u00eds Seoane, \u00e9 un dos primeiros escritores do social-realismo po\u00e9tico galego.\nAl\u00e9n de poeta e xornalista, o escritor herculino foi tam\u00e9n music\u00f3logo, o cal influir\u00e1 de cheo na s\u00faa creaci\u00f3n en verso, a cal garda unha manifesta relaci\u00f3n coa m\u00fasica. De feito, a m\u00fasica e as c\u00e1ntigas val\u00e9ronlle en m\u00e1is dun poema para evocar a infancia e o para\u00edso perdido. O seu amor pola m\u00fasica galega levouno a fundar o cuarteto Ultreya coa finalidade de difundir a m\u00fasica tradicional galega. Con anterioridade participara na direcci\u00f3n art\u00edstica do coro Lembranzas de Ultreya, fundado en 1932.\nMembro correspondente da Real Academia Galega, escribiu a parte dedicada \u00e1 m\u00fasica e danza da Historia de Galiza dirixida por Ram\u00f3n Otero Pedrayo, e foi autor dun traballo sobre m\u00fasica popular galega.\nEn 1981, Pita rematou os seus d\u00edas en Am\u00e9rica do Sur. Non era verdadeiramente un exiliado, posto que se trata dun emigrante. A\u00ednda as\u00ed, o seu contacto cos exiliados era moi estreito, e colaborou desde o exterior coa causa do galeguismo."}
{"id": "61160", "revid": "26995", "url": "https://gl.wikipedia.org/wiki?curid=61160", "title": "Snorri Sturluson", "text": "Snorri Sturloson, nado en Hvamm contra o ano 1179 e finado en Reykjaholt o 23 de setembro de 1241, foi un xurista, poeta, historiador e escritor island\u00e9s.\nTraxectoria.\nFillo dun caudillo local, chamado \"Sturla Z\u00f3rdarson\",Snorri Sturloson casou aos vinte anos cunha muller adi\u00f1eirada, anos despois separouse, deix\u00e1ndolle dous fillos. Aos 35 anos foi elixido xefe da Allthing ou Asemblea Lexislativa de Islandia. No ano 1218 viaxou a Noruega. Na corte do rei H\u00e1kon recibiu o t\u00edtulo de \"lenderman\" ou bar\u00f3n. Snorri comprometeuse co rei noruegu\u00e9s a que os islandeses aceptasen a dependencia de Noruega. Ao regresar a Islandia, enviou a un dos seus fillos a Noruega en calidade de ref\u00e9n. Debido a estas circunstancias foi declarado traidor de Islandia. E posteriormente en Noruega foi declarado traidor por non ter cumprido a s\u00faa promesa de anexi\u00f3n.\nNo ano 1224 contraeu matrimonio por segunda vez, o que o converteu no home m\u00e1is rico de Islandia. Trala guerra civil en Islandia, Snorri foi asasinado por Gizur Thorvaldsson, enviado por H\u00e1kon.\nObra.\nDe gran erudici\u00f3n, co\u00f1ec\u00eda ben a poes\u00eda, historia e mitolox\u00eda n\u00f3rdica. Foi o autor da \"Saga de Egil Skallagrimson\" e a \"Heimskringla\" (ou \"Cr\u00f3nica dos reis de Noruega\") e a famosa \"Edda prosaica\", un manual para poetas onde figura o \"Gylfaginning\" ou \"Alucinaci\u00f3n de Gylfi\", unha cosmogon\u00eda da mitolox\u00eda n\u00f3rdica.\nSnorri \u00e9 considerado un dos grandes literatos da Islandia medieval."}
{"id": "61161", "revid": "736", "url": "https://gl.wikipedia.org/wiki?curid=61161", "title": "A Reconquista", "text": ""}
{"id": "61162", "revid": "56817", "url": "https://gl.wikipedia.org/wiki?curid=61162", "title": "209", "text": ""}
{"id": "61163", "revid": "109216", "url": "https://gl.wikipedia.org/wiki?curid=61163", "title": "210", "text": ""}
{"id": "61164", "revid": "839", "url": "https://gl.wikipedia.org/wiki?curid=61164", "title": "Ibiza", "text": ""}
{"id": "61176", "revid": "2330", "url": "https://gl.wikipedia.org/wiki?curid=61176", "title": "IDL", "text": ""}
{"id": "61179", "revid": "1888", "url": "https://gl.wikipedia.org/wiki?curid=61179", "title": "Mario Pereira", "text": "Mario Pereira Fern\u00e1ndez, nado en Lal\u00edn en 1961, \u00e9 un escritor e profesor galego.\nTraxectoria.\nEscritor de literatura infantil, foi profesor de lingua e literatura galega no IES Ram\u00f3n Mar\u00eda Aller Ulloa de Lal\u00edn. \u00c9 autor (con Manuel Igrexas) dunha edici\u00f3n cr\u00edtica do libro de contos \"O Naranxo\" de Ram\u00f3n de Valenzuela publicado pola Asociaci\u00f3n Cultural O Naranxo."}
{"id": "61180", "revid": "13233", "url": "https://gl.wikipedia.org/wiki?curid=61180", "title": "Alice Cooper", "text": "Alice Cooper, \u00e9 unha banda de Hard rock e Rock and roll que tivo o seu maior auxe nos anos 70, e, m\u00e1is tardiamente, o nome art\u00edstico do ex-l\u00edder da banda, Vincent Damon Furnier, nado en Detroit o 4 de febreiro de 1948, como solista e compositor de Rock, tocando subx\u00e9neros coma o Hard rock, Glam rock, New wave ou Heavy metal, \u00f3 longo da s\u00faa carreira. \u00c9 co\u00f1ecido polas s\u00faas presentaci\u00f3ns en vivo, frecuentemente teatrais e violentas, cheas de maquillaxe, cadeiras el\u00e9ctricas, forcas, guillotinas, cabezas decapitadas artificiais e sangue falso. O humor, frecuentemente, forma parte dos seus traballos e entrevistas.\nTraxectoria.\nNacido na cidade de Detroit, en 1948, Vincent Furnier formou as s\u00faas primeiras bandas na d\u00e9cada dos 60. A pesar de ter sido moitas, s\u00f3 \"Nazz\" obtivo algunha repercusi\u00f3n, chegando a realizar algunhas gravaci\u00f3ns.\nFinalmente, en 1969, montou a \"Alice Cooper Band\" xunto con Mike Bruce e Glen Buxon (guitarras), Dennis Dunaway (baixo) e Neil Smith (bater\u00eda). O primeiro \u00e1lbum, \"Pretties For You\", non tivo moito \u00e9xito.\nA carreira do grupo comezou a coller pulo cando o produtor Bob Ezrin aconsellou ao vocalista facer, al\u00e9n de cantar, representaci\u00f3ns diab\u00f3licas nos espect\u00e1culos, abusando dos efectos de horror, cobras, sangue e escenas teatrais. Co disco \"Easy Action\", de 1970, chamar\u00e1n a atenci\u00f3n dos medios e das discogr\u00e1ficas, conseguindo un contrato coa Warner Brothers.\nO \u00e9xito definitivo chegou cos cl\u00e1sicos \"Love It to Death\" (1971) e \"School's Out\" (1972), seguidos por \"Billion Dollar Babies\" (1973), cando chegaron ao cumio en todo o mundo. Ao mesmo tempo en que co\u00f1ec\u00edan a fama, os integrantes da banda v\u00edanse nunha dif\u00edcil situaci\u00f3n: o abuso de drogas e alcohol por parte de Vincent era cada vez m\u00e1is frecuente. Deciden, por tanto, seguir coa banda sen el, mudando o nome do grupo para Billion Dollar Babies, mais non se mantiveron no panorama musical.\nVincent ent\u00f3n adopta o nome Alice Cooper, anteriormente da banda, para si mesmo, e pasa a seguir a s\u00faa carreira s\u00f3. Gravou \"Welcome to My Nightmare\", en 1975. Ese disco foi moi ben recibido e o Hard Rock practicado polo vocalista sumado ao espect\u00e1culo teatral en que se transformaran os seus concertos d\u00e9ronlle cada vez mais \u00e9xito.\nMais non todos os \u00e1lbums foron tan ben. Non por falta de creatividade ou de capacidade de Alice, sen\u00f3n por causa do vicio que prexudicaba a s\u00faa vida e consecuentemente o seu traballo. A pesar de haber internado nalgunhas cl\u00ednicas de recuperaci\u00f3n, a s\u00faa fama era mantida polos shows, sempre fortes, xa que os \u00e1lbums continuaban frouxos e sen o mesmo pique do inicio. Soamente en 1989, con \"Trash\", e en 1991, con \"Hey Stoopid\", Alice volveu a figurar nas listas de radios e na MTV.\nEn 2000, o \u00e1lbum \"Brutal Planet\", un dos m\u00e1is fortes de toda a s\u00faa carreira, tam\u00e9n foi moi ben recibido, sendo seguido por unha extensa tourn\u00e9 con practicamente todos os shows multitudinarios.\nNo ano seguinte veu \"Dragontown\", unha especie de continuaci\u00f3n do \u00e1lbum anterior, con letras sarc\u00e1sticas e o son m\u00e1is arrastrado. Un pouco m\u00e1is de vagar, \u00e9 verdade, mais sen deixar nunca de soar pesado, como s\u00f3 Alice Cooper sabe facer. A bater\u00eda unha vez m\u00e1is foi por conta do competente Eric Singer, consagrado por ter tocado en diversas bandas, principalmente en Kiss.\nEn 2003, o cantante estaba de volta co seu m\u00e1is recente traballo, o disco \u201cThe Eyes of Alice Cooper\u201d, reunindo 13 pezas e letras sarc\u00e1sticas.\nDe volta aos estudios en 2005, Alice Cooper lanzou en agosto o \u00e1lbum \u201cDirty Diamonds\u201d, pola New West Records. Un ano despois o cantante estaba de volta co material en vivo \u201cAlice Cooper Box \u2013 Collector\u2019s Edition\u201d, reunindo rexistros en vivo das tourn\u00e9s \u201cWelcome to My Nightmare\u201d de 1970 e \u201cBrutally Live\u201d de 2000."}
{"id": "61181", "revid": "1888", "url": "https://gl.wikipedia.org/wiki?curid=61181", "title": "Jos\u00e9 Luis Sucasas", "text": "Jos\u00e9 Luis Sucasas Fern\u00e1ndez, nado en Cadr\u00f3n (Lal\u00edn) o 24 de xu\u00f1o de 1959 e finado na illa da Toxa o 1 de abril de 2017, foi un escritor e pol\u00edtico galego.\nTraxectoria.\nEconomista e enxe\u00f1eiro t\u00e9cnico inform\u00e1tico. Participou na candidatura da Coordinadora Alternativa de Lal\u00edn nas elecci\u00f3ns municipais de 1987 e foi candidato do BNG nas municipais de 2003, 2007 e 2011 en Lal\u00edn. En 2011 entrou a formar parte da corporaci\u00f3n como concelleiro logo da dimisi\u00f3n da n\u00famero dous do BNG. Foi colaborador habitual de \"Vieiros\", \"Xornal de Galicia\", \"Praza P\u00fablica\" e \"Letra en Obras\"."}
{"id": "61182", "revid": "1410", "url": "https://gl.wikipedia.org/wiki?curid=61182", "title": "Arctic Monkeys", "text": "Arctic Monkeys \u00e9 unha banda brit\u00e1nica de indie rock e post-punk formada en 2002 nos suburbios de Sheffield, Inglaterra. A banda \u00e9 xeralmente considerada parte da escena indie rock as\u00ed como as bandas contempor\u00e1neas The Libertines, The Futureheads e Franz Ferdinand. Chegaron ao \u00e9xito a trav\u00e9s do intercambio de arquivos.\nHistoria.\nLogo de conseguir as s\u00faas guitarras no Nadal de 2001, os veci\u00f1os Alex Turner e Jamie Cook montaron unha banda cos seus amigos da escola, Andy Nicholson, que tocaba o baixo, e Matt Helders, a quen tocou ser o bater\u00eda.\nBaixo o nome \"Bang Bang\", tocaban temas de bandas como Led Zeppelin e cantaban con acento estadounidense. Logo Alex asumiu a tarefa de escribir canci\u00f3ns (en verdade xa ti\u00f1a algunhas), e mudaron o nome da banda como \"Arctic Monkeys\".\nLogo dalg\u00fans primeiros concertos, en 2003, comezaron a gravar CDs demos e distribu\u00edlos para o p\u00fablico. Como a oferta era limitada, os fans copiaron as canci\u00f3ns e compart\u00edannas por Internet. Ata foi creado un perfil da banda no sitio \"MySpace\", todo sen que os propios membros fosen conscientes. Grazas a esa divulgaci\u00f3n viral pola rede, non s\u00f3 os amigos sen\u00f3n centos de persoas cantaban todas as letras nos concertos.\nEn 2004, a s\u00faa popularidade chamou a atenci\u00f3n da BBC Radio 1 e da prensa brit\u00e1nica. Mark Bull, un fot\u00f3grafo afeccionado local filmou unha presentaci\u00f3n en vivo e fixo o videoclip de \"Fake Tales Of San Francisco\", lanz\u00e1ndoo no seu sitio, xuntamente coa recompilaci\u00f3n \"Beneath The Boardwalk\".\nEn maio de 2005 a banda lanzou o seu primeiro EP, \"Five Minutes with Arctic Monkeys\", con s\u00f3 1.500 copias en CD e 2.000 en Vinilo de 7\", mais tam\u00e9n dispo\u00f1\u00edbel en \"iTunes Music Store\". En xu\u00f1o asinaron un contrato con Domino Records e despois, tocaron no Carling Stage, palco dos festivais de Reading e Leeds reservado para bandas menos co\u00f1ecidas.\nEn outubro, o primeiro lanzamento da Domino Records, \"I Bet You Look Good on the Dancefloor\", foi directo para o primeiro lugar nas vendas de discos do Reino Unido. No mesmo mes, fixeran a s\u00faa primeira portada na revista \"New Musical Express\".\nO segundo compacto, \"When The Sun Goes Down\", sa\u00edu o 6 de xaneiro de 2006, alcanzando novamente o top das vendas.\nMesmo coas decargas en Internet e o intenso intercambio de arquivos, o \u00e1lbum de estrea \"Whatever People Say I Am, That's What I'm Not\", lanzado en 2006, alcanzou cifras r\u00e9cords de venda. As 120.000 copias no Reino Unido s\u00f3 no primeiro d\u00eda pasaban a suma de todos os outros \u00e1lbums do \"top 20\" do pa\u00eds nesa data, e a primeira semana foi pechada como 363.735 copias.\nSen deixar baixar a fama, en abril de 2006 lanzaron un EP con cinco temas, \"Who the Fuck Are Arctic Monkeys\"?. A pesar das altas vendas, a linguaxe sucia das canci\u00f3ns tivo como consecuencia as baixas reproduci\u00f3ns na radio, o que non incomodou \u00e1 banda. Logo do lanzamento do EP, a banda presentou un novo baixo, Nick O'Malley. Inicialmente, Nick s\u00f3 substituir\u00eda a Andy Nicholson na tourn\u00e9 polos Estados Unidos, mais despois anunciose que deixara a banda definitivamente.\nEn agosto, lanzaron \"Leave Before The Lights Come On\", o seu primeiro disco en non alcanzar o primeiro lugar de vendas. Pouco despois, o \u00e1lbum \"Whatever People Say I Am, That's What I'm Not\" ga\u00f1ou o \"Mercury Prize\", deixando atr\u00e1s \u00e1lbums como \"The Eraser\" de Thom Yorke, \"The Back Room\" dos Editors e \"Black Holes and Revelations\" dos Muse.\nEn abril de 2007 lanzaron \"Favourite Worst Nightmare\" con tal expectativa que foron feitas 400 mil copias na Gran Breta\u00f1a.\nO 24 de agosto de 2014 a banda anunciou unha par\u00e9ntese na s\u00faa actividade tras a s\u00faa \u00faltima xira."}
{"id": "61183", "revid": "89787", "url": "https://gl.wikipedia.org/wiki?curid=61183", "title": "Staten Island", "text": "Staten Island \u00e9 unha illa no Oc\u00e9ano Atl\u00e1ntico pertencente ao estado de Nova York, Estados Unidos. \u00c9 un dos cinco \"boroughs\" ou distritos metropolitanos da cidade de Nova York. O seu territorio \u00e9 coextensivo co do Condado de Richmond.\nAta 1975, o Condado e o Distrito ti\u00f1an o mesmo nome (\"Richmond\"), ano en que o Concello decidiu cambiar o nome do \"borough\" a \"Staten Island\", o nome orixinal co que era co\u00f1ecida polos neerlandeses que a colonizaron (\"Staaten Eylandt\").\nHistoria.\nNo s\u00e9culo XIV, a illa estaba habitada polas tribos Algonquinas, e en 1609 Henry Hudson establece al\u00ed un posto de comercio para a Compa\u00f1\u00eda Holandesa das Indias Orientais. El chamou \u00e1 illa \"Staaten Eylandt\", aludindo aos Estados Xerais das Provincias Unidas, que estaban nesa \u00e9poca en insurrecci\u00f3n contra o rei de Espa\u00f1a.\nAta 1661, ningunha colonia puido instalarse al\u00ed de forma duradeira, por mor de conflitos cos ind\u00edxenas, logo en 1667 foi cedida aos ingleses, que o ocuparon m\u00e1is tarde mentres durou a Guerra de Independencia. Durante aquela \u00e9poca practicouse al\u00ed unha deforestaci\u00f3n intensiva. Logo coa chegada da independencia os propietarios ingleses fuxiron ao Canad\u00e1. Como outros \"boroughs\", Staten Island foi unificado coa cidade de Nova York en 1898.\nO distrito de Staten Island permaneceu bastante rural ata a apertura da ponte Verrazano en 1964, cando o seu estatuto insular transformouse de barrio das aforas a cento de forte desenvolvemento urbano. Ata esta \u00e9poca, a\u00ednda podiamos atopar al\u00ed granxas de gander\u00eda de aves de curral e de vacas leiteiras, o que provocaba \u00e1s veces unha certa forma de humor por parte dos habitantes dos outros distritos. A finais dos anos 1960, houbo varias disputas sobre cuesti\u00f3ns ambientais e preservaci\u00f3n da natureza. Despois, habilit\u00e1ronse nos outeiros do centro da illa unha serie de parques p\u00fablicos, ben comunicados por cami\u00f1os de sendeirismo (\"Greenbelt\").\nA illa aloxa desde a segunda metade do s\u00e9culo XX o lugar m\u00e1is importante de soterramento de refugallos de Nova York (o \"Fresh Kills Landfill\"), pechado a principios de 2001 pola s\u00faa produci\u00f3n excesiva de metano (a m\u00e1is importante do mundo), pero reaberta o mesmo ano para almacenar al\u00ed os restos do World Trade Center.\nDurante os anos 1980, baixo o mandato do alcalde de Nova York David Dinkins, houbo un movemento pol\u00edtico para que a illa se separase do resto da cidade. Este movemento terminou coa chegada de Rudolph Giuliani en 1993.\nXeograf\u00eda.\nA illa de Staten Island est\u00e1 situada fronte ao extremo meridional de Manhattan, al\u00e9n da d\u00e1rsena principal do porto. Staten Island est\u00e1 dividido claramente en dous, \"North Shore\", no Norte de \"Staten Island Expressway\", e \"South Shore\", ao sur da autoestrada.\nStaten Island est\u00e1 separada ao leste de Long Island polo estreito denominado \"The Narrows\" (que conecta \u00e1 s\u00faa vez as partes superior e inferior da Ba\u00eda de Nova York) e ao norte e oeste do continente (Nova Jersey) polos r\u00edos ou canles \"Arthur Kill\" e \"Kill Van Kull\". Ao sur est\u00e1 ba\u00f1ada polo Oc\u00e9ano Atl\u00e1ntico.\nStaten Island est\u00e1 conectada a Nova Jersey a trav\u00e9s das pontes \"Bayonne Bridge\", \"Outerbridge Crossing\" e \"Goethals Bridge\", e a Brooklyn polo \"Verrazano Narrows Bridge\". O transbordador \"Staten Island Ferry\" conecta a illa co sur de Manhattan. O ferrocarril \"Staten Island Railway\", do estilo do metro de Nova York, atravesa a illa de nordeste a suroeste, a\u00ednda que non se conecta coa li\u00f1a de Nova Jersey.\nA superficie de Staten Island \u00e9 de 265\u00a0km\u00b2, dos que 151\u00a0km\u00b2 son terra. O seu punto m\u00e1is alto \u00e9 \"Todt Hill\" con 125 m., que \u00e9 \u00e1 s\u00faa vez o punto m\u00e1is alto de Nova York.\nComo distrito de Nova York, Staten Island comprende a illa de Staten Island e tam\u00e9n cinco pequenas illas deshabitadas:\nDemograf\u00eda.\nO distrito contaba con 443.728 habitantes no censo do ano 2000, dos que o 78% eran brancos de orixe europea, maioritariamente de orixe italiana ou irlandesa, o 10% afroamericanos e o 6 % de persoas de orixe asi\u00e1tica.\nPol\u00edtica.\nStaten Island \u00e9 o basti\u00f3n republicano da cidade dem\u00f3crata de Nova York.\nOs seus alcaldes son case sempre republicanos e en 2004, Staten Island votou cerca do 60% polo presidente republicano George W. Bush mentres que os outro catro distritos de Nova York optaban amplamente polo candidato dem\u00f3crata John Kerry."}
{"id": "61191", "revid": "336", "url": "https://gl.wikipedia.org/wiki?curid=61191", "title": "Bestia do G\u00e9vaudan", "text": ""}
{"id": "61198", "revid": "98629", "url": "https://gl.wikipedia.org/wiki?curid=61198", "title": "Catarina II de Rusia", "text": "Catarina II (ruso: \u0415\u043a\u0430\u0442\u0435\u0440\u0438\u043d\u0430 \u0410\u043b\u0435\u043a\u0441\u0435\u0435\u0432\u043d\u0430, \"Iekaterina Alekseievna\"), chamada a Grande, nada co nome de Sof\u00eda Augusta Federica de Anhalt-Zerbst o 21 de abril de 1729 en Stettin (Prusia), e finada o 6 de novembro 1796 en Tsarskoe Selo (preto de San Petersburgo), foi emperatriz de Rusia de 1762 a 1796. Era curm\u00e1 de Gustavo III de Suecia e de Carlos III de Suecia.\nDurante seu goberno realizou unha ampla reforma na sociedade rusa, moderniz\u00e1ndoa. \u00c9 considerada un exemplo de monarca do despotismo ilustrado. Grazas a esta modernizaci\u00f3n Rusia logrou obter un gran desenvolvemento e a emperatriz, a\u00ednda que sendo de orixe estranxeira, foi moi popular.\nDe princesa alem\u00e1 a emperatriz rusa.\nPrincesa alem\u00e1, Sof\u00eda naceu na cidade de Estetino (hoxe Szczecin, en Polonia), filla do duque Cristiano Augusto de Anhalt-Zerbst e de Xoana Isabel Holstein-Gottorp. Varias descrici\u00f3ns retratan a Sof\u00eda como unha nena curiosa e impertinente. En febreiro de 1744, con quince anos, foi vivir a Rusia, escollida pola emperatriz - a tsarina Isabel Petrovna - como esposa do seu sobri\u00f1o e herdeiro, o grande duque Pedro Fedorovitch. Sof\u00eda alterou o seu nome para Catarina cando foi admitida na Igrexa Ortodoxa Rusa. A voda tivo lugar o 21 de agosto de 1745 en San Petersburgo. Catarina esforzouse por aprender a lingua rusa e a historia do seu novo pa\u00eds. O seu casamento revelouse un fracaso, debido \u00e1 indiferenza e esterilidade de Pedro, incapaz de xerar o desexado herdeiro. Catarina ocupa parte consider\u00e1bel do seu tempo a ler obras de filosof\u00eda e historia, tendo adquirido unha grande cultura. En 1754, d\u00e1 a luz un neno, o futuro Paulo I, froito da relaci\u00f3n que mantivo con Sergius Saltykov, un militar do ex\u00e9rcito; Pedro aceptou o neno como o seu fillo lex\u00edtimo.\nEn xaneiro de 1762, a tsarina Isabel Petrovna morre, e Pedro Fedorovitch subiu ao trono co nome de Pedro III. As s\u00faas pol\u00edticas de aproximaci\u00f3n a Prusia de Frederico II, a introduci\u00f3n no ex\u00e9rcito das violentas t\u00e9cnicas de adestramento militar prusianas e a s\u00faa esixencia de que os bens da Igrexa foran administrados por funcionarios leigos provocaron un descontento xeral. Ao mesmo tempo, Catarina tem\u00eda que Pedro a repudiase para casar coa s\u00faa amante, Isabel Vorontsova. En xu\u00f1o do mesmo ano, Grigori Orlov, o novo amante de Catarina e membro da garda imperial, liderou un levantamento que afastou a Pedro. O golpe, pac\u00edfico e apoiado por amplos sectores da sociedade, conduciu Catarina ao poder; Pedro acabar\u00eda por abdicar, tendo sido asasinado pouco tempo despois por Orlov. Catarina foi coroada emperatriz da Rusia o 22 de setembro de 1762 na Catedral do Kremlin de Moscova. Ser\u00eda o principio dun glorioso e autocr\u00e1tico reinado de trinta e cinco anos.\nAut\u00f3crata convencida, mostrouse, entre tanto, protectora dos \u201cfil\u00f3sofos\u201d e dos artistas franceses. Mantivo correspondencia con Voltaire. Sufocou a revolta dos cosacos (1774), reformou a administraci\u00f3n (1775) e encoraxou a valorizaci\u00f3n das rexi\u00f3ns de Ucra\u00edna e do Volga. En 1783 ordenou a fundaci\u00f3n da academia rusa. No seu reinado, o territorio de Rusia creceu a expensas de Turqu\u00eda (1787) e de Polonia (1793 e 1795). Durante o seu reinado enfrontouse ao Imperio Otom\u00e1n, derrot\u00e1ndoo en varias ocasi\u00f3ns."}
{"id": "61199", "revid": "56817", "url": "https://gl.wikipedia.org/wiki?curid=61199", "title": "Serpentina", "text": "A serpentina (do lat\u00edn \"serpens\" pola semellanza dalg\u00fans exemplares coa pel dunha serpe) constit\u00fae unha serie de minerais da clase dos silicatos cuxa f\u00f3rmula qu\u00edmica \u00e9 (Mg,Fe,Ni)3Si2O5(OH)4.\nAspecto.\n\u00c9 raro que a serpentina apareza en forma de grandes cristais.\nVariedades da serpentina.\nSegundo a s\u00faa coloraci\u00f3n e m\u00ednimas diferenzas de composici\u00f3n p\u00f3dense diferenciar varias clases de serpentina:\nOutras clases de serpentina son a serpentina corrente (de cor negra), a serpentina nobre (de cor verde amarela) e a serpentina masiva (de cor verde e utilizada como pedra ornamental).\nLugares onde se atopa.\nA serpentina pres\u00e9ntase en xacementos de tipo sedimentario formando grandes extensi\u00f3ns consideradas rochas de serpentina.\nPodemos atopar serpentina nos cant\u00eds do Cabo Ortegal (A Coru\u00f1a).\nUsos da serpentina.\nO seu uso m\u00e1is destacado \u00e9 o de pedra ornamental para a fabricaci\u00f3n de adornos e esculturas.\nOutros silicatos.\nOutros silicatos importantes son o cuarzo, a mica, o feldespato e a olivina."}
{"id": "61200", "revid": "107958", "url": "https://gl.wikipedia.org/wiki?curid=61200", "title": "Castor", "text": "O castor \u00e9 un mam\u00edfero roedor e semi-acu\u00e1tico, nativo de Am\u00e9rica do Norte e de Europa. \u00c9 o \u00fanico animal pertencente \u00e1 familia Castoridae, que cont\u00e9n un \u00fanico x\u00e9nero, Castor. Hai d\u00faas especies de castores: \"Castor fiber\" e \"Castor canadensis\". Investigaci\u00f3ns xen\u00e9ticas mostraron que as poboaci\u00f3ns de castores europeas e norteamericanas son distintas e que o cruzamento \u00e9 improbable.\nO \"castor fiber\" foi cazado ata case a extinci\u00f3n por mor da s\u00faa pel e dun aceite que producen e que se aplica na industria de perfumes. Desapareceu completamente das Illas Brit\u00e1nicas no s\u00e9culo XVI. No continente, subsisten diversas poboaci\u00f3ns en Escandinavia e ao redor dos r\u00edos Elba e R\u00f3dano. A especie foi recentemente reintroducida nos Pa\u00edses Baixos e en Baviera con \u00e9xito.\nO \"castor canadensis\" \u00e9 o animal nacional do Canad\u00e1 e a mascota dunha serie de universidades e institutos nos Estados Unidos de Am\u00e9rica, sobre todo os relacionados con enxe\u00f1er\u00edas. Esta especie tam\u00e9n sufriu bastante coa caza descontrolada, pero est\u00e1 neste momento f\u00f3ra de perigo. No inicio da colonizaci\u00f3n de Am\u00e9rica do Norte, os indios usaban peles de castor como moeda de cambio cos pioneiros europeos.\nOs castores son animais herb\u00edvoros e sobre todo nocturnos, co\u00f1ecidos pola s\u00faa tendencia natural de constru\u00edr encoros en r\u00edos e abrigos naturais nas lagoas artificiais as\u00ed creadas. Estes abrigos son constru\u00eddos tam\u00e9n polo castor e te\u00f1en unha entrada subacu\u00e1tica, o que os fai fortalezas impenetrables para os depredadores. Estudos recentes mostran que o que motiva aos castores a constru\u00edr represas \u00e9 o son da auga ao correr. Por exemplo, o animal constr\u00fae un dique ata a auga para de correr; se este son \u00e9 introducido artificialmente, o castor contin\u00faa a construci\u00f3n, a\u00ednda que a s\u00faa lagoa xa estea completa, ata que pare o son."}
{"id": "61202", "revid": "1822", "url": "https://gl.wikipedia.org/wiki?curid=61202", "title": "Rodentia", "text": ""}
{"id": "61212", "revid": "15490", "url": "https://gl.wikipedia.org/wiki?curid=61212", "title": "Pir\u00e1mide de poboaci\u00f3n", "text": "A pir\u00e1mide de poboaci\u00f3n consiste graficamente nun dobre histograma de frecuencias. As barras do dobre histograma disp\u00f3\u00f1ense en forma horizontal, \u00e9 dicir, sobre a li\u00f1a das abscisas, e convencionalmente ind\u00edcanse os grupos de idade da poboaci\u00f3n masculina \u00e1 esquerda e os que representan a poboaci\u00f3n feminina \u00e1 dereita. \u00c1 s\u00faa vez, no eixo das ordenadas disponse e identif\u00edcanse os grupos de idade, polo xeral, de cinco en cinco anos (0 a 4, 5 a 9, 10 a 14 etc.), colocando as barras de menor idade na parte inferior do gr\u00e1fico e aumentando progresivamente cara \u00e1 c\u00faspide as idades de cada intervalo. Cando existe unha informaci\u00f3n detallada (nacementos e defunci\u00f3ns anuais) podemos elaborar unha pir\u00e1mide de poboaci\u00f3n tam\u00e9n con esa informaci\u00f3n detallada (barras de ano en ano). A escala das abscisas pode representar valores absolutos (\u00e9 dicir, n\u00famero de habitantes de cada grupo de idade e sexo) ou relativos, \u00e9 dicir, porcentaxes de cada grupo de idade e sexo con relaci\u00f3n \u00e1 poboaci\u00f3n total.\nEste tipo de gr\u00e1fico toma o seu nome da forma que adopta nas sociedades que te\u00f1en unha poboaci\u00f3n cunha ampla base debido ao gran n\u00famero de nacementos e que se estreita paulatinamente pola mortalidade crecente e acumulativa a medida que aumenta a idade da poboaci\u00f3n.\nTipos de pir\u00e1mides de poboaci\u00f3n.\nHai diversas combinaci\u00f3ns posibles nas relaci\u00f3ns entre mortalidade e natalidade :\nDiversidade xeogr\u00e1fica.\nOs distintos tipos de pir\u00e1mides de poboaci\u00f3n te\u00f1en a escala local ou rexional, variaci\u00f3ns bastante notables, o que se debe \u00e1s distintas composici\u00f3ns demogr\u00e1ficas da poboaci\u00f3n segundo sexan as caracter\u00edsticas xeogr\u00e1ficas da \u00e1rea:"}
{"id": "61213", "revid": "98629", "url": "https://gl.wikipedia.org/wiki?curid=61213", "title": "Luciano Pavarotti", "text": "Luciano Pavarotti, nado nas aforas de M\u00f3dena o 12 de outubro de 1935 e finado na mesma cidade o 6 de setembro de 2007, foi un tenor italiano e un dos cantantes m\u00e1is famosos de \u00f3pera do s\u00e9culo XX.\nVida.\nFoi fillo \u00fanico dun panadeiro amante da \u00f3pera chamado Fernando Pavarotti (1912-2002), que estimulou a Luciano a comezar os seus estudos no mundo do canto l\u00edrico. A s\u00faa nai cham\u00e1base Adele Venturi (1915-1999), e traballaba nunha f\u00e1brica cigarreira. Traballou un breve tempo como profesor de primaria logo de graduarse. As s\u00faas primeiras incursi\u00f3ns vocais deunas no coro de M\u00f3dena xunto ao seu pai.\nA pesar de que Luciano falaba con cari\u00f1o da s\u00faa infancia, a realidade \u00e9 que viviu certas penurias, a\u00ednda que a felicidade poder\u00eda ser interpretada de formas diversas. A s\u00faa familia ti\u00f1a escasos recursos econ\u00f3micos; os seus catro membros api\u00f1\u00e1banse nun apartamento de dous cartos. A segunda guerra mundial forzou a s\u00faa familia a evacuar a cidade en 1943 e no ano seguinte tiveron que alugar un cuarto a un granxeiro na campi\u00f1a pr\u00f3xima, onde Luciano desenvolveu interese pola agricultura.\nO 7 de xullo de 2006 foi operado dun cancro de p\u00e1ncreas nun hospital de Nova York. Faleceu \u00e1s 5 da ma\u00f1\u00e1 do xoves 6 de setembro do 2007 por un fallo renal derivado do cancro.\nTraxectoria profesional.\n\u00d3pera.\nDebutou o 29 de abril de 1961 no papel de Rodolfo na \u00f3pera \"La Boh\u00e8me\" de Puccini, no pazo da \u00f3pera de Reggio Emilia e consagrar\u00edase no rol de Tonio da \u00f3pera \"A filla do rexemento\" coa s\u00faa dif\u00edcil aria de nove notas e d\u00f3 de peito.\nPavarotti foi moi solicitado en teatros de todo o mundo ata o seu retiro na \u00d3pera Metropolitana de Nova York, en marzo do 2004, onde interpretou o papel do pintor Mario Cavardossi en \"Tosca\", de Giacomo Puccini.\nM\u00fasica popular.\nNo seu achegamento \u00e1 m\u00fasica popular, gravou duetos con Eros Ramazzotti, Sting, Andrea Bocelli, Frank Sinatra, Michael Jackson, e a\u00ednda in\u00e9ditos, co brasileiro Caetano Veloso e o grupo de rock irland\u00e9s U2. Cos tenores espa\u00f1ois Pl\u00e1cido Domingo e Jos\u00e9 Carreras, formou o tr\u00edo Los Tres Tenores (The Three Tenors).\nDurante varios anos dende 1991, Pavarotti apoiou a organizaci\u00f3n War Child, e recadou fondos para a construci\u00f3n dun centro de musicoterapia en Mostar. Para iso anualmente organizaba concertos en M\u00f3dena baixo o t\u00edtulo \"Luciano Pavarotti and friends\", onde ademais participaban outras personalidades da m\u00fasica internacional, como Anastacia."}
{"id": "61214", "revid": "65337", "url": "https://gl.wikipedia.org/wiki?curid=61214", "title": "Demograf\u00eda", "text": "A demograf\u00eda (do grego \u03b4\u1fc6\u03bc\u03bf\u03c2 \"d\u0113mos\" 'pobo' e \u03b3\u03c1\u03b1\u03c6\u03af\u03b1 \"graf\u00eda\" 'trazo') \u00e9 a ciencia que ten como obxectivo o estudo das poboaci\u00f3ns humanas e que trata da s\u00faa dimensi\u00f3n, estrutura, evoluci\u00f3n e caracter\u00edsticas xerais, considerados desde un punto de vista cuantitativo. Xa que logo a Demograf\u00eda estuda estatisticamente a estrutura e a din\u00e1mica das poboaci\u00f3ns humanas e as leis que rexen estes fen\u00f3menos. Os datos demogr\u00e1ficos adoitan expresarse nunha pir\u00e1mide de poboaci\u00f3n.\nComo fontes para co\u00f1ecer os datos demogr\u00e1ficos \u00fasanse os censos, as enquisas, os padr\u00f3ns, ou rexistro Civil. En Galicia o Instituto Galego de Estat\u00edstica contabiliza a demograf\u00eda. En Espa\u00f1a enc\u00e1rgase o Instituto Nacional de Estad\u00edstica\nHistoria da demograf\u00eda.\nEn 1798 Thomas Robert Malthus, considerado o pai da Demograf\u00eda, publicou a s\u00faa obra chamada \"\"An Essay on the Principle of Population (\"Ensaio sobre o principio da poboaci\u00f3n\")\", na que advert\u00eda da tendencia constante do crecemento da poboaci\u00f3n humana superior ao da produci\u00f3n de alimentos, e informou dos distintos factores que influ\u00edan neste crecemento como son: a guerra, a fame, a enfermidade, a anticoncepci\u00f3n.\"\nPero Malthus equivocouse. A ciencia conseguiu que a produci\u00f3n de alimentos poida crecer ata a maior velocidade que a poboaci\u00f3n, especialmente nos pa\u00edses industrializados, e moitos deles convert\u00e9ronse en exportadores de produtos agr\u00edcolas (a\u00ednda que a aceleraci\u00f3n na produci\u00f3n de alimentos trouxo consigo a aparici\u00f3n dos denominados produtos transx\u00e9nicos, o cal poder\u00eda afectar \u00e1 poboaci\u00f3n...). Pero o verdadeiro problema actual est\u00e1, a\u00ednda que pareza paradoxal, na superproduci\u00f3n de alimentos, non porque non existan necesidades deles, especialmente nos pa\u00edses pobres, sen\u00f3n porque quen m\u00e1is os necesitan non os poden adquirir.\nNon hai que esquecer que a posibilidade de estudar a poboaci\u00f3n nace coa estat\u00edstica e a creaci\u00f3n de censos regulares e universais. O intento de censar \u00e1 poboaci\u00f3n para co\u00f1ecer o seu n\u00famero, e recadar impostos, \u00e9 moi antigo; desde os romanos \u00e1 Idade Moderna hai noticias neste sentido. Pero as dificultades t\u00e9cnicas para un reconto r\u00e1pido non permit\u00edan tales estudos. A pesar dos avances do s\u00e9culo XX, a mesma situaci\u00f3n pres\u00e9ntase en moitos pa\u00edses subdesenvolvidos ou con conflitos pol\u00edticos e militares.\nO estudo da poboaci\u00f3n antiga faise por medio de fontes indirectas: series, d\u00e9cimos, recontos de lumes ou unha suposta densidade demogr\u00e1fica \u00f3ptima, para poder vivir nun territorio, cando as poboaci\u00f3ns estudadas son moi antigas.\nCando nos referimos a densidade demogr\u00e1fica falamos do n\u00famero de individuos que viven por unidade de superficie, territorio estes poden ser denominados pais, provincia, distrito etc.\n\u00c9 importante facer unha s\u00edntese para poder saber correctamente o significado de demograf\u00eda.\nTipos de demograf\u00eda.\nOs dous tipos ou partes da Demograf\u00eda est\u00e1n interrelacionados entre si e a separaci\u00f3n \u00e9 un tanto artificial, posto que o obxectivo de estudo \u00e9 o mesmo: as poboaci\u00f3ns humanas.\nA s\u00faa expresi\u00f3n son as t\u00e1boas demogr\u00e1ficas, que son os datos estat\u00edsticos num\u00e9ricos e gr\u00e1ficos. Os administradores utilizan o censo total (real( cada dez anos) ou mostraxes (estimados) mensuais ou anuais). Te\u00f1en que estar dese\u00f1ados de forma que non s\u00f3 se poidan establecer estat\u00edsticas descritivas, sen\u00f3n que tam\u00e9n poidan realizarse \"an\u00e1lises demogr\u00e1ficas cruzadas\". Un exemplo son: soldos anuais e idades ou distribuci\u00f3n por soldos, por clases sociais, na naci\u00f3n e nunha comunidade, por vivendas e familias etc. e t\u00f3picos xerais ou variables b\u00e1sicas son a riqueza, o poder e a mobilidade social.\nOs datos estat\u00edsticos sobre as poboaci\u00f3ns tam\u00e9n son sometidos a an\u00e1lises predictores ou de futuro: interpolaci\u00f3ns, extrapolaci\u00f3ns, series de tempo, curva lox\u00edstica, patr\u00f3ns de crecemento segundo tipo de sociedade, patr\u00f3ns de diminuci\u00f3n por desastres naturais ou epidemias ou guerras etc.\nDesde o s\u00e9culo XIX descubriuse que o crecemento das poboaci\u00f3ns segue a forma dunha S alongada, de crecemento r\u00e1pido ou modelo exponencial, chega a un punto de inflexi\u00f3n e contin\u00faa cun crecemento suave e \u00e9 un reflexo do paso dunha sociedade agr\u00edcola a industrial: diminuci\u00f3n de nacementos e aumento da terceira idade."}
{"id": "61218", "revid": "23204", "url": "https://gl.wikipedia.org/wiki?curid=61218", "title": "Thomas Malthus", "text": "Thomas Robert Malthus, nado en Surrey o 14 de febreiro de 1766 e finado en Bath o 23 de decembro de 1834, foi un economista ingl\u00e9s, pertencente \u00e1 corrente de pensamento cl\u00e1sica, considerado o pai da demograf\u00eda. \u00c9 co\u00f1ecido principalmente polo seu \"An Essay on the Principle of Population\" (\"Ensaio sobre o principio da poboaci\u00f3n)\" (1798), no que se exp\u00f3n o principio segundo o cal a poboaci\u00f3n humana crece en progresi\u00f3n xeom\u00e9trica, mentres que os medios de subsistencia fano en progresi\u00f3n aritm\u00e9tica. As\u00ed, chegar\u00e1 un punto no que a poboaci\u00f3n non atopar\u00e1 recursos suficientes para a s\u00faa subsistencia (cat\u00e1strofe maltusiana). A\u00ednda que el non o deixou escrito e non hai constancia de que o pensase, comunmente ach\u00e1caselle o corolario a esta teor\u00eda de que os recursos son limitados e o ser humano est\u00e1 condenado \u00e1 extinci\u00f3n.\nEn realidade, o que Malthus rexistrou na s\u00faa obra era que a loita entre a capacidade humana de reproduci\u00f3n e a produci\u00f3n de alimentos ser\u00eda perpetua. A pesar de que a progresi\u00f3n de crecemento da poboaci\u00f3n era maior que a dos alimentos (medios de subsistencia), a longo prazo entrar\u00edan en xogo poderosos freos. O freo positivo (a poboaci\u00f3n poder\u00eda frearse pola guerra, a fame, as pragas ou as enfermidades), o freo preventivo (a restrici\u00f3n \u00f3 crecemento da poboaci\u00f3n por \"a prudencia e a prevenci\u00f3n\", isto \u00e9, pola abstinencia ou o atraso da idade do matrimonio) ou, en \u00faltima instancia, o freo final (o crecemento das taxas de mortalidade).\nA teor\u00eda da poboaci\u00f3n de Malthus contribu\u00edu a que a Econom\u00eda sexa co\u00f1ecida tam\u00e9n como a ciencia l\u00fagubre.\nMalthus realizou tam\u00e9n importantes achegas \u00e1 teor\u00eda do valor e a s\u00faa medida, e \u00e1 teor\u00eda das crises e o subconsumo, polo que John Maynard Keynes consider\u00e1bao o seu precursor.\nMalthus foi descrito polo seu bi\u00f3grafo principal como \"o home mellor ultraxado do seu tempo\": efectivamente, e a pesar da lenda popular tanto da s\u00faa \u00e9poca como posterior (dado o pesimismo das s\u00faas proposici\u00f3ns), foi un home de temperamento agarimoso, xeneroso e xentil. Das s\u00faas moitas amizades, a m\u00e1is significativa para a historia das ideas foi a que mantivo con David Ricardo, o seu adversario intelectual en moitas ocasi\u00f3ns, pero o seu aliado na procura da verdade."}
{"id": "61219", "revid": "5863", "url": "https://gl.wikipedia.org/wiki?curid=61219", "title": "Aida (\u00f3pera)", "text": "Aida \u00e9 unha \u00f3pera en catro actos do italiano Giuseppe Verdi. Estreouse na \u00d3pera do Cairo o 24 de decembro de 1871 co gallo da inauguraci\u00f3n do Canal de Suez.\nCaracter\u00edsticas.\nO libreto escribiuno Antonio Ghislanzoni partindo da obra de Auguste Mariette. Est\u00e1 ambientada en Menfis e en Tebas na \u00e9poca dos fara\u00f3ns. Os principais personaxes son: fara\u00f3n de Exipto (baixo), a s\u00faa filla Amneris (mezzosoprano), A\u00edda, a escrava filla do rei et\u00edope Amonastro (soprano), Radam\u00e9s, xeneral exipcio (tenor), Ramphis, sumo sacerdote (baixo), Amonastro, rei de Etiop\u00eda e pai de A\u00edda (bar\u00edtono). \u00c9 unha \u00f3pera da etapa final de Verdi, na que as diferenzas entre recitativos e arias vanse dilu\u00edndo, o que dalg\u00fan xeito o aproximar\u00e1 a Wagner."}
{"id": "61222", "revid": "5863", "url": "https://gl.wikipedia.org/wiki?curid=61222", "title": "Fame", "text": "A fame \u00e9 a sensaci\u00f3n que indica a necesidade de alimento. En condici\u00f3ns de normal alimentaci\u00f3n, adoita aparecer unhas 14 horas logo da \u00faltima comida, a\u00ednda que este tempo pode variar moito.\nFisiolox\u00eda.\nFisioloxicamente a fame est\u00e1 producida polos est\u00edmulos que exercen certas substancias sobre o noso cerebro. As\u00ed por exemplo a hipoglicemia, estimula \u00f3 hipot\u00e1lamo lateral e produce est\u00edmulos vagais que nos obriga a comer, mentres que os \u00e1cidos graxos, a colecistoquinina e a serotonina estimulan \u00f3 hipot\u00e1lamo ventromedial e prod\u00facennos a sensaci\u00f3n contraria da fame: a saciedade.\nNesta situaci\u00f3n, act\u00edvanse os procesos necesarios para a consecuci\u00f3n de alimento: Actividade do sistema dopamin\u00e9rxico, dota \u00f3 sistema nervioso central dunha claridade no pensamento e na percepci\u00f3n do medio (similar \u00e1 que a estimulaci\u00f3n por drogas poida causar), aumentando a neuroactividade (nalg\u00fans casos rozando a precognici\u00f3n: O depredador adi\u00e1ntase \u00f3s movementos da s\u00faa presa). Cando a fonte de alimento est\u00e1 localizada, entran en funcionamento as catecolaminas (en concreto a adrenal\u00edna), que dotar\u00e1 \u00f3 organismo de enerx\u00edas de reserva para poder conseguir a fonte de enerx\u00eda necesaria.\nS\u00edntomas.\nA fame pode causar dor no est\u00f3mago ou \"punzadas de fame\". Esta dor, que dura entre d\u00faas e tres minutos, \u00e9 causado por unha alteraci\u00f3n nos movementos perist\u00e1lticos g\u00e1stricos, os que axudan \u00f3 tr\u00e1nsito dos alimentos polo aparello dixestivo. Aparecen ent\u00f3n unhas contracci\u00f3ns intensas e r\u00edtmicas (\"contracci\u00f3ns da fame\") que causan a sensaci\u00f3n de dor.\nAnorexia metab\u00f3lica.\nCando o depredador falla na consecuci\u00f3n do obxectivo, o metabolismo reduce os seus procesos, minguando a actividade resultante do depredador e empeorando as s\u00faas condici\u00f3ns para un novo intento de conseguir comida. Isto ponlle nunha situaci\u00f3n selectivamente desvantaxada. Para recuperarse necesitar\u00e1 atopar unha presa a\u00ednda m\u00e1is d\u00e9bil que a anterior, menos capacitada para sobrevivir, quizais enferma ou ferida. A calidade do alimento que inxire, tam\u00e9n repercute na s\u00faa sa\u00fade final. \u00c9 complicado que as enfermidades entre diferentes especies se contaxien, pero ben temos o caso da gripe aviaria. Nos animais que se alimentan de fontes enfermas ou de baixa calidade, aumentan as posibilidades de ser seleccionados de forma natural \u00e1 extinci\u00f3n do individuo por enfermidade ou intoxicaci\u00f3n.\nUnha derivaci\u00f3n da anorexia metab\u00f3lica, no home \u00e9 a anorexia nerviosa, con s\u00edntomas paralelos \u00e1 metab\u00f3lica pero baseada na vontade do individuo.\nDatos sobre a fame no mundo.\nA maior\u00eda das mortes por fame d\u00e9bense a desnutrici\u00f3n cr\u00f3nica. As familias sinxelamente non conseguen suficientes alimentos. Isto, \u00e1 s\u00faa vez, d\u00e9bese \u00e1 estrema pobreza.\nA \"Organizaci\u00f3n das Naci\u00f3ns Unidas para a Agricultura e a Alimentaci\u00f3n\" (FAO) estima que uns 800 mill\u00f3ns de persoas no mundo sofren de fame e desnutrici\u00f3n, unha cantidade preto de 100 veces maior que o n\u00famero de persoas que efectivamente morren por esas causas ao ano.\nIniciativas contra a fame.\nO 20 de setembro de 2004, celebrouse a Cume mundial contra a fame, liderada polos gobernos do Brasil, Chile, Espa\u00f1a e Francia na que mandatarios de 113 pa\u00edses asinaron unha declaraci\u00f3n contra a fame."}
{"id": "61223", "revid": "89787", "url": "https://gl.wikipedia.org/wiki?curid=61223", "title": "Aida (antroponimia)", "text": "Aida \u00e9 un nome de persoa de orixe \u00e1rabe que significa \"extra\u00edda de\". O seu santo \u00e9 o 2 de febreiro. No ano 2010 levaban o nome 1\u00a0061 residentes en Galicia ."}
{"id": "61224", "revid": "89787", "url": "https://gl.wikipedia.org/wiki?curid=61224", "title": "Organizaci\u00f3n das Naci\u00f3ns Unidas para a Alimentaci\u00f3n e a Agricultura", "text": "Organizaci\u00f3n das Naci\u00f3ns Unidas para a Alimentaci\u00f3n e a Agricultura (FAO, siglas de Food and Agriculture Organization, o seu nome en ingl\u00e9s) \u00e9 unha organizaci\u00f3n especializada da ONU, creada o 16 de outubro de 1945, na cidade de Quebec. A FAO reagrupa 192 membros (191 estados m\u00e1is a Uni\u00f3n Europea). A s\u00faa sede est\u00e1 na cidade de Roma, Italia desde 1951, anteriormente ti\u00f1a a sede en Washington, D.C.. O seu obxectivo supremo \u00e9 axudar a conseguir un mundo sen fame e o seu lema \u00e9 \"fiat panis\" (pan para todos)\nA FAO realiza programas para elevar os niveis de nutrici\u00f3n e de vida, mellora a eficiencia da produci\u00f3n, elaboraci\u00f3n, comercializaci\u00f3n e distribuci\u00f3n dos alimentos e produtos agropecuarios de granxas, bosques e pesqueiras, promovendo o desenvolvemento e mellora da poboaci\u00f3n rural.\nEste organismo prepara \u00e1s naci\u00f3ns en desenvolvemento para facer fronte a situaci\u00f3ns de urxencia alimentaria e, en caso necesario, presta socorro emerxente. Promove investimentos na agricultura, o perfeccionamento da produci\u00f3n agr\u00edcola, a cr\u00eda de gando e a transferencia de tecnolox\u00eda \u00f3s pa\u00edses en desenvolvemento. Tam\u00e9n fomenta a conservaci\u00f3n dos recursos naturais estimulando o desenvolvemento da pesca, acuicultura e as fontes de enerx\u00eda renovables.\nEstrutura.\nA FAO est\u00e1 dirixida pola Conferencia plenaria de pa\u00edses membros que se axuntan cada dous anos para analizar a actividade desenvolta e aprobar o programa de traballo e o orzamento para o exercicio bienal seguinte. A Conferencia elixe o Consello, que act\u00faa como \u00f3rgano de goberno, composto por 49 pa\u00edses, e ao director xeral. O actual director xeral \u00e9 Jacques Diouf, senegal\u00e9s, elixido en novembro de 1993. A FAO estrut\u00farase na Oficina do Director Xeral e oito departamentos: Agricultura e Defensa do Consumidor, Co\u00f1ecemento e Comunicaci\u00f3n, Cooperaci\u00f3n T\u00e9cnica, Desenvolvemento Econ\u00f3mico e Social, Ordenaci\u00f3n de Recursos Naturais e Ambiente, Pesca e Acuicultura, Forestal, Recursos Humanos e Financeiros e F\u00edsicos. En total traballan para a FAO 1600 funcionarios e ademais da s\u00faa sede central conta con Oficinas rexionais para \u00c1frica, Asia e o Pac\u00edfico, Am\u00e9rica Latina e o Caribe, Pr\u00f3ximo Oriente e Europa. Oficinas Subrexionais para \u00c1frica do Norte, Africa Austral e Oriental, Illas do Pac\u00edfico, Caribe e Europa Oriental. Oficinas de Enlace en Xenebra, Washington, D.C., Nova York, Bruxelas e Yokohama e oficinas de representaci\u00f3n en 78 estados.\nDesde 1979 consid\u00e9rase o 16 de outubro como D\u00eda Mundial da Alimentaci\u00f3n."}
{"id": "61225", "revid": "54334", "url": "https://gl.wikipedia.org/wiki?curid=61225", "title": "D\u00eda Mundial da Alimentaci\u00f3n", "text": "O 16 de outubro de cada ano, cel\u00e9brase o D\u00eda Mundial da Alimentaci\u00f3n, proclamado en 1979 pola Conferencia da Organizaci\u00f3n das Naci\u00f3ns Unidas para a Agricultura e a Alimentaci\u00f3n, (FAO) e desde 1981 decidiu centrarse nun tema diferente cada ano.\nA s\u00faa finalidade \u00e9 concienciar \u00f3s pobos do mundo sobre o problema alimentario mundial e fortalecer a solidariedade na loita contra a fame, a desnutrici\u00f3n e a pobreza. O D\u00eda coincide coa data de fundaci\u00f3n da FAO en 1945.\nSegundo a FAO, a cifra de famentos no mundo no ano 2008 pod\u00eda estimarse en case mil mill\u00f3ns de persoas."}
{"id": "61227", "revid": "22570", "url": "https://gl.wikipedia.org/wiki?curid=61227", "title": "Taxa de fertilidade", "text": "A taxa de fertilidade \u00e9 un termo que se usa en demograf\u00eda para designar o n\u00famero proporcional de nacementos con vida, referidos a unha poboaci\u00f3n de mulleres e un tempo determinados.\nAd\u00f3itanse utilizar os seguintes \u00edndices:"}
{"id": "61229", "revid": "1576", "url": "https://gl.wikipedia.org/wiki?curid=61229", "title": "Taxa de fecundidade xeral", "text": "En demograf\u00eda, a Taxa de Fecundidade Xeral \u00e9 unha medida de medici\u00f3n da fecundidade, que se refire \u00e1 relaci\u00f3n que existe entre o n\u00famero de nacementos ocorrido nun certo per\u00edodo de tempo e a cantidade de poboaci\u00f3n feminina en idade f\u00e9rtil no mesmo per\u00edodo. O lapso \u00e9 case sempre un ano, e p\u00f3dese ver como o n\u00famero de nacementos por cada mil mulleres en idade f\u00e9rtil (nun ano).\nA s\u00faa f\u00f3rmula \u00e9:\nOnde:\n\u00c9 moito m\u00e1is exacta para medir e comparar a fecundidade entre pa\u00edses que a Taxa bruta de natalidade, pois considera os factores de estrutura por sexo e idade que afecta gravitantemente \u00e1 taxa bruta."}
{"id": "61231", "revid": "100885", "url": "https://gl.wikipedia.org/wiki?curid=61231", "title": "Rexistro Civil", "text": "O Rexistro Civil \u00e9 un organismo administrativo ou servizo p\u00fablico, encargado de deixar constancia dos feitos ou actos relativos \u00f3 estado civil das persoas naturais, as\u00ed como outros que as leis lles encomenden.\nNo Rexistro Civil inscr\u00edbense os nacementos, a filiaci\u00f3n, o nome e apelido das persoas, os falecementos reais ou presuntos, os matrimonios. As\u00ed mesmo, pode corresponderlle, segundo o pa\u00eds, o rexistro das gardas, a patria potestade, as emancipaci\u00f3ns, as nacionalizaci\u00f3ns, os antecedentes penais e os veh\u00edculos que usen matr\u00edculas.\nOs rexistros civ\u00eds cre\u00e1ronse, primeiramente, en Francia no s\u00e9culo XVIII, e logo a partir do s\u00e9culo XIX, a s\u00faa existencia estendeuse \u00f3 resto do mundo como parte do proceso secularizador do Estado, por mor da separaci\u00f3n da Igrexa e o Estado e o ditado de leis laicistas (ou laicas).\nRexistro Civil en Espa\u00f1a.\nEn Espa\u00f1a, o Rexistro Civil \u00e9 levado polos Xulgados de Primeira Instancia, ou, naquelas localidades onde os haxa, polos Xulgados de Paz. Administrativamente depende da Direcci\u00f3n Xeral dos Rexistros e do Notariado, pertencente ao Ministerio de Xustiza."}
{"id": "61233", "revid": "1987", "url": "https://gl.wikipedia.org/wiki?curid=61233", "title": "Alfabetizaci\u00f3n", "text": "O termo alfabetizaci\u00f3n, segundo o Dicionario da Real Academia Galega, prov\u00e9n do verbo alfabetizar; tr\u00e1tase da acci\u00f3n de \u201censinar a ler e escribir\u201d, as\u00ed mesmo ent\u00e9ndese tradicionalmente como a habilidade de ler e escribir, co prop\u00f3sito de comprender ou expresar pensamentos ou ideas en forma escrita nalg\u00fan contexto espec\u00edfico de uso. Noutras palabras, os humanos das sociedades alfabetizadas te\u00f1en formas pr\u00e1cticas para producir e consumir escritos, e tam\u00e9n te\u00f1en crenzas sobre estas pr\u00e1cticas. Ler, desde este punto de vista, \u00e9 sempre ler algo con alg\u00fan prop\u00f3sito; escribir sempre \u00e9 escribir algo para algu\u00e9n para uns fins particulares. As crenzas sobre a lectura e a escritura e o seu valor para a sociedade e para o individuo sempre infl\u00faen nas formas en que se ensina, se aprende e se practica a lectoescritura ao longo da vida. Este significado inicial expandiuse para inclu\u00edr a habilidade de empregar a lingua, os n\u00fameros, imaxes e outros elementos para entender e empregar o sistema dominante de s\u00edmbolos dunha cultura. Para Richard L. Venezky, a alfabetizaci\u00f3n \u00ab\u00e9 a habiidade m\u00ednima para ler e escribir unha lingua espec\u00edfica, as\u00ed como unha forma de entender o uso da lectura e da escritura na vida coti\u00e1.\u00bb Tam\u00e9n se define convencionalmente como \"un conxunto de habilidades de lectura, escritura e c\u00e1lculo\". A mi\u00fado red\u00facese \u00e1 capacidade de ler e escribir, ou \u00e1s veces s\u00f3 \u00e1 capacidade de ler, e mesmo s\u00f3 ao proceso de ensinar esa habilidade. O concepto de alfabetizaci\u00f3n estend\u00e9use nos pa\u00edses da OCDE para inclu\u00edr habilidades de co\u00f1ecemento a trav\u00e9s da tecnolox\u00eda e a habilidade de avaliar contextos complexos.\nA alfabetizaci\u00f3n representa o proceso intelectual \u00f3 longo da vida de conseguir co\u00f1ecemento dende unha intepretaci\u00f3n cr\u00edtica dun escrito ou dun texto impreso. A chave de todo proceso de alfabetizaci\u00f3n \u00e9 o desenvolvemento da lectura, unha progresi\u00f3n de habilidades que comeza coa aprendizaxe das palabras faladas e a decodificaci\u00f3n das palabras escritas, e que culmina nun entendemento profundo do texto. O desenvolvemento da lectura abrangue un amplo rango de bases ling\u00fc\u00edsticas complexas como o co\u00f1ecemento dos sons da fala (fonolox\u00eda), dos patr\u00f3ns de escrita (ortograf\u00eda), do significado das palabras (sem\u00e1ntica), da gram\u00e1tica (sintaxe) e dos patr\u00f3ns de formaci\u00f3n de palabras (morfolox\u00eda), todos os cales achegan unha base precisa para a fluidez de lectura e comprensi\u00f3n. Unha vez estas habilidades son adquiridas, o lector pode acadar a alfabetizaci\u00f3n completa da linguaxe, que incl\u00fae as habilidades para aplicar unha an\u00e1lise cr\u00edtica, inferencias e s\u00ednteses a un material impreso; escribir con precisi\u00f3n e coherencia e empregar informaci\u00f3n e puntos de vista de texto como base para as decisi\u00f3ns informadas e o pensamento creativo. \nAlg\u00fans, con todo, consideran que o uso da noci\u00f3n de habilidade, no referente actualmente \u00e1 lectura e a escritura, xa non se considera como tal. Esta cr\u00edtica p\u00f3dese observar nos modelos de James Paul Gee (aut\u00f3nomo e ideol\u00f3xico) sobre a alfabetizaci\u00f3n. Saber o b\u00e1sico de ler e escribir non habilita para ler e escribir calquera tipo de texto, todo depende do contexto sociocultural. A incapacidade de facelo ch\u00e1mase analfabetismo.\nAlg\u00fans investigadores suxiren que o interese da historia polo concepto de \"alfabetizaci\u00f3n\" pode dividirse en dous per\u00edodos. En primeiro lugar est\u00e1 o per\u00edodo anterior a 1950, cando a alfabetizaci\u00f3n se entend\u00eda unicamente como alfabetizaci\u00f3n alfab\u00e9tica (reco\u00f1ecemento de palabras e letras). En segundo lugar, o per\u00edodo posterior a 1950, cando a alfabetizaci\u00f3n comezou a considerarse lentamente como un concepto e proceso m\u00e1is amplo, inclu\u00edndo os aspectos sociais e culturais da lectura e da escritura, e alfabetizaci\u00f3n funcional (Dijano\u0161i\u0107, 2009).\nOutras definici\u00f3ns e usos do termo \"alfabetizaci\u00f3n\".\nA diversidade entre as definici\u00f3ns de alfabetizaci\u00f3n utilizadas polas ONGs, os grupo de expertos e os grupos de defensa desde a d\u00e9cada de 1990 suxire que este cambio na comprensi\u00f3n de \"habilidades discretas\" e na \"pr\u00e1ctica social\" \u00e9 \u00e1 vez continua e desigual. Algunhas das definici\u00f3ns que aparecen a continuaci\u00f3n encaixan bastante ben na connotaci\u00f3n tradicional da \"capacidade para ler e escribir\", mentres que outras te\u00f1en unha visi\u00f3n m\u00e1is ampla:\nO concepto de multialfabetizaci\u00f3ns ga\u00f1ou vixencia, particularmente nos curr\u00edculos das artes da lingua inglesa, xa que a lectura \"\u00e9 interactiva e informativa, e ocorre en contextos cada vez m\u00e1is tecnol\u00f3xicos onde a informaci\u00f3n forma parte dos patr\u00f3ns espaciais, audiovisuais e visuais\". (Rhodes &amp; Robnolt, 2009)\". Non obstante, alg\u00fans defensores da multialfabetizaci\u00f3n tenden a restar importancia \u00e1 instruci\u00f3n da lectura que se centra nas \u201crepresentaci\u00f3ns alfab\u00e9ticas\u201d nun momento no que necesitan m\u00e1is atenci\u00f3n, non menos. Outros din que ensinar aos nenos a ser competentes na lectura de palabras para que poidan converterse en lectores h\u00e1biles e que os nenos participen na multialfabetizaci\u00f3n non son mutuamente exclu\u00edntes. A lectura de palabras \u00e9 a base para interactuar con \u00e9xito cunha variedade de formas de comunicaci\u00f3n.\nAdemais, desde a d\u00e9cada de 1940, o termo alfabetizaci\u00f3n a mi\u00fado \u00fasase para referirse a ter co\u00f1ecementos ou habilidades nun campo en particular (por exemplo, alfabetizaci\u00f3n inform\u00e1tica, alfabetizaci\u00f3n dixital, alfabetizaci\u00f3n cr\u00edtica, alfabetizaci\u00f3n nos medios, alfabetizaci\u00f3n ecol\u00f3xica, alfabetizaci\u00f3n ante desastres, alfabetizaci\u00f3n sanitaria, alfabetizaci\u00f3n ling\u00fc\u00edstica (\u00e9 dicir, lingua) alfabetizaci\u00f3n social, alfabetizaci\u00f3n cuantitativa (matem\u00e1ticas) e alfabetizaci\u00f3n visual, p.ex. linguaxe corporal, imaxes, mapas e v\u00eddeos).\nPara obter m\u00e1is informaci\u00f3n sobre ler e aprender a ler, consulta lectura.\nElementos sociais e culturais da alfabetizaci\u00f3n.\nA ampliaci\u00f3n do concepto tradicional de alfabetizaci\u00f3n produciuse a medida que xurdiu o consenso entre os investigadores en estudos de composici\u00f3n, investigaci\u00f3n educativa e ling\u00fc\u00edstica antropol\u00f3xica de que ten pouco sentido falar de lectura ou escritura. f\u00f3ra dalg\u00fan contexto espec\u00edfico, unha posici\u00f3n que o ling\u00fcista estadounidense James Paul Gee describe como \"simplemente incoherente.\" Por exemplo, incluso as etapas extremadamente iniciais de adquisici\u00f3n de dominio sobre as formas de s\u00edmbolos te\u00f1en lugar en contextos sociais particulares (a\u00ednda que ese contexto sexa simplemente \"escola\"), e despois da adquisici\u00f3n de imprenta, calquera instancia de lectura e escritura sempre ser\u00e1 promulgada para un determinado contexto. prop\u00f3sito e ocasi\u00f3n e pensando en lectores e escritores particulares. A lectura e a escritura, polo tanto, nunca son separables dos elementos sociais e culturais. Un punto corolario, feito por David Barton e Rosalind (Roz) Ivanic, entre outros, \u00e9 que os efectos da adquisici\u00f3n da lectoescritura sobre a cognici\u00f3n e as relaci\u00f3ns sociais previsiblemente non son doados, xa que, como argumentou Brian Street, \"as formas en que as persoas abordan a lectura e a escritura est\u00e1n enraizadas nas concepci\u00f3ns do co\u00f1ecemento, da identidade e do ser..\"\nAnalfabetismo funcional.\nO analfabetismo funcional relaci\u00f3nase cos adultos e definiuse de diferentes xeitos; por exemplo: a) a incapacidade para utilizar as habilidades de lectura, escritura e c\u00e1lculo para o desenvolvemento propio e da comunidade, b) a incapacidade para ler o suficientemente ben como para xestionar tarefas da vida diaria e laboral que requiren habilidades lectoras m\u00e1is al\u00f3 dun nivel b\u00e1sico, e c) a incapacidade para comprender textos complexos a pesar da adecuada escolaridade, idade, habilidades ling\u00fc\u00edsticas, habilidades de lectura elementais e coeficiente intelectual. Dist\u00ednguese do \"analfabetismo primario\" (\u00e9 dicir, a incapacidade para ler e escribir unha declaraci\u00f3n breve e sinxela sobre a propia vida coti\u00e1) e as \"dificultades de aprendizaxe\" (por exemplo a dislexia).\nHistoria.\nAlfabetizaci\u00f3n prehist\u00f3rica e antiga.\nOrixes da alfabetizaci\u00f3n.\nEntre o 3.500 a.C. e o 3.000 a.C., os antigos sumerios inventaron a escritura. Crese que o gui\u00f3n se desenvolveu de forma independente polo menos cinco veces na historia da humanidade: Mesopotamia, Exipto, a civilizaci\u00f3n do Indo, as terras baixas de Mesoam\u00e9rica e China.\nAs primeiras formas de comunicaci\u00f3n escrita orixin\u00e1ronse en Sumeria, situada no sur de Mesopotamia (actual Iraq) arredor do 3500-3000 a.C. Durante esta \u00e9poca, a alfabetizaci\u00f3n era \"unha cuesti\u00f3n moi funcional, impulsada pola necesidade de xestionar as novas cantidades de informaci\u00f3n e o nova forma de gobernar creado polo comercio e a produci\u00f3n a gran escala\".\nOs sistemas de escritura en Mesopotamia xurdiron por primeira vez a partir dun sistema de rexistro no que as persoas usaban marcas simb\u00f3licas impresas para administrar o comercio e a produci\u00f3n agr\u00edcola. O sistema de fichas serviu como precursor da primeira escritura cuneiforme unha vez que a xente comezou a gravar informaci\u00f3n en tabletas de arxila. Os textos protocuneiformes presentan non s\u00f3 signos num\u00e9ricos, sen\u00f3n tam\u00e9n ideogramas que representan obxectos que se contan. A\u00ednda que a visi\u00f3n tradicional fora que a alfabetizaci\u00f3n cuneiforme estaba restrinxida a unha clase de escribas, asiri\u00f3logos, inclu\u00eddos Claus Wilcke e Dominique Charpin, argumentaron que a alfabetizaci\u00f3n funcional estaba algo estendida no per\u00edodo da Antiga Babilonia.\nOs xer\u00f3glifos exipcios xurdiron entre 3300 e 3100 a. C. e representaban a iconograf\u00eda real que enfatizaba o poder entre outras elites. O sistema de escritura xerogl\u00edfica exipcia foi o primeiro sistema de notaci\u00f3n que tivo valores fon\u00e9ticos.\nA escritura nas terras baixas de Mesoam\u00e9rica foi posta en pr\u00e1ctica por primeira vez polas civilizaci\u00f3ns olmeca e zapoteca entre o 900 e 400 a.C. Estas civilizaci\u00f3ns usaron a escritura glifica e os sistemas de notaci\u00f3n num\u00e9rica de barras e puntos para fins relacionados coa iconograf\u00eda real e os sistemas de calendario.\nAs primeiras notaci\u00f3ns escritas na China rem\u00f3ntanse \u00e1 dinast\u00eda Shang no 1200 a.C. Estas anotaci\u00f3ns sistem\u00e1ticas atop\u00e1ronse inscritas en \u00f3sos e rexistraron sacrificios realizados, tributos recibidos e animais cazados, que eran actividades da elite. Estas inscrici\u00f3ns en forma de \u00f3sos de or\u00e1culo foron os primeiros antepasados da escritura chinesa moderna e conti\u00f1an escritura logosil\u00e1bica e n\u00fameros.\nA escritura do Indo \u00e9 en gran parte pict\u00f3rica e a\u00ednda non foi descifrada. Pode ou non inclu\u00edr signos abstractos. P\u00e9nsase que escribiron de dereita a esquerda e que a escritura \u00e9 logogr\u00e1fica. Debido a que non se descifrou, os ling\u00fcistas non est\u00e1n de acordo sobre se se trata dun sistema de escritura completo e independente; con todo, p\u00e9nsase xenuinamente que \u00e9 un sistema de escritura independente que xurdiu na cultura Harappa.\nEstes exemplos indican que os primeiros actos de alfabetizaci\u00f3n estaban estreitamente ligados ao poder e us\u00e1banse principalmente para pr\u00e1cticas de xesti\u00f3n, e probablemente menos do 1% da poboaci\u00f3n estaba alfabetizada, xa que esta estaba confinada a unha elite gobernante moi pequena.\nOrixes do alfabeto.\nSegundo o antrop\u00f3logo social Jack Goody, existen d\u00faas interpretaci\u00f3ns sobre a orixe do alfabeto. Moitos eruditos cl\u00e1sicos, como o historiador Ignace Gelb, atrib\u00faen aos antigos gregos a creaci\u00f3n do primeiro sistema alfab\u00e9tico (c. 750 a. C.) que utilizaba signos distintivos para as consoantes e as vocais. Pero Goody rebate: \"A importancia da cultura grega na historia posterior da Europa Occidental levou a que os cl\u00e1sicos e outros po\u00f1an demasiada \u00e9nfase na adici\u00f3n de signos vogais espec\u00edficos ao conxunto de consoantes que se desenvolveu antes na Asia Occidental\". \nAs\u00ed, moitos estudosos argumentan que os antigos pobos de fala semita do norte de Cana\u00e1n (actual Siria) inventaron o alfabeto conson\u00e1ntico polo ano 1500 a.C. Gran parte do desenvolvemento desta teor\u00eda atrib\u00faeselle ao arque\u00f3logo ingl\u00e9s Flinders Petrie, quen, en 1905, atopouse cunha serie de inscrici\u00f3ns cananeas localizadas nas minas de turquesas de Serabit al-Khadim. Dez anos m\u00e1is tarde, o exipt\u00f3logo ingl\u00e9s Alan Gardiner razoou que estas letras conte\u00f1en un alfabeto, as\u00ed como referencias \u00e1 deusa cananea Asherah. En 1948, William F. Albright descifrou o texto usando evidencia adicional que fora descuberta despois dos achados de Goody. Isto inclu\u00eda unha serie de inscrici\u00f3ns de Ugarit, descubertas en 1929 polo arque\u00f3logo franc\u00e9s Claude F. A. Schaeffer. Algunhas destas inscrici\u00f3ns eran textos mitol\u00f3xicos (escritos nun dialecto cananeo primitivo) que consist\u00edan nun alfabeto conson\u00e1ntico cuneiforme de 32 letras.\nOutro descubrimento significativo realizouse en 1953 cando se descubriron tres puntas de frecha, cada unha con inscrici\u00f3ns cananeas id\u00e9nticas do s\u00e9culo XII a.C. Segundo Frank Moore Cross, estas inscrici\u00f3ns consist\u00edan en signos alfab\u00e9ticos que se orixinaron durante o desenvolvemento transitorio da escritura pictogr\u00e1fica a un alfabeto lineal. Ademais, afirma, \"Estas inscrici\u00f3ns tam\u00e9n proporcionaron pistas para estender o desciframento de textos alfab\u00e9ticos anteriores e posteriores\".\nO sistema conson\u00e1ntico da escritura cananea inspirou desenvolvementos alfab\u00e9ticos nos sistemas posteriores. Durante o final da Idade de Bronce, os alfabetos sucesores apareceron en toda a rexi\u00f3n do Mediterr\u00e1neo e foron empregados nas linguas fenicia, hebrea e aramea.\nSegundo Goody, estas escrituras cuneiformes poden ter influ\u00eddo no desenvolvemento do alfabeto grego varios s\u00e9culos despois. Historicamente, os gregos afirmaron que o seu sistema de escritura se inspirou no modelo dos fenicios. Por\u00e9n, moitos eruditos sem\u00edticos cren agora que o grego antigo \u00e9 m\u00e1is consistente cunha forma primitiva cananea que se usaba c. 1100 a.C. A\u00ednda que as primeiras inscrici\u00f3ns gregas datan c. do s\u00e9culo VIII a.C., as comparaci\u00f3ns epigr\u00e1fica co protocananeo suxiren que os gregos puideron adoptar o alfabeto conson\u00e1ntico xa no 1100 a. C., e m\u00e1is tarde \"engadido cinco caracteres para representar as vogais\".\nO fenicio, que se considera que cont\u00e9n o primeiro \"alfabeto lineal\", estendeuse rapidamente \u00e1s cidades portuarias do Mediterr\u00e1neo no norte de Cana\u00e1n. Alg\u00fans arque\u00f3logos cren que a escritura fenicia tivo certa influencia no desenvolvementos dos alfabetos hebreo e arameo base\u00e1ndose no feito de que estas linguas evolucionaron durante o mesmo per\u00edodo de tempo, comparten caracter\u00edsticas similares e adoitan clasificarse no mesmo grupo ling\u00fc\u00edstico.\nCando os israelitas emigraron a Cana\u00e1n entre o 1200 e o 1001 a. C., tam\u00e9n adoptaron unha variaci\u00f3n do alfabeto cananeo. Baruch ben Neriah, o escriba de Xerem\u00edas, usou este alfabeto para crear as escrituras posteriores do Antigo Testamento. O alfabeto hebreo primitivo foi prominente na rexi\u00f3n do Mediterr\u00e1neo ata que os gobernantes caldeos babilonios exiliaron aos xudeus a Babilonia no s\u00e9culo VI a.C. Foi ent\u00f3n cando xurdiu a nova escritura (\"hebreo cadrado\") e a m\u00e1is antiga desapareceu rapidamente.\nO alfabeto arameo tam\u00e9n xurdiu nalg\u00fan momento entre 1200 e 1000 a.C. A\u00ednda que as primeiras probas desta escrita son escasas, os arque\u00f3logos descubriron unha ampla gama de textos arameos posteriores, escritos xa no s\u00e9culo VII a.C. A\u00ednda que no Oriente Medio, era com\u00fan rexistrar acontecementos en arxila usando a escritura cuneiforme, escribir arameo en pergami\u00f1os de coiro f\u00edxose com\u00fan durante o imperio neoasirio. Co ascenso dos persas no s\u00e9culo V a.C., os gobernantes aquem\u00e9nidas adaptaron o arameo como \"lingua diplom\u00e1tica\". Dar\u00edo o Grande normalizou o arameo que se converteu na escritura imperial. Este alfabeto arameo imperial estendeuse rapidamente primeiro polo oeste, ata o Reino de Nabatea, despois ata o Sina\u00ed e a Pen\u00ednsula Ar\u00e1biga, chegando finalmente ata o leste da \u00c1frica, m\u00e1is tarde influ\u00edu no desenvolvemento da escritura Brahmi na India. Durante os s\u00e9culos seguintes, a escritura aramea imperial en Persia evolucionou a escrituras pahlavi, \"as\u00ed como para unha serie de alfabetos empregados polos primeiros turcos e as tribos mongolas en Persia. Siberia, Mongolia e o Turquest\u00e1n\". A alfabetizaci\u00f3n neste per\u00edodo estendeuse no colectivo dos comerciantes e puido crecer ata o 15-20% da poboaci\u00f3n total.\nA lingua aramea decaeu coa difusi\u00f3n do islam, que foi acompa\u00f1ada pola difusi\u00f3n da lingua \u00e1rabe.\nAlfabetizaci\u00f3n cl\u00e1sica e poscl\u00e1sica.\nAta fai pouco tempo pens\u00e1base que a maior\u00eda da xente era analfabeta no mundo cl\u00e1sico. Por\u00e9n, traballos recentes desaf\u00edan esta percepci\u00f3n. Anthony DiRenzo afirma que a sociedade romana era \"unha civilizaci\u00f3n baseada no libro e no rexistro\", e \"ningu\u00e9n, nin libre nin escravo, pod\u00eda permitirse o luxo de ser analfabeto\". Do mesmo xeito, Dupont sinala: \"A palabra escrita estaba ao seu redor, tanto na vida p\u00fablica como na privada: leis, calendarios, regulamentos nos santuarios e epitafios funerarios estaban gravados en pedra ou bronce. A Rep\u00fablica acumulou enormes arquivos de informes sobre todos os aspectos da vida p\u00fablica\". A administraci\u00f3n civil imperial produciu masas de documentaci\u00f3n utilizada en asuntos xudiciais, fiscais e administrativos ao igual que os concellos. O ex\u00e9rcito manti\u00f1a amplos rexistros relativos \u00e1s listas de subministraci\u00f3ns e deberes e presentou informes. Os comerciantes, cargadores e propietarios de terras (e os seus empregados persoais), especialmente das empresas m\u00e1is grandes, deb\u00edan ser alfabetizados.\nA finais do s\u00e9culo IV, o pai do deserto Pacomio esperaba a alfabetizaci\u00f3n dun candidato para ser admitido nos seus mosteiros:\ndaranlle vinte salmos ou d\u00faas ep\u00edstolas dos Ap\u00f3stolos ou algunha outra parte da Escritura. E se \u00e9 analfabeto acudir\u00e1 \u00e1s primeiras, terceiras e sextas horas a algu\u00e9n que poida ensinarlle e sexa designado para el. Estar\u00e1 diante del e aprender\u00e1 con moito estudo e con toda a gratitude. Os fundamentos dunha s\u00edlaba, os verbos e os substantivos escribiranse para el e, a\u00ednda que non queira, verase obrigado a ler.\nAo longo dos s\u00e9culos IV e V, a Igrexa esforzouse por garantir un mellor clero, en particular entre os bispos, dos que se esperaba que tivesen unha educaci\u00f3n cl\u00e1sica, que era o distintivo dunha persoa socialmente aceptable na sociedade superior (e cuxa posesi\u00f3n disipaba os temores da elite pag\u00e1 de que se destru\u00edse a s\u00faa herdanza cultural). Mesmo despois de que os restos do Imperio Romano de Occidente caesen a finais da d\u00e9cada de 470, a alfabetizaci\u00f3n continuou sendo unha marca distintiva da elite, xa que as habilidades de comunicaci\u00f3n a\u00ednda eran importantes na vida pol\u00edtica e eclesi\u00e1stica (os bispos provi\u00f1an en gran parte da clase senatorial) nunha nova s\u00edntese cultural, que fixo do \"cristianismo a relixi\u00f3n romana\". Con todo, estes co\u00f1ecementos eran menos necesarios que antes ao non existir o gran aparello administrativo imperial cuxos chanzos medios e superiores dominaba a elite coma se fose un dereito. A\u00ednda as\u00ed, na \u00e9poca premoderna \u00e9 pouco probable que a alfabetizaci\u00f3n se dese en m\u00e1is dun 30-40% da poboaci\u00f3n. A maior porcentaxe de alfabetizaci\u00f3n durante os s\u00e9culos escuros foi entre o clero e os monxes que forneceron gran parte do persoal necesario para administrar os estados da Europa Occidental.\nConsiderouse que unha abundancia de graffitis escritos en alfabeto nabateo que se remonta a principios do primeiro milenio d.C. implica un grao relativamente alto de alfabetizaci\u00f3n entre os non especialistas no antigo mundo de fala \u00e1rabe.\nO analfabetismo posterior \u00e1 Antig\u00fcidade empeorou moito pola falta dun medio de escritura axeitado. Cando o Imperio Romano de Occidente colapsouse, cesou a importaci\u00f3n do papiro a Europa. Dado que o papiro deteriorase facilmente e non dura moito no clima europeo m\u00e1is h\u00famido, utilizouse o pergami\u00f1o, que era caro e s\u00f3 era accesible pola Igrexa e os ricos. O papel introduciuse en Europa por Espa\u00f1a no s\u00e9culo XI. O seu uso estendeuse ao norte lentamente durante os catro s\u00e9culos seguintes. Como resultado, a alfabetizaci\u00f3n viu un rexurdimento e, no s\u00e9culo XV, o papel substitu\u00edu en gran parte ao pergami\u00f1o, ag\u00e1s os manuscritos de luxo.\nA Reforma salientou a importancia da alfabetizaci\u00f3n e de poder ler a Biblia. Os pa\u00edses protestantes foron os primeiros en acadar a plena alfabetizaci\u00f3n; Os pa\u00edses escandinavos estaban totalmente alfabetizados a principios do s\u00e9culo XVII.\nA alfabetizaci\u00f3n xa estaba ben establecida na Inglaterra de principios do s\u00e9culo XVIII, xa que os libros orientados aos nenos eran moito m\u00e1is com\u00fans, e quizais se imprim\u00edan ata 50 libros ao ano nas principais cidades de Inglaterra a finais de s\u00e9culo.\nAlfabetizaci\u00f3n e industrializaci\u00f3n.\nNo s\u00e9culo XIX, a lectura far\u00edase a\u00ednda m\u00e1is com\u00fan no Reino Unido. As notas p\u00fablicas, os panfletos, os folletos, a literatura da r\u00faa e as canci\u00f3ns impresas ser\u00edan a literatura habitual antes de que os xornais se convertesen en algo com\u00fan. Outras formas de material de lectura popular eran a publicidade de eventos, teatros e produtos en venda.\nEn \"Pickwick Papers\" (1836-37) de Charles Dickens dise que:mesmo a xente com\u00fan, tanto na cidade como no campo, \u00e9 igualmente intensa na s\u00faa admiraci\u00f3n. Con frecuencia, vimos ao carniceiro, coa s\u00faa bandexa ao ombreiro, ler coa maior avidez o \u00faltimo \u201cPickwick\u201d; o lacaio (cuxas tonterias est\u00e1n tan inimitablemente descubertas), a criada, o limpachemeneas, todas as clases, de feito, len \u201cBoz\u201d (pseud\u00f3nimo antigo de Charles Dickens).\nA partir de mediados do s\u00e9culo XIX, a segunda revoluci\u00f3n industrial mellorou as melloras tecnol\u00f3xicas na produci\u00f3n de papel e as novas redes de distribuci\u00f3n habilitadas pola mellora das estradas e do ferrocarril, deron como resultado un aumento da capacidade de subministraci\u00f3n de material impreso. Os cambios sociais e educativos aumentaron a demanda de material de lectura, liderados polo aumento das taxas de alfabetizaci\u00f3n, especialmente entre as clases medias e traballadoras, crearon un novo mercado masivo de material impreso. A ampliaci\u00f3n da escolarizaci\u00f3n contribu\u00edu a aumentar as taxas de alfabetizaci\u00f3n, axudada polo abaratamento dos custos de publicaci\u00f3n.\nA man de obra non cualificada era com\u00fan na Europa occidental, e a industria brit\u00e1nica avanzou, necesitando m\u00e1is enxe\u00f1eiros e traballadores cualificados que puidesen manexar instruci\u00f3ns t\u00e9cnicas e situaci\u00f3ns complexas. A alfabetizaci\u00f3n era esencial para ser contratado. Un alto funcionario do goberno d\u00edxoo ao Parlamento en 1870:\nMentres que a finais do s\u00e9culo XIX, o gas e a iluminaci\u00f3n el\u00e9ctrica eran cada vez m\u00e1is com\u00fans nos fogares, o que melloraba a lectura \u00e1 noiti\u00f1a no canto de utilizar a luz das velas ou a l\u00e1mpada de aceite, mellorando a\u00ednda m\u00e1is o atractivo da alfabetizaci\u00f3n.\nAlfabetizaci\u00f3n moderna.\nDifusi\u00f3n da alfabetizaci\u00f3n dende mediados do s\u00e9culo XX.\nOs datos sobre alfabetizaci\u00f3n publicados pola UNESCO mostran que, desde 1950, a taxa de alfabetizaci\u00f3n de adultos a nivel mundial aumentou en 5 puntos porcentuais cada d\u00e9cada m\u00e1is ou menos, pasando do 55,7% en 1950 ao 86,2% en 2015. Con todo, durante catro d\u00e9cadas, o crecemento da poboaci\u00f3n foi tan r\u00e1pido que o n\u00famero de adultos analfabetos seguiu aumentando, pasando de 700 mill\u00f3ns en 1950 a 878 mill\u00f3ns en 1990. Desde ent\u00f3n, a cifra descendeu notablemente ata os 745 mill\u00f3ns en 2015, a\u00ednda que segue sendo superior \u00e1 de 1950 a pesar das d\u00e9cadas de pol\u00edticas de educaci\u00f3n universal, as intervenci\u00f3ns de alfabetizaci\u00f3n e a difusi\u00f3n do material impreso e as tecnolox\u00edas da informaci\u00f3n e a comunicaci\u00f3n (TIC). Con todo, estas tendencias non foron nin moito menos uniformes en todas as rexi\u00f3ns.\nDesigualdades rexionais.\nOs datos globais dispo\u00f1ibles indican variaci\u00f3ns significativas nas taxas de alfabetizaci\u00f3n entre as diferentes rexi\u00f3ns do mundo. Am\u00e9rica do Norte, Europa, Asia Occidental e Asia Central acadaron unha alfabetizaci\u00f3n case total dos adultos (individuos de 15 anos ou m\u00e1is) tanto para homes como para mulleres. A maior\u00eda dos pa\u00edses da Asia Oriental e Pac\u00edfico, as\u00ed como os da Am\u00e9rica Latina e o Caribe, est\u00e1n por riba da taxa de alfabetizaci\u00f3n dos adultos do 90%. O analfabetismo persiste en maior medida noutras rexi\u00f3ns: os datos do Instituto de Estat\u00edstica da UNESCO (UIS) de 2013 indican que as taxas de alfabetizaci\u00f3n dos adultos son s\u00f3 do 67,55% en Asia do Sur e Norte de \u00c1frica, 59,76% en \u00c1frica subsahariana.\nEn gran parte do mundo, as altas taxas de alfabetizaci\u00f3n xuvenil suxiren que o analfabetismo ser\u00e1 cada vez menos com\u00fan a medida que as xeraci\u00f3ns m\u00e1is novas con niveis educativos m\u00e1is altos substit\u00faan \u00e1s maiores. Non obstante, na \u00c1frica subsahariana e o sur de Asia, onde vive a gran maior\u00eda da mocidade analfabeta do mundo, a menor matr\u00edcula escolar implica que o analfabetismo persistir\u00e1 en maior medida. Segundo os datos do UIS de 2013, a taxa de alfabetizaci\u00f3n xuvenil (individuos de 15 a 24 anos) era do 84,03% no sur de Asia e o norte de \u00c1frica, e do 70,06% na \u00c1frica subsahariana. Por\u00e9n, a distinci\u00f3n alfabetizado/analfabeto non \u00e9 clara: por exemplo, dado que unha gran parte dos beneficios da alfabetizaci\u00f3n p\u00f3dense obter accedendo a unha persoa alfabetizada no fogar, algunha literatura recente en econom\u00eda, comezando polo traballo de Kaushik Basu e James Foster, distinguen entre un \"analfabeto pr\u00f3ximo\" e un \"analfabeto illado\". O primeiro ref\u00edrese a un analfabeto que vive nun fogar con analfabetos e o segundo a un analfabeto que vive nun fogar onde todos son analfabetos. O que preocupa \u00e9 que moitas persoas dos pa\u00edses pobres non son analfabetos pr\u00f3ximos sen\u00f3n analfabetos illados.\nDito isto, a alfabetizaci\u00f3n estendeuse rapidamente en varias rexi\u00f3ns nos \u00faltimos vinte e cinco anos (v\u00e9xase a imaxe). Tam\u00e9n est\u00e1 a cobrar impulso a iniciativa mundial das Naci\u00f3ns Unidas para facer realidade o Obxectivo de Desenvolvemento Sostible 4..\nDesigualdades de x\u00e9nero.\nSegundo datos do IEU de 2015 recolleitos polo Instituto de Estat\u00edstica da UNESCO, preto de dous terzos (63%) dos adultos analfabetos do mundo son mulleres. Esta disparidade era a\u00ednda m\u00e1is marcada en d\u00e9cadas anteriores: de 1970 a 2000, a brecha de x\u00e9nero na alfabetizaci\u00f3n mundial diminuir\u00eda aproximadamente un 50%. Con todo, nos \u00faltimos anos, este progreso estancouse, e a brecha de x\u00e9nero restante mant\u00edvose case constante durante as d\u00faas \u00faltimas d\u00e9cadas. En xeral, a brecha de x\u00e9nero na alfabetizaci\u00f3n non \u00e9 tan pronunciada como a brecha rexional; \u00e9 dicir, as diferenzas entre pa\u00edses na alfabetizaci\u00f3n xeral adoitan ser maiores que as diferenzas de x\u00e9nero dentro dos pa\u00edses. Con todo, a diferenza entre homes e mulleres reducir\u00edase a partir de 1990, tras o aumento da taxa de alfabetizaci\u00f3n de adultos ao 80% (v\u00e9xase a imaxe).\nA \u00c1frica subsahariana \u00e9 a rexi\u00f3n coas taxas globais de alfabetizaci\u00f3n m\u00e1is baixas, \u00e9 tam\u00e9n a que presenta a maior disparidade entre homes e mulleres: s\u00f3 o 52% das mulleres adultas saben ler e escribir, polo 68% dos homes adultos. Unha disparidade de x\u00e9nero similar persiste noutras d\u00faas rexi\u00f3ns, \u00c1frica do Norte (86% de alfabetizaci\u00f3n de homes adultos, 70% de alfabetizaci\u00f3n de mulleres adultas) e Asia Meridional (77% de alfabetizaci\u00f3n de homes adultos, 58% de alfabetizaci\u00f3n de mulleres adultas).\nA Conferencia Mundial sobre educaci\u00f3n para todos, celebrada en 1990 en Jomtien (Tailandia), chamou a atenci\u00f3n sobre a brecha de x\u00e9nero na alfabetizaci\u00f3n e impulsou a moitos pa\u00edses en desenvolvemento a dar prioridade \u00e1 alfabetizaci\u00f3n das mulleres.\nEn moitos contextos, o analfabetismo feminino coexiste con outros aspectos da desigualdade de x\u00e9nero. Martha Nussbaum afirma que as mulleres analfabetas son m\u00e1is vulnerables a quedar atrapadas nun matrimonio abusivo, dado que o analfabetismo limita as s\u00faas oportunidades de emprego e empeora a s\u00faa posici\u00f3n \u00e1 hora de negociar dentro do fogar. Ademais, Nussbaum vincula a alfabetizaci\u00f3n coa capacidade das mulleres para comunicarse eficazmente e colaborar entre si \"para participar nun movemento m\u00e1is amplo en favor do cambio pol\u00edtico.\"\nDesaf\u00edos para aumentar a alfabetizaci\u00f3n feminina.\nAs barreiras sociais poden limitar as oportunidades de aumentar as competencias de alfabetizaci\u00f3n das mulleres e as nenas; ofrecer clases de alfabetizaci\u00f3n pode resultar ineficaz cando entra en conflito co uso do valioso e limitado tempo das mulleres e as nenas. As nenas en idade escolar poden ter m\u00e1is expectativas que os seus compa\u00f1eiros homes en canto \u00e1 realizaci\u00f3n das tarefas dom\u00e9sticas e o coidado dos irm\u00e1ns menores. A din\u00e1mica xeracional tam\u00e9n pode perpetuar estas disparidades; os pais analfabetos poden non apreciar facilmente o valor da alfabetizaci\u00f3n das s\u00faas fillas, sobre todo nas sociedades rurais tradicionais, nas que se espera que as nenas permanezan en casa.\nCaracter\u00edsticas.\nO alfabetismo, ou m\u00e1is ben o seu contrario, o analfabetismo, serve como indicador da cultura dun pa\u00eds; \u00e9 un factor m\u00e1is a ter en conta en canto ao grao de desenvolvemento. M\u00eddese o n\u00famero de persoas adultas que non lograron os niveis m\u00ednimos de alfabetizaci\u00f3n. Esta cifra incide na capacidade de producir riqueza, en acceso a novas oportunidades e na igualdade social.\nAlfabetizar consid\u00e9rase o primeiro nivel da educaci\u00f3n de adultos e equivale \u00f3s primeiros cursos de educaci\u00f3n primaria.\nHai grandes diferenzas entre o n\u00famero de analfabetos nos pa\u00edses desenvolvidos e os denominados do \"terceiro mundo\", e nestes, tam\u00e9n entre homes e mulleres (que acot\u00edo te\u00f1en menos acceso \u00f3 ensino). Calc\u00falase que no ano 2000 hab\u00eda uns 90 mill\u00f3ns de persoas analfabetas, segundo a UNESCO. A opacidade dos datos de determinados gobernos non axuda \u00e1 detecci\u00f3n e soluci\u00f3n do problema. Os pa\u00edses do antigo bloque sovi\u00e9tico son os que m\u00e1is esforzos fixeron neste campo.\nDeterminados t\u00e9cnicos educativos diferencian entre analfabetismo e analfabetismo funcional ou suxeitos iletrados. Unha persoa iletrada pode entender unha mensaxe sinxela, a s\u00faa pero o seu mecanismo lector non \u00e9 capaz de discriminar idea principal e ideas secundarias e non sabe usar os conceptos que le (carencia de vocabulario). O iletrismo \u00e9 moito m\u00e1is dif\u00edcil de medir e afecta tam\u00e9n zonas do mundo desenvolvidas. Est\u00e1 moi relacionado coa calidade da educaci\u00f3n.\nO 8 de setembro cel\u00e9brase o D\u00eda Internacional da Alfabetizaci\u00f3n .\nTendencias na alfabetizaci\u00f3n.\nA tendencia tradicional parte do reco\u00f1ecemento das letras e, asociando cada fonema e a s\u00faa graf\u00eda, chegar a descifrar as palabras e as frases. \u00c9 o m\u00e9todo usual das escolas cos nenos.\nOutros expertos, con todo, opinan que con adultos \u00e9 mellor usar palabras significativas para estimulalos, posto que a capacidade de aprendizaxe adoita ser menor que cos nenos. Con frecuencia as palabras ap\u00f3ianse en obxectos reais ou ilustraci\u00f3ns para aclarar o seu significado. O co\u00f1ecemento da contorna, que \u00e9 moito m\u00e1is grande que o dos nenos, axuda a adiantar m\u00e1is rapidamente. Estes m\u00e9todos son denominados m\u00e9todos globais, visuais ou anal\u00edticos.\nUn problema engadido \u00e9 cando o alumno desco\u00f1ece o idioma e prov\u00e9n doutra cultura, como pasa co fen\u00f3meno da inmigraci\u00f3n. Neste caso \u00e9 aconsellable o axudar a correlacionar aquilo aprendido coa lingua de orixe.\nAlfabetizaci\u00f3n dixital.\nO novo reto en canto \u00f3 alfabetismo \u00e9 o desco\u00f1ecemento das novas tecnolox\u00edas da comunicaci\u00f3n por parte de grandes sectores da poboaci\u00f3n. \u00c9 o que tam\u00e9n se co\u00f1ece como fractura ou fenda dixital. No mundo acad\u00e9mico existe un antigo debate sobre que \u00e9 e en que debe consistir a alfabetizaci\u00f3n dixital. Non existe un claro acordo sobre como chamar ao proceso de achegamento dos cidad\u00e1ns \u00e1s tecnolox\u00edas da informaci\u00f3n e o co\u00f1ecemento. Alfabetizaci\u00f3n dixital, informacional, computacional, tecnol\u00f3xica ou electr\u00f3nica, son alg\u00fans dos termos que se barallan, e cada autor introduce matices caracter\u00edsticos para diferenciar uns doutros.\nXa que logo, por alfabetizaci\u00f3n dixital p\u00f3dese entender o proceso de adquisici\u00f3n dos co\u00f1ecementos necesarios para co\u00f1ecer e utilizar adecuadamente as infotecnolox\u00edas e poder responder criticamente \u00f3s est\u00edmulos e esixencias dunha contorna informacional cada vez m\u00e1is complexa, con variedade e multiplicidade de fontes, medios de comunicaci\u00f3n e servizos.\nEstar alfabetizado dixitalmente ser\u00eda posu\u00edr a capacitaci\u00f3n imprescindible para sobrevivir na sociedade da informaci\u00f3n e poder actuar criticamente sobre ela. Tr\u00e1tase de atender \u00f3s fins \u00faltimos da educaci\u00f3n como ferramenta de transformaci\u00f3n social. O modelo de alfabetizaci\u00f3n dixital debe ser multidimensional, activo e din\u00e1mico, cun contexto \u00e9tico-pol\u00edtico fundamental, que vai m\u00e1is al\u00e1 da simple adquisici\u00f3n de destrezas para utilizar o computador ou acceder \u00e1 rede, transcendendo o campo da inform\u00e1tica. Require habilidades e co\u00f1ecementos, pero tam\u00e9n concienciaci\u00f3n e actitudes cr\u00edticas. Nese sentido, ach\u00e9gase o concepto de alfabetizaci\u00f3n informacional, entendida como a capacidade para acceder e usar de modo reflexivo, cr\u00edtico e intencional a informaci\u00f3n.\nAlfabetizaci\u00f3n en Galiza.\nNo 2001, segundo o IGE, hab\u00eda en Galiza 47.912 persoas analfabetas (11.495 homes e 36.417 mulleres), das cales 690 eran estranxeiras (297 homes e 393 mulleres).\nSegundo datos do INE, en 2008 hab\u00eda en Galiza unhas 50.000 persoas (2 % da poboaci\u00f3n). Isto sup\u00f3n a taxa m\u00e1is baixa do estado espa\u00f1ol (2,5 % de media), e un descenso respecto a 1990 cando a taxa era do 3 %. Con todo, hai d\u00faas grandes brechas: a xeracional (a maior\u00eda da poboaci\u00f3n analfabeta \u00e9 maior de 65 anos) e de x\u00e9nero (mentres que s\u00f3 o 1 % dos homes \u00e9 analfabeto, o 2,9 % das mulleres galegas non sabe ler nin escribir). Por outra banda, tam\u00e9n existe un alto grao de analfabetismo entre inmigrantes procedentes de lugares onde non ti\u00f1an acceso \u00e1 escolarizaci\u00f3n.\nSegundo o IGE, no ano 2009 hab\u00eda en Galiza unhas 46.900 persoas analfabetas."}
{"id": "61234", "revid": "98629", "url": "https://gl.wikipedia.org/wiki?curid=61234", "title": "Luis Bu\u00f1uel", "text": "Luis Bu\u00f1uel Portol\u00e9s, nado en Calanda (provincia de Teruel) o 22 de febreiro de 1900 e finado en Cidade de M\u00e9xico o 29 de xullo de 1983, foi un director de cinema aragon\u00e9s, nacionalizado mexicano e considerado un dos m\u00e1is importantes e orixinais na historia do cinema mundial. A meirande parte da s\u00faa obra foi realizada en M\u00e9xico e Francia.\nTraxectoria.\nO seu pai, Leonardo Bu\u00f1uel Gonz\u00e1lez, orixinario de Calanda, onde ti\u00f1a un negocio de ferraxar\u00eda, obtivo unha gran fortuna en Cuba. Trala guerra de Cuba liquidou os seus negocios e volveu \u00e1 s\u00faa vila natal, onde casou con Mar\u00eda Portol\u00e9s Cerezuela, moito m\u00e1is nova que el, coa que tivo sete fillos: Luis (1900), Mar\u00eda (1901), Alicia (1902), Concepci\u00f3n (1904), Leonardo (1907), Margarita (1912) e Alfonso (1915). \u00d3 pouco de casaren foron a vivir a Zaragoza e a partir de ent\u00f3n repartiron as s\u00faas vacaci\u00f3ns entre Calanda (t\u00f3dalas semanas santas) e Donostia.\nLuis Bu\u00f1uel estudou en Zaragoza nos Xesu\u00edtas, ata que acabou o bacharelato con 17 anos, partindo para cursar estudos universitarios a Madrid.\nPara iso aloxar\u00edase na Residencia de Estudiantes fundada pola Instituci\u00f3n Libre de Ense\u00f1anza na que permaneceu sete anos. Al\u00ed Bu\u00f1uel trabou amizade con Salvador Dal\u00ed, Federico Garc\u00eda Lorca, Pep\u00edn Bello e Juan Ram\u00f3n Jim\u00e9nez entre outros. Participou nos faladoiros ultra\u00edstas e nas do caf\u00e9 Pombo, que dirix\u00eda Ram\u00f3n G\u00f3mez de la Serna, t\u00f3dolos s\u00e1bados de 1918 a 1924. Cos seus compa\u00f1eiros da Residencia fixo os seus primeiros ensaios de posta en escena, con versi\u00f3ns delirantes do \"Don Juan Tenorio\" nas que actuaban Lorca e Dal\u00ed entre outros compa\u00f1eiros.\nNesta \u00e9poca publica contos e poemas en revistas de vangarda, e incluso ti\u00f1a preparado un libro que os recompilaba co t\u00edtulo de \"Un perro andaluz\". Moitas das imaxes dos seus escritos destes anos, previos \u00f3 surrealismo franc\u00e9s, pasar\u00edan \u00f3 seu cinema. Tam\u00e9n tivo co\u00f1ecemento nestes anos das tendencias internacionais m\u00e1is importantes do pensamento e da arte, e mostrou interese pola \"Galer\u00eda Dad\u00e1, e a obra de Louis Aragon e Andr\u00e9 Breton.\nA asistencia de Bu\u00f1uel \u00e1 conferencia que Louis Aragon deu na Residencia sobre o surrealismo animouno a decidirse a desprazarse en 1925 a Par\u00eds para co\u00f1ecer a cidade que nese momento era a capital cultural do mundo.\nPrimeiras pel\u00edculas.\nCo\u00f1eceu o cinema moi novo, cando a\u00ednda era un espect\u00e1culo de feira. Durante toda a infancia viu moitas pel\u00edculas (a s\u00faa curm\u00e1 ti\u00f1a acceso desde a coci\u00f1a \u00e1 pantalla dun dos primeiros cinemas de Zaragoza). Cando ti\u00f1a trece anos, \u00e1 volta dunha das habituais viaxes a Par\u00eds dos seus pais, regal\u00e1ronlle un teatro con personaxes de cart\u00f3n; con este teatro ofrec\u00eda representaci\u00f3ns, que presentaba durante semanas \u00f3s mozos da vila.\nNo tempo que permaneceu en Madrid adoitaba ver cinema, pero non foi ata que se estableceu en Par\u00eds cando comezou a velo intensivamente: habitualmente tres pel\u00edculas \u00f3 d\u00eda, unha pola ma\u00f1\u00e1 (xeralmente proxeci\u00f3ns privadas, grazas a un pase de prensa), outra pola tarde nun cinema de barrio e outra pola noite, \u00e1 vez que colaboraba como cr\u00edtico en varias publicaci\u00f3ns, entre elas en \"Cahiers d'Art\" de Par\u00eds. Foi colaborador en publicaci\u00f3ns de cinema e arte como \"Alfar\", \"L'Amic de les Arts\", \"Helix\", \"Horizonte\" ou \"La Gaceta Literaria\".\nO pianista Ricardo Vi\u00f1es prop\u00f3nlle a direcci\u00f3n esc\u00e9nica de \"El retablo de Maese Pedro\" de Manuel de Falla, que, estreada en \u00c1msterdan o 26 de abril de 1926 supuxo un importante \u00e9xito. Esta experiencia levouno a escribir unha peza de teatro de c\u00e1mara de vangarda titulada \"Hamlet\" en 1927, estreada no \u00abCaf\u00e9 S\u00e9lect\u00bb de Par\u00eds.\nA s\u00faa conversi\u00f3n \u00f3 cinema produciuse tras ver a pel\u00edcula \"As tres luces\" (\"Der m\u00fcde Tod\") de Fritz Lang. Varias semanas despois presentouse nunha rodaxe \u00f3 co\u00f1ecido director de cine franc\u00e9s Jean Epstein e ofreceuse a traballar en calquera labor a cambio de aprender todo o que puidera acerca do cinema, e Epstein acabou permit\u00edndolle desempe\u00f1ar o cargo de axudante de direcci\u00f3n na rodaxe das s\u00faas pel\u00edculas mudas \"Mauprat\" e \"A ca\u00edda da casa Usher\" (\"La Chute de la Maison Usher\"), de 1928.\nNestes anos Bu\u00f1uel colaborar\u00eda como actor nuns pequenos papeis, como o de contrabandista na pel\u00edcula \"Carmen\", dos estudios Albatros, con Raquel Meller, e en \"La Sir\u00e8ne des Tropiques\" con Josephine Baker. Esta bagaxe familiarizouno cos oficios da cinematograf\u00eda e permitiulle co\u00f1ecer a bos profesionais e actores que despois colaborar\u00edan con el en \"Un chien andalou\" e \"L'\u00e2ge d'or\". \u00d3 mesmo tempo colabora como cr\u00edtico cinematogr\u00e1fico en \"La Gaceta Literaria\" de Madrid e a parisiense \"Cahiers d'Art\", publicaci\u00f3ns nas que Bu\u00f1uel deixa constancia das s\u00faas concepci\u00f3ns cinematogr\u00e1ficas, nas que non se prodigar\u00e1 no sucesivo. Al\u00ed eloxia o cinema de Buster Keaton e ataca por pretenciosa a vangarda cinematogr\u00e1fica francesa, onde militaba o propio Jean Epstein. \u00c9 co\u00f1ecida a s\u00faa ruptura con este \u00f3 negarse o aragon\u00e9s a traballar no novo proxecto do m\u00e1is reputado dos directores vangardistas franceses, Abel Gance.\nVivamente interesado polo grupo surrealista de Andr\u00e9 Breton, comeza a trasladar \u00f3s seus compa\u00f1eiros da Residencia de Estudiantes as novidades desta tendencia, escribindo poemas dun surrealismo ortodoxo e instando a Dal\u00ed a que se traslade con el a Par\u00eds para co\u00f1ecer o novo movemento.\nEn 1928 prepara un gui\u00f3n cinematogr\u00e1fico sobre Francisco de Goya con motivo do centenario que patrocinaba unha comisi\u00f3n zaragozana. Non chegou a bo termo, como tampouco un proxecto baseado nun gui\u00f3n de Ram\u00f3n G\u00f3mez de la Serna que se \u00eda titular \"El mundo por diez c\u00e9ntimos\", no que o f\u00edo condutor \u00eda ser a tal moeda e como \u00eda cambiando de dono.\nPara xaneiro de 1929 Bu\u00f1uel e Dal\u00ed, en estreita colaboraci\u00f3n, ultiman o gui\u00f3n dun filme que se titular\u00eda sucesivamente \"El marista en la ballesta\", \"Es peligroso asomarse al interior\" e, por fin, \"Un chien andalou\". Foi rodado finalmente en abril do mesmo ano cun orzamento de vinte e cinco mil pesetas que achegou s\u00faa nai e que se estreou en xu\u00f1o no Studio des Ursulines, un cinema-club parisiense, e que alcanza un clamoroso \u00e9xito entre a intelectualidade francesa, pois permaneceu en exhibici\u00f3n nove meses consecutivos no Studio 28.\nA finais do mesmo ano v\u00f3lvese reunir co pintor catal\u00e1n para escribir xuntos o gui\u00f3n do que ser\u00eda m\u00e1is tarde \"L'\u00e2ge d'or\", pero a colaboraci\u00f3n xa non resulta tan flu\u00edda, pois entre os dous interponse o grande amor de Dal\u00ed, Gala \u00c9luard. Bu\u00f1uel comeza a rodaxe da pel\u00edcula en abril de 1930, cando o pintor estaba gozando dunhas vacaci\u00f3ns con Gala en Torremolinos. Cando descobre que Bu\u00f1uel xa acabara a pel\u00edcula co sustancioso mecenado dos Vizcondes de Noailles, que desexaban producir unha das primeiras pel\u00edculas sonoras do cine franc\u00e9s, Dal\u00ed s\u00e9ntese marxinado do proxecto e trazoado polo seu amigo, o que orixinar\u00eda un distanciamento entre eles que se ir\u00eda incrementando no futuro. A pel\u00edcula base\u00e1base no relato do Marqu\u00e9s de Sade \"120 d\u00edas de Sodoma. A estrea da pel\u00edcula tivo lugar o 28 de novembro de 1930. Cinco d\u00edas m\u00e1is tarde, grupos de extrema dereita atacan o cinema no que se proxectaba e, a\u00ednda m\u00e1is grave, as autoridades francesas prohibiron a pel\u00edcula e requisaron t\u00f3dalas copias existentes.\nEn 1930 viaxou a Hollywood, contratado pola Metro Goldwyn Mayer como \u00abobservador\u00bb, co fin de que se familiarizara co sistema de produci\u00f3n estadounidense. Co\u00f1eceu a Charles Chaplin e Sergu\u00e9i Eisenstein. En 1933, financiado polo seu amigo Ram\u00f3n Ac\u00edn, filmou \"Las Hurdes, tierra sin pan\", un documental sobre a comarca estreme\u00f1a. A s\u00faa prohibici\u00f3n sup\u00faxolle un gran desengano, xa que non o agardaba, e menos da Rep\u00fablica.\nO 23 de xu\u00f1o de 1934 casa con Jeanne Rucar, moza francesa \u00e1 que co\u00f1ecera en 1925 cando estudaba anatom\u00eda en Par\u00eds e que fora medalla de bronce de ximnasia art\u00edstica nos Xogos Ol\u00edmpicos de Par\u00eds 1924. Con ela tivo dous fillos, Jean Louis e Rafael. O primeiro naceu en Par\u00eds e o segundo en Nova York. Falaba ben o franc\u00e9s e o ingl\u00e9s (este \u00faltimo idioma estudouno en Francia, mentres traballaba para a Paramount, e perfeccionouno en Estados Unidos).\nRecentemente casado, aceptou un traballo en Madrid para a Warner Brothers, como director de dobraxe. En 1935, con axuda dalg\u00fan di\u00f1eiro familiar, fundou, xunto a Ricardo Urgoiti, a produtora Film\u00f3fono. Film\u00f3fono compet\u00eda coa Cifesa dos irm\u00e1ns Casanova, principal produtora espa\u00f1ola da d\u00e9cada dos 30 (\"Nobleza baturra\", entre outras), e produciu as pel\u00edculas \"Don Quint\u00edn el amargao\", onde debutou no cinema a gran bailaora Carmen Amaya, e \"La hija de Juan Sim\u00f3n\", \"\u00bfQui\u00e9n me quiere a m\u00ed?\" e \"\u00a1Centinela alerta!\". Todas elas foron rendibles e supu\u00f1an a consolidaci\u00f3n da industria cinematogr\u00e1fica espa\u00f1ola dos anos trinta. Por\u00e9n, a guerra civil abortar\u00eda este proxecto.\nA guerra civil. Estados Unidos.\nO golpe de estado franquista sorprendeuno en Madrid. As\u00ed como Dal\u00ed ali\u00f1uose con Franco e simpatizou co bando nacional, Bu\u00f1uel sempre permaneceu fiel \u00e1 democracia da Rep\u00fablica; non obstante, non deixou por iso de axudar a amigos seus do bando franquista cando estiveron en perigo de morte. As\u00ed, logrou que liberasen a Jos\u00e9 Luis S\u00e1enz de Heredia (primo irm\u00e1n de Jos\u00e9 Antonio Primo de Rivera, fundador da Falange), pois traballaran xuntos en Film\u00f3fono. Era co\u00f1ecido que S\u00e1enz de Heredia simpatizaba con Franco e, de feito, m\u00e1is adiante levar\u00eda a cabo un filme sobre un gui\u00f3n do propio Franco (\"Raza\") e a pel\u00edcula propagand\u00edstica \"Franco, ese hombre\".\nEn setembro de 1936 sa\u00edu de Madrid nun tren ateigado cara a Xenebra, v\u00eda Barcelona. En Xenebra entrevistouse con \u00c1lvarez del Vayo, neses momentos ministro de Asuntos Exteriores da II Rep\u00fablica, xa que este o citara. O ministro mandouno a Par\u00eds como home de confianza de Luis Araquist\u00e1in (ent\u00f3n embaixador en Francia) en diferentes misi\u00f3ns, principalmente de intelixencia. Incluso chegar\u00eda a realizar algunha viaxe relampo a Espa\u00f1a.\nColaborou coa II Rep\u00fablica todo o que puido, incluso unha vez en Baiona lanzou panfletos con globos que voaban con vento sur en direcci\u00f3n \u00e1 pen\u00ednsula. O 16 de setembro de 1938 visitou Hollywood por segunda vez. O goberno republicano espa\u00f1ol desde o exilio encargoulle a supervisi\u00f3n (como conselleiro t\u00e9cnico e hist\u00f3rico) de d\u00faas pel\u00edculas acerca da guerra civil espa\u00f1ola. Os seus amigos Charles Noailles e Rafael S\u00e1nchez Ventura axud\u00e1rono nos gastos de viaxe.\nEn 1941, cando comezaba \"Cargo of Innocents\", a asociaci\u00f3n xeral de produtores estadounidenses prohibiu toda pel\u00edcula en contra de Franco, o que significou a fin do proxecto no que estaba implicado Bu\u00f1uel. Sen traballo e con pouco di\u00f1eiro, aceptou a encarga de dirixir a selecci\u00f3n de pel\u00edculas antinazis que lle ofrece o Museo de Arte Moderna (MOMA) de Nova York. Despois de que a s\u00faa muller e os seus fillos se reuniran con el, en 1943 foi despedido do museo a ra\u00edz da publicaci\u00f3n do libro \"A vida secreta de Salvador Dal\u00ed\", onde o pintor tachaba a Bu\u00f1uel de ateo e home de esquerdas. Un xornalista do \"Motion Pictures Herald\" atacou a Bu\u00f1uel nun artigo onde advert\u00eda acerca do perigoso que resultaba a presenza deste espa\u00f1ol nun museo tan prestixioso. Bu\u00f1uel reuniuse con Dal\u00ed en Nova York para pedirlle explicaci\u00f3ns e esa entrevista significou a ruptura das s\u00faas relaci\u00f3ns.\nVolveu a Hollywood e p\u00faxose a traballar para a Warner Brothers como xefe de dobraxe de versi\u00f3ns espa\u00f1olas para Am\u00e9rica Latina. Acabada a colaboraci\u00f3n coa Warner en 1946, quedou nos \u00c1nxeles en busca dun traballo relacionado co cinema e na espera de que lle concederan a nacionalidade estadounidense que solicitara.\nEtapa mexicana.\nCando Luis Bu\u00f1uel a\u00ednda estaba vivindo do cartos que aforrara o ano anterior, a casualidade quixo que nunha cea na casa do cineasta franc\u00e9s Ren\u00e9 Clair se encontrara con Denise Tual, a vi\u00fava do actor ruso Pierre Batcheff, o protagonista de \"Un can andaluz\" (de nome real Pi\u00f3tr Bachev, que se suicidara en 1932). A muller, que volvera casar co produtor franc\u00e9s Ronald Tual, ofreceulle traballar no novo proxecto que ti\u00f1a intenci\u00f3n de realizar: a produci\u00f3n en Francia dunha versi\u00f3n de \"La casa de Bernarda Alba\", para o cal quer\u00eda comprarlle a Federico Garc\u00eda Lorca os dereitos da pel\u00edcula. A direcci\u00f3n ser\u00edalle encargada a Bu\u00f1uel.\nDenise, que chegara aos \u00c1nxeles co interese de co\u00f1ecer mellor a industria estadounidense do cinema, ti\u00f1a intenci\u00f3n de realizar a nova pel\u00edcula entre Par\u00eds e M\u00e9xico; para isto aproveitou o cami\u00f1o de regreso a Par\u00eds para facer escala en M\u00e9xico e concretar alg\u00fans asuntos co produtor franc\u00e9s de orixe rusa exiliado en M\u00e9xico Oscar Dacingers. Unha vez al\u00ed souberon que Garc\u00eda Lorca vendera os dereitos a outra produtora que poxara m\u00e1is alto.\nTruncado o proxecto, Luis Bu\u00f1uel tivo a sorte de que Dacingers lle ofrecera outro traballo: producir unha pel\u00edcula comercial co co\u00f1ecido cantante mexicano Jorge Negrete e a primeira figura arxentina Libertad Lamarque. Bu\u00f1uel aceptou e, unha vez arranxados t\u00f3dolos papeis de residencia e instalado coa s\u00faa esposa e os seus fillos, ingresou na industria mexicana do cinema. A primeira pel\u00edcula da s\u00faa etapa mexicana, \"Gran casino\", en palabras de Agust\u00edn S\u00e1nchez Vidal \"constituye un rotundo fracaso, y le costar\u00e1 tres a\u00f1os de inactividad\", o que obrigou a Bu\u00f1uel a manterse co di\u00f1eiro que lle enviaba a s\u00faa nai t\u00f3dolos meses.\nEn 1949, a piques de abandonar o cine, fortuitamente Dacingers pediulle que se fixera cargo da direcci\u00f3n de \"El gran calavera\", xa que Fernando Soler non pod\u00eda ser \u00e1 vez director e protagonista. O \u00e9xito desta pel\u00edcula e a concesi\u00f3n da nacionalidade mexicana animaron a Bu\u00f1uel a idear un novo proxecto m\u00e1is na li\u00f1a do que el quer\u00eda: prop\u00faxose a Dacingers unha pel\u00edcula baseada no argumento \"\u00a1Mi huerfanito, jefe!\", aventuras dun mozo vendedor de loter\u00eda. A esta boa oferta seguiu unha mellor resposta: \u00bfPor que non realizaba unha historia sobre os nenos pobres mexicanos? As\u00ed, en 1950 Luis Bu\u00f1uel realizou \"Los olvidados\", pel\u00edcula con fortes v\u00ednculos con \"Las Hurdes, tierra sin pan\", que non gustou \u00f3s mexicanos ultranacionalistas (Jorge Negrete o primeiro), xa que retrataba a realidade de pobreza e miseria suburbana que a cultura dominante non quer\u00eda reco\u00f1ecer. Pero o premio \u00f3 mellor director que lle outorgou o Festival de Cannes de 1951 supuxo o seu reco\u00f1ecemento internacional e a s\u00faa rehabilitaci\u00f3n por parte da sociedade mexicana.\nEn 1952 filmou \"Robinson Crusoe\", primeira pel\u00edcula que se roda en Eastmancolor. Esta e \"The Young One\" (1960) son as s\u00faas d\u00faas pel\u00edculas rodadas en ingl\u00e9s e producidas en Estados Unidos.\nLuis Bu\u00f1uel, sempre comprometido coas s\u00faas ideas, asinou un manifesto en contra da bomba at\u00f3mica estadounidense. Por iso e tam\u00e9n a consecuencia de apoiar a revista antifascista \"Espa\u00f1a Libre\", que tam\u00e9n se posicionaba en contra dos Estados Unidos (a\u00ednda que Bu\u00f1uel dixera que os Estados Unidos era a terra m\u00e1is fermosa que co\u00f1ecera) foi inclu\u00eddo na famosa lista negra estadounidense ata 1975. Cada vez que pasaba polos Estados Unidos eran interrogados el a s\u00faa familia. Cando algu\u00e9n lle preguntaba se era comunista sempre contestaba o mesmo: que era un espa\u00f1ol republicano.\nEn 1960 volta a Espa\u00f1a para dirixir \"Viridiana\". Por precauci\u00f3n, a s\u00faa irm\u00e1 agard\u00e1bao en Portbou, por se fora necesario abortar a viaxe. En 1961 a pel\u00edcula, coproduci\u00f3n hispano-mexicana rodada en Espa\u00f1a con gui\u00f3n de Julio Alejandro, obtivo a Palma de Ouro do Festival de Cannes. O xornal vaticano \"L'Osservatore Romano\" condenou a fita, \u00e1 que tachaba de blasfema e sacr\u00edlega. Inmediatamente despois a censura espa\u00f1ola da \u00e9poca prohibiu a pel\u00edcula.\nOutras destacadas produci\u00f3ns da s\u00faa etapa mexicana foron \"Susana\" (1951), \"\u00c9l\" (1953), \"Ensayo de un crimen\", \"Nazar\u00edn\" (1958), que obtivo a Palma de Ouro do Festival de Cannes de 1959, e \"El \u00e1ngel exterminador\" (1962), que constit\u00fae unha das s\u00faas pel\u00edculas m\u00e1is importantes e persoais.\nEtapa francesa.\nXa na s\u00faa etapa mexicana Bu\u00f1uel rodara varias pel\u00edculas de produci\u00f3n francesa. As eloxiosas cr\u00edticas europeas de \"Ensayo de un crimen\", nunha \u00e9poca caracterizada en Francia polo desencolvemento da Nouvelle vague, \u00e1brenlle as portas da cinematograf\u00eda gala. As\u00ed, viaxa a este pa\u00eds en 1955 para rodar \"Cela s'apelle l'aurore\", o que lle d\u00e1 a oportunidade de visitar \u00e1 s\u00faa nai en Pau.\nEn abril de 1956 filmou \"A morte nese xard\u00edn\", base\u00e1ndose nun gui\u00f3n de Luis Alcoriza e Raymond Queneau, que adaptaba a novela hom\u00f3nima de Lacour.\nTras varios proxectos abandonados da novela de Pierre Lou\u00ffs \"La femme et le pantin\" (\"A muller e o pelele\"), que frutificar\u00eda na s\u00faa \u00faltima obra, \"Cet obscur objet du d\u00e9sir\"), dirixiu en 1959 \"La fi\u00e9vre monte \u00e0 El Pao\", titulada en castel\u00e1n \"Los ambiciosos\", na li\u00f1a do cinema de compromiso pol\u00edtico e social, que amosar\u00eda tam\u00e9n \"Le Journal d'une Femme de Chambre\", (1963), adaptaci\u00f3n da novela de Octave Mirbeau.\nEn 1966 estr\u00e9ase \"Belle de jour\", que obtivo en 1967 o Le\u00f3n de Ouro na Mostra de Venecia. Esta pel\u00edcula obt\u00e9n en Francia un extraordinario \u00e9xito de p\u00fablico. A partir desta obra, as s\u00faas estreas vanse converter en acontecementos culturais e o produtor Serge Silberman aseguroulle a completa liberdade e os recursos suficientes para a produci\u00f3n dos seus filmes que caracterizar\u00eda a etapa final da s\u00faa obra.\nEn 1970, volveu rodar en Espa\u00f1a: \"Tristana\", esta vez en r\u00e9xime de coproduci\u00f3n e protagonizada por Catherine Deneuve, que xa protagonizara \"Belle de jour\".\nEn 1972 recib\u00eda o Oscar \u00e1 mellor pel\u00edcula estranxeira por \"O discreto engado da burgues\u00eda\", co que foi o primeiro director espa\u00f1ol en conseguilo. Esta pel\u00edcula, xunto coa rodada en 1968, \"A v\u00eda l\u00e1ctea\" (\"La Voie Lact\u00e9e\") e \"A pantasma da liberdade\" (1974), conforman unha especie de trilox\u00eda que ataca os alicerces do cinema de narrativa convencional e atacaba o concepto causa-consecuencia avogando pola exposici\u00f3n do azar como motor da conduta e do mundo.\nEn 1977 pon o colof\u00f3n \u00e1 s\u00faa obra con \"Cet obscur objet du d\u00e9sir\", que recibiu o premio especial do Festival de Cine de San Sebasti\u00e1n, e revisa temas tratados anteriormente en \"Viridana\" ou \"Tristana\".\nOs seus pensamentos.\n\u00d3s catorce anos empezaron as s\u00faas d\u00fabidas sobre a relixi\u00f3n, principalmente acerca da resurrecci\u00f3n da carne, o xu\u00edzo final, o inferno e o dia\u00f1o. Segundo el mesmo dixo, era \"cat\u00f3lico e ateo, grazas a Deus\". Amante do tabaco, do alcol (para el, un bar era un lugar de meditaci\u00f3n e recollemento) e dos bordeis (se ben dic\u00eda que unha vez casado xamais foi infiel), quixo liberarse das normas e principios da sociedade que en herdanza lle deixara todo un sistema de prohibici\u00f3ns e represi\u00f3ns. Gust\u00e1balle a puntualidade, o ben vestir, deitarse cedo e madrugar e chegou a ter unha gran colecci\u00f3n de armas. A s\u00faa primeira pistola t\u00edvoa \u00e1s agachadas con catorce anos, a\u00ednda que bastante antes xa xogaba coa do seu pai.\nDurante toda a s\u00faa vida, Bu\u00f1uel foi un rebelde, ata o \u00faltimo momento estivo loitando contra si mesmo. O seu interior dit\u00e1balle unhas normas sobre a morte, a fe, o sexo... que a s\u00faa conciencia non pod\u00eda aceptar. Esta dualidade marcouno desde a s\u00faa m\u00e1is tenra infancia. Bu\u00f1uel rompeu barreiras loitando a favor da liberdade.\nXa con poucos anos co\u00f1eceu a morte de preto, cando un campesi\u00f1o da s\u00faa vila foi asasinado por outro dunha navallada. El conseguiu coarse na autopsia. Previamente, vira como as aves rapaces devoraban un burro morto e, as\u00ed, cando tivo a ocasi\u00f3n, comprou un burro morto para poder ver repetida a escena: era como se gozase vendo como os voitres lle arrincaban os ollos e com\u00edan o burro, esgazando as s\u00faas carnes.\nGust\u00e1balle reflectir a visi\u00f3n pesimista e cruel da vida. As\u00ed o fixo en \"Las Hurdes, tierra sin pan\", en \"Los olvidados\"... Por\u00e9n, el era pac\u00edfico e sempre estivo obsesionado coa s\u00faa propia morte. A s\u00faa irm\u00e1 Conchita adoitaba recordar que de pequena acompa\u00f1ara \u00f3 seu irm\u00e1n a visitar camposantos e este tend\u00edase nas mesas das autopsias. A Luis gust\u00e1balle asistir \u00f3s enterros da s\u00faa vila, as\u00ed o enterro que ten lugar en \"Abismos de pasi\u00f3n\" era un reflexo dos recordos da s\u00faa mocidade, segundo confesou el mesmo.\nA visi\u00f3n de Bu\u00f1uel chocaba coa realidade. Ti\u00f1a moi presente a posibilidade da destruci\u00f3n da Terra, pensaba nas guerras, a bomba at\u00f3mica. Afirmaba que nin a liberdade nin a xustiza exist\u00edan. \"A pantasma da liberdade\" reflicte o seu pensamento. Era tenro, piadoso, de vida ordenada. Tivo unha vida desafogada e unha infancia feliz, pero a s\u00faa conciencia lev\u00e1bao a pensar no que el chamaba a \"Idade Media\" (os comezos do s\u00e9culo XX e as s\u00faas miserias), \u00e9 dicir, as inxustizas, que reflectiu en \"Abismos de pasi\u00f3n\", \"Nazar\u00edn\", \"\u00c9l\", \"A morte nese xard\u00edn\", \"The Young One\"...\nViviu os anos de represi\u00f3n sexual, quixo realizar unha pel\u00edcula pornogr\u00e1fica, pero desistiu. Asistiu a orx\u00edas e bordeis, pero non consumou, sempre lle foi fiel \u00e1 muller. O tema do sexo foi tratado en moitas pel\u00edculas s\u00faas: \"The Young One\", \"Cet obscur objet du d\u00e9sir\"... pero en casa foi un puritano, que non permit\u00eda dicir palabr\u00f3ns. Foi profundamente celoso, non permit\u00eda nin unha mirada cara a s\u00faa muller. Nunca lle gustou a orde establecida. Xa de pequeno foi rebelde, resistiuse a levar o uniforme \u00f3 colexio, pero \u00e1 vez, e como se dixo, levou unha vida moi ordenada. Non lle gustaba a relixi\u00f3n nin o ex\u00e9rcito, pero sempre falou ben da s\u00faa estancia cos Xesu\u00edtas e do servizo militar.\nEra, en certo modo, un anarquista, pero na s\u00faa casa respir\u00e1base disciplina, non permit\u00edndo \u00e1s mulleres asistir \u00e1s reuni\u00f3ns de homes. O libro de memorias de Jeanne Rucar ch\u00e1mase \"Memorias dunha muller sen piano\" porque Bu\u00f1uel, sen preguntar a ningu\u00e9n, regalou o piano da s\u00faa muller a un amigo que lle trouxera tres botellas de vi\u00f1o.\nNon foi nacionalista, pero a\u00f1oraba Espa\u00f1a e a terra da s\u00faa infancia; nacionalizouse mexicano por pragmatismo, pois xa estivera a punto de nacionalizarse estadounidense uns anos antes. Non lle gustaba viaxar, pero gozaba \u00f3 visitar os sitios que lle tra\u00edan bos recordos. Non desexaba ir por Hispanoam\u00e9rica e quedou a vivir en M\u00e9xico. Unha se\u00f1ora mexicana que fora veci\u00f1a s\u00faa na Colonia del Valle da cidade de M\u00e9xico comentou que Bu\u00f1uel nunca esqueceu as s\u00faas ra\u00edces: en Semana Santa v\u00edao s\u00f3 polo xard\u00edn da s\u00faa casa facendo redobres cun tambor e dando voltas e voltas.\nLuis Bu\u00f1uel vi\u00f1a dunha familia burguesa e moi relixiosa, estudou e viviu a disciplina da relixi\u00f3n, pero poder\u00edase argumentar que parte do seu traballo ten como meta, entre outros obxectivos, cambiar a sociedade na que vivimos, que se basea na relixi\u00f3n, a familia e a orde establecida, e que imp\u00f3n unha moral e un comportamento social da que nin sequera a burgues\u00eda que sustenta o poder \u00e9 libre. Quixo que t\u00f3dalas s\u00faas obras fosen queimadas e as\u00ed ter descanso e dignidade desde o nada.\nSe sempre lle obsesionara a morte, nos \u00faltimos cinco anos de vida, xordo, con pouca vista, con algunha operaci\u00f3n que outra, deixou de ver cinema, televisi\u00f3n e apenas coll\u00eda un libro, coa excepci\u00f3n de \"A vellez\" de Simone de Beauvoir, que l\u00eda e rel\u00eda. Pensaba na s\u00faa morte e na fin do mundo, bromeaba cos demais acerca da s\u00faa senectude. Coa axuda do seu amigo Jean-Claude Carri\u00e8re, que durante m\u00e1is de 18 anos recompilou material de entrevistas e conversas nos descansos das filmaci\u00f3ns, escribiu \"Mon dernier soupir\" ('O meu \u00faltimo suspiro'). Xa o t\u00edtulo reflicte a obsesi\u00f3n que ti\u00f1a nos \u00faltimos momentos da s\u00faa vida; non quer\u00eda darlles importancia, pero pensaba neles. Como era ateo, pensaba en reunir o d\u00eda da s\u00faa morte a t\u00f3dolos seus amigos ateos e confesarse. Para el, ser bromista era unha forma de demostrar que estaba en contra da orde.\nLuis Bu\u00f1uel faleceu o 29 de xullo de 1983 de madrugada, a causa dunha insuficiencia card\u00edaca, hep\u00e1tica e renal. As s\u00faas \u00faltimas palabras foron para a s\u00faa muller Jeanne: \"Ahora s\u00ed que muero\". Mant\u00edvose fiel \u00e1 s\u00faa ideolox\u00eda ata o final, non houbo ningunha cerimonia e actualmente desco\u00f1\u00e9cese onde repousan as s\u00faas cinzas.\nFilmograf\u00eda.\nComo director.\nEntre 1929 e 1977 dirixiu un total de 32 pel\u00edculas. Ademais, en 1930 rodou \"Menjant garotes\" (\"Comendo ourizos\"), unha pel\u00edcula muda de unicamente catro minutos, coa familia Dal\u00ed como protagonista.\nObra literaria.\nLuis Bu\u00f1uel realizara varias intentonas en diversos campos antes de dedicarse \u00f3 mundo do cine. Durante a s\u00faa estancia na Residencia de Estudiantes de Madrid escribiu alg\u00fans contos e historias breves que logo se recompilaron baixo o t\u00edtulo de \"Escritos de Luis Bu\u00f1uel\"."}
{"id": "61236", "revid": "98629", "url": "https://gl.wikipedia.org/wiki?curid=61236", "title": "\u00d3scar \u00f3 mellor actor secundario", "text": "O Oscar \u00f3 mellor actor de secundario \u00e9 unha as categor\u00edas dos Premios Oscar que cada ano entrega a Academia das Artes e das Ciencias Cinematogr\u00e1ficas nos \u00c1nxeles. Entr\u00e9gase para premiar actores con interpretaci\u00f3ns destacadas en papeis non protagonistas na industria do cinema. O premio adoita ser entregado pola ga\u00f1adora do \u00d3scar \u00e1 mellor actriz secundaria da edici\u00f3n anterior.\nNa cerimonia da 9\u00aa edici\u00f3n dos \u00d3scar que tivo lugar en 1937, Walter Brennan foi o primeiro ga\u00f1ador polo seu papel en \"Come and Get It\". Inicialmente, os ga\u00f1adores nas categor\u00edas de interpretaci\u00f3n secundaria recib\u00edan placas no canto de estatuas. A partir da 16\u00aa edici\u00f3n, celebrada en 1944, os ga\u00f1adores reciben estatuas de tama\u00f1o normal.\nDous actores foron nomeados postumamente, Ralph Richardson e o ga\u00f1ador Heath Ledger.\nGalardoados por ano.\nEn letra grosa os que obtiveron o premio en m\u00e1is dunha ocasi\u00f3n."}
{"id": "61237", "revid": "5863", "url": "https://gl.wikipedia.org/wiki?curid=61237", "title": "Ant\u00f3n Losada Trabada", "text": "Ant\u00f3n Losada Trabada, nado en Xove en 1966, \u00e9 un escritor e pol\u00edtico galego, que estivo vinculado ao BNG.\nTraxectoria profesional.\nDoutor en Dereito pola Universidade de Santiago de Compostela, cunha tese sobre o impacto da pol\u00edtica de pesca na consolidaci\u00f3n institucional da autonom\u00eda, \u00e9 profesor titular de Ciencia Pol\u00edtica no departamento de Sociolox\u00eda e Ciencia Pol\u00edtica desa universidade dende 1998. Ten un m\u00e1ster en xesti\u00f3n p\u00fablica pola Universidade Aut\u00f3noma de Barcelona.\nA s\u00faa posici\u00f3n de relevancia ga\u00f1ouna sobre todo grazas ao seu labor no \u00e1mbito dos medios de comunicaci\u00f3n, participando en diversos parladoiros radiof\u00f3nicos da Cadena SER e escribindo artigos no xornal electr\u00f3nico \"Xornal.com\", en \"La Opini\u00f3n\" e \"El Peri\u00f3dico de Catalunya\". O seu maior cargo de responsabilidade t\u00edvoo a mediados dos anos noventa, cando ocupou a direcci\u00f3n de Radiovoz en Madrid. Tam\u00e9n colaborou en diversos programas de radio e televisi\u00f3n, entre os que destacan os programas humor\u00edsticos \"Unha de romanos\" e \"A familia Mudanza\" na TVG, a serie \"Compostel\u00e1ns\" dirixida por Xos\u00e9 Manuel Pereiro, e foi o presentador do programa \"Bule Bule\", dirixido por Ant\u00f3n Reixa.\nTam\u00e9n compuxo letras para temas de Siniestro Total e Os Resentidos, as\u00ed como unha peza de teatro, \"Qu\u00e9 \u00e9 das dependentas dos grandes almac\u00e9ns \u00f3 faceren os cincuenta?\", para a compa\u00f1\u00eda P\u00edfano.\nCarreira pol\u00edtica.\nO seu contacto coa pol\u00edtica iniciouse na Universidade de Santiago de Compostela, onde foi membro dos CAF. Nos primeiros anos noventa foi asesor puntual do conselleiro de Pesca, o popular Henrique L\u00f3pez Veiga. Na primeira d\u00e9cada do s\u00e9culo XXI retomou o nacionalismo e a partir do ascenso de Anxo Quintana como voceiro nacional do BNG, f\u00edxose militante e comezou a traballar ao seu lado en labores de asesor\u00eda e comunicaci\u00f3n pol\u00edtica.\nEn 2005 foi nomeado secretario xeral de Vicepresidencia e de Relaci\u00f3ns Institucionais, coloc\u00e1ndose como a man dereita de Anxo Quintana dentro do organigrama da Xunta de Galicia. Nese posto as s\u00faas tensi\u00f3ns cos medios de comunicaci\u00f3n foron frecuentes, e viuse implicado en diversas pol\u00e9micas. O 6 de setembro de 2007 cesou, e as raz\u00f3ns alegadas foron motivos persoais. Por\u00e9n, diversos medios alegaron que fora unha destituci\u00f3n, e relacion\u00e1rona co tratamento de informaci\u00f3n pol\u00edtica na TVG."}
{"id": "61238", "revid": "56817", "url": "https://gl.wikipedia.org/wiki?curid=61238", "title": "Ant\u00f3n Losada", "text": "O nome de Ant\u00f3n Losada pode referirse a:"}
{"id": "61240", "revid": "85894", "url": "https://gl.wikipedia.org/wiki?curid=61240", "title": "Calanda", "text": "Calanda \u00e9 un concello da provincia de Teruel (Arag\u00f3n, Espa\u00f1a). Est\u00e1 situado na bisbarra do Bajo Arag\u00f3n.\nHistoria e caracter\u00edsticas.\nA s\u00faa Semana Santa \u00e9 de interese tur\u00edstico por pertencer \u00e1 Ruta del tambor y el bombo. \u00c9 co\u00f1ecida internacionalmente pola \"Rompida da hora\" \u00e1s 12 da ma\u00f1\u00e1 do Venres Santo. Os \"putuntunes\" (soldados vestidos de romanos) permanecen ata as 2 da tarde do S\u00e1bado Santo tocando os seus tambores en sinal de dor.\nPola zona pasaron os romanos e os \u00e1rabes. A orixe da afecci\u00f3n a tocar tambores e bombos v\u00e9n da \u00e9poca das loitas cos \u00e1rabes (s\u00e9culo XII), xa que serviron para avisar dos ataques destes. Posteriormente utilizouse como instrumento de celebraci\u00f3ns.\nOs edificios relixiosos existentes son a Igrexa Parroquial da Nosa Se\u00f1ora da Esperanza (s\u00e9culo XVIII), de estilo barroco; a Igrexa Parroquial da Virxe do Pilar (s\u00e9culo XVIII); a Ermida de Santa B\u00e1rbara (s\u00e9culo XV) e a Ermida do Humilladeiro (s\u00e9culo XVIII). No alto dun outeiro \u00e1s aforas da poboaci\u00f3n p\u00f3dese ver o Calvario.\nA vila est\u00e1 regada polos r\u00edos Guadalope e Guadalopillo.\nProduci\u00f3n de pexego con denominaci\u00f3n de orixe, aceite con denominaci\u00f3n de orixe, am\u00e9ndoa e cereal, as\u00ed como refractarios e outras industrias e servizos.\nCalanda \u00e9 mundialmente co\u00f1ecida pola s\u00faa Semana Santa e polo seu m\u00e1is ilustre veci\u00f1o, Luis Bu\u00f1uel (a quen no seu momento botaron da vila por roxo), director de cine espa\u00f1ol, considerado o pai do surrealismo. Outras personaxes menos co\u00f1ecidas, pero con igual importancia son: Gaspar Sanz, compositor barroco de guitarra espa\u00f1ola, que traballou para a Corte, e \u00e9 co\u00f1ecido pola s\u00faa \"Instrucci\u00f3n de m\u00fasica sobre la guitarra espa\u00f1ola\"; Miguel Pellicer, calandino famoso polo seu milagre, xa que pola importancia deste foi co\u00f1ecida mundialmente a Virxe do Pilar, patroa da Hispanidade; o Cardeal Cascajares, cardeal nomeado polo Papa e o bispo de Calahorra A Rioxa; mos\u00e9n Vicente Allanegui, o impulsor da Semana Santa calandina; o pai Manuel Mind\u00e1n, falecido recentemente, gran fil\u00f3sofo e catedr\u00e1tico; Miguel Sancho Izquierdo, catedr\u00e1tico de Dereito e ex-reitor da Universidade de Zaragoza."}
{"id": "61241", "revid": "2074", "url": "https://gl.wikipedia.org/wiki?curid=61241", "title": "Jos\u00e9 Couso Permu\u00ed", "text": ""}
{"id": "61242", "revid": "2074", "url": "https://gl.wikipedia.org/wiki?curid=61242", "title": "Xos\u00e9 Couso", "text": ""}
{"id": "61243", "revid": "98629", "url": "https://gl.wikipedia.org/wiki?curid=61243", "title": "George Clooney", "text": "George Timothy Clooney, nado o 6 de maio de 1961, \u00e9 un actor de cine e televisi\u00f3n estadounidense ga\u00f1ador dos premios Oscar e Globo de Ouro.\nTraxectoria.\nA George Clooney o vencello co mundo do espect\u00e1culo v\u00e9nlle de familia. O seu pai, Nick Clooney, era un presentador de televisi\u00f3n moi popular en Cincinnati. De neno George acud\u00eda con frecuencia \u00f3s estudios para velo traballar e mesmo aparecer ante as c\u00e1maras. A s\u00faa nai, Nina Warren, dedic\u00e1base \u00e1 pol\u00edtica e tam\u00e9n ten unha irm\u00e1 m\u00e1is vella chamada Ada (1958).\nAdemais do seu pai, conta con varios artistas na s\u00faa familia, como \u00e9 o caso do seu t\u00edo Jos\u00e9 Ferrer (ga\u00f1ador dun Oscar \u00f3 mellor actor en 1950 polo filme \"Cyrano de Bergerac\"), os seus curm\u00e1ns Miguel e Gabe Ferrer e a s\u00faa t\u00eda Rosemary Clooney, actriz e cantante.\nFoi descuberto para o gran p\u00fablico pola serie ER (Urxencias), o papel que o lanzou \u00e1 fama, a\u00ednda que levaba case unha d\u00e9cada traballando en series de televisi\u00f3n. Non tardou en cativar a p\u00fablico e cr\u00edtica con filmes como \"O Brother, Where Art Thou?\" ou Three Kings.\nA\u00ednda que a s\u00faa primeira gran paix\u00f3n non foi a interpretaci\u00f3n, sen\u00f3n o b\u00e9isbol, non puido ver cumprido o seu so\u00f1o de ser xogador profesional.\nDescubriu o cine grazas a un curm\u00e1n seu, fillo do actor Jose Ferrer, quen o animou a intervir nun filme cun breve papel. A pel\u00edcula nunca se estreou, pero Clooney considerou daquela seriamente a posibilidade de dedicarse \u00e1 interpretaci\u00f3n. Decidiu trasladarse aos \u00c1nxeles, onde durante anos estivo traballando como actor secundario en infinidade de series de televisi\u00f3n. Chegou a ser o actor desco\u00f1ecido mellor pagado de Hollywood.\nTodo cambiou a mediados dos 90, cando participou en ER. A serie tivo enorme \u00e9xito e converteu a George Clooney nunha aut\u00e9ntica estrela. A partir de ent\u00f3n empezaron a choverlle ofertas para o cine. A s\u00faa primeira gran produci\u00f3n foi From Dusk Till Dawn, un filme vamp\u00edrico de suspense dirixido por Robert Rodr\u00edguez e Quentin Tarantino.\nTraballo tras traballo, George Clooney foise consolidando coma unha das grandes estrelas de Hollywood tanto polo seu atractivo como polo seu talento. Na s\u00faa filmograf\u00eda destacan t\u00edtulos como a comedia rom\u00e1ntica One Fine Day, xunto a Michelle Pfeiffer; \"Batman e Robin\", onde interpretaba \u00f3 home morcego; Out of Sight, un intelixente filme de suspense de Steven Soderbergh; ou o drama b\u00e9lico Tres reis, polo que cultivou moi boas cr\u00edticas.\nNos \u00faltimos tempos puidemos velo en \"Ocean's Eleven\", \"A tormenta perfecta\" e \"O Brother, Where Art Thou?\", a comedia dos irm\u00e1ns Coen coa que Clooney levou un Globo de Ouro. Anos m\u00e1is tarde repetiu con estes directores noutra comedia, \"Intolerable Cruelty\", que protagonizou xunto a Catherine Zeta-Jones.\nAdemais, asociouse a Steven Soderbergh como produtor: ambos son responsables de \"Welcome to Collinwood\", unha comedia negra na que George ten un pequeno papel como actor; o filme de suspense \"Insomnia\", con Al Pacino e Robin Williams, e \"Solaris\", protagonizada por Clooney e dirixida por Soderbergh. Tam\u00e9n debutou como director con Confessions of a Dangerous Mind, na que tam\u00e9n act\u00faa.\nTralo seu debut como director, repetiu recentemente a experiencia con Good Night, and Good Luck, onde interpretou ademais un papel secundario. Grazas a este impecable traballo foi nomeado \u00f3 Oscar 2005 como mellor director. E a\u00ednda que finalmente, foi Ang Le quen levou ese Oscar, Clooney recolleu a s\u00faa primeira figura como actor secundario pola s\u00faa interpretaci\u00f3n en Syriana.\nEste mesmo ano estreou \"O bo alem\u00e1n\", xunto a Cate Blanchett. Presentou ademais a terceira parte da saga Ocean's, Ocean's Thirteen, no pasado Festival de Cannes. Est\u00edmase que este ano estree Michael Clayton, que protagoniza; e ten outra pel\u00edcula en posproduci\u00f3n.\nEn televisi\u00f3n, \u00e1 marxe de ER, destacan as s\u00faas aparici\u00f3ns en series c\u00f3micas de televisi\u00f3n, como \"Roseanne\" e \"Friends\".\nNo relativo \u00e1 s\u00faa vida persoal, casou en 1989 con Taila Balsam, da que se dicorciou en 1992. A s\u00faa actual parella \u00e9 a actriz chilena Leonor Varela."}
{"id": "61248", "revid": "92340", "url": "https://gl.wikipedia.org/wiki?curid=61248", "title": "Richard J. Roberts", "text": "Richard J. Roberts, nado en Derby en 1943, \u00e9 un qu\u00edmico ingl\u00e9s.\nTraxectoria.\nEstudou inicialmente Qu\u00edmica, posteriormente trasl\u00e1dase a Estados Unidos, onde desenvolve actividade docente en Harvard e no Cold Spring Harbor Laboratory de Nova York. Desde 1992 dirixe os traballos de investigaci\u00f3n do Biolabs Institute, de Beverly (Massachusetts).\nObtivo o Premio Nobel de Fisiolox\u00eda ou Medicamento en 1993, compartido con Phillip A. Sharp, polo seu traballo sobre os intr\u00f3ns, fragmentos de \u00e1cido desoxirribonucleico que non ten nada que ver coa informaci\u00f3n xen\u00e9tica. Puideron describir que a informaci\u00f3n depositada nun xene non estaba disposta de forma continua, sen\u00f3n que se atopaba fraccionada.\nOs primeiros experimentos realiz\u00e1ronos sobre material xen\u00e9tico de virus, particularmente de adenovirus. Ambos os dous chegaron \u00e1 conclusi\u00f3n de que o ARN tivo que preceder na evoluci\u00f3n ao ADN."}
{"id": "61250", "revid": "23204", "url": "https://gl.wikipedia.org/wiki?curid=61250", "title": "Territorio dependente", "text": "Os territorios dependentes son territorios que por diversas raz\u00f3ns non gozan dos privilexios de total independencia ou soberan\u00eda e, polo tanto, son gobernados por outros estados, chamados tam\u00e9n metr\u00f3poles. Moitos deles poden ser considerados como colonias.\nOs territorios dependentes contan cun sistema administrativo diferente ao da metr\u00f3pole ou as unidades que conforman a metr\u00f3pole (por exemplo, provincias e departamentos). Polo xeral gozan de menores dereitos administrativos e pol\u00edticos que unha subunidade nacional (autonom\u00eda ou goberno local). Este tipo de administraci\u00f3n var\u00eda segundo o nivel de dependencia do territorio. As\u00ed existen territorios completamente deshabitados.\nA maior\u00eda destes estados dependentes corresponden a illas de baixa poboaci\u00f3n que non poden soster un goberno aut\u00f3nomo."}
{"id": "61251", "revid": "1822", "url": "https://gl.wikipedia.org/wiki?curid=61251", "title": "Museo", "text": "Un museo (do lat\u00edn \"mus\u0113um\" e este \u00e1 s\u00faa vez do grego \"\u03bc\u03bf\u03c5\u03c3\u03b5\u03bf\u03bd\" = musei\u00f3n 'museo', lugar das musas) \u00e9 unha instituci\u00f3n p\u00fablica ou privada, permanente, sen fins de lucro, ao servizo da sociedade e o seu desenvolvemento, e aberta ao p\u00fablico, que adquire, conserva, investiga, comunica e exhibe, con prop\u00f3sitos de estudo, educaci\u00f3n ou deleite colecci\u00f3ns de arte, cient\u00edficas etc., sempre cun valor cultural, segundo o \"International Council of Museums (ICOM)\". Este tipo de colecci\u00f3ns, case sempre valiosas, existiu desde a Antig\u00fcidade. Nos templos gard\u00e1banse obxectos de culto ou ofrendas que de cando en vez se exhib\u00edan ao p\u00fablico para que puidese contemplalos e admiralos. O mesmo ocorr\u00eda cos obxectos valiosos e obras de arte que coleccionaban algunhas persoas da aristocracia en Grecia e en Roma; t\u00ed\u00f1anos expostos nas s\u00faas casas, nos seus xard\u00edns e ensin\u00e1banos con grande orgullo aos amigos e visitantes.\nEn 1977, a ONU declarou o 18 de maio como D\u00eda Internacional dos Museos (cel\u00e9brase nesa data ou \u00f3 redor desa data) .\nHistoria.\nNa s\u00faa orixe, un museo era un templo de musas, un lugar sacro que elas frecuentaban, e non hai que esquecer que, na s\u00faa orixe, as musas eran as deusas da memoria. M\u00e1is tarde, na \u00e9poca da dinast\u00eda tolemaica, Tolomeo Filadelfo mandou constru\u00edr en Alexandr\u00eda un edificio ao que chamou Museo (outras fontes aseguran que o seu fundador foi Tolomeo I S\u00f3ter, pai do anterior). Estaba dedicado ao desenvolvemento de todas as ciencias e serv\u00eda ademais para os faladoiros dos literatos e sabios que viv\u00edan al\u00ed, baixo o patrocinio do Estado. Naquel museo foise formando aos poucos unha importante biblioteca.\nOs escritores latinos sinalan a existencia dun significado adicional de \"museo\". Todo parece indicar que as\u00ed chamaban na antig\u00fcidade romana a unhas grutas cunhas caracter\u00edsticas especiais, e que, situadas dentro das vilas, os seus propietarios utiliz\u00e1banas para retirarse a meditar.\n\u00c9 no Renacemento cando se d\u00e1 o nome de \"museo\" tal e como o entendemos hoxe aos edificios expresamente dedicados a tales exposici\u00f3ns. Por outra banda est\u00e1n as galer\u00edas de arte, onde se mostran pinturas e esculturas. O seu nome deriva das galer\u00edas (dos palacios e castelos), que eran os espazosos vest\u00edbulos de forma alargada, con moitas fiestras ou abertos e sostidos por columnas ou alicerces, destinados aos momentos de descanso e \u00e1 exhibici\u00f3n de obxectos de adorno, moitas veces obras de arte.\nA fins do s\u00e9culo XIX o Museo de Historia Natural de Londres exhib\u00eda os seus obxectos ordenados cientificamente, grazas \u00e1s clasificaci\u00f3ns de Linneo.\nUn museo na actualidade \u00e9 un establecemento complexo que require m\u00faltiples coidados. Adoita estar dotado dun amplo persoal de traballadores das m\u00e1is diversas profesi\u00f3ns. Xeralmente contan cun director e un ou varios restauradores, conservadores, analistas, administradores, conserxes, persoal de seguridade, entre outros. Os expertos afirman que o verdadeiro obxectivo dos museos debe ser a divulgaci\u00f3n da cultura, a investigaci\u00f3n, as publicaci\u00f3ns respecto diso e as actividades educativas. Nos \u00faltimos anos xurdiu a idea das exposici\u00f3ns itinerantes nas que museos de distintas cidades achegan algunhas das s\u00faas obras para que poidan verse todas reunidas nun mesmo lugar (idealmente, outro museo). \u00c9 a\u00ednda moi pronto para ter unha avaliaci\u00f3n correcta sobre os beneficios deste novo costume, sendo que hai co\u00f1ecedores do tema tanto a favor como en contra, e todos os razoamentos expostos son respectables.\nActualmente existen unha gran variedade de museos: museos de cera, museos de ciencias e t\u00e9cnica, museos de arte, museos hist\u00f3ricos, museos de historia natural, museos dedicados a personalidades e museos arqueol\u00f3xicos, por nomear s\u00f3 alg\u00fans, estando a desenvolverse de xeito r\u00e1pido os que se poder\u00edan chamar museos en li\u00f1a, como Europeana.\nOs museos actuais contan con varias medidas de seguridade para protexer as s\u00faas obras:\nMuseolox\u00eda.\nA museolox\u00eda \u00e9 a ciencia que trata dos museos, a s\u00faa historia, a s\u00faa influencia na sociedade, as t\u00e9cnicas de conservaci\u00f3n e catalogaci\u00f3n.\nNa actualidade o muse\u00f3grafo traballa xunto \u00e1s ciencias da comunicaci\u00f3n e a inform\u00e1tica. As informaci\u00f3ns escritas deben ser curtas, ao estilo xornal\u00edstico, pero con contido cient\u00edfico. A televisi\u00f3n e a inform\u00e1tica foron incorporadas para transmitir os contidos de forma l\u00fadica e efectiva. A manipulaci\u00f3n de obxectos pasou a ser practicamente unha condici\u00f3n esencial de moitos museos, as\u00ed como a inclusi\u00f3n de tecnolox\u00eda que foi durante un tempo exclusiva de parques de diversi\u00f3n (dinosauros para cabalgar, trens para percorrer r\u00e9plicas de minas etc.).\nIsto, sen d\u00fabida, xera pol\u00e9mica, pois non son todos os muse\u00f3logos que aceptan a inclusi\u00f3n de elementos considerados \"de cultura de masas\" para levar ao p\u00fablico o resultado de investigaci\u00f3ns cient\u00edficas, pero a cantidade de visitas aos museos que aceptaron a incorporaci\u00f3n das novas tecnolox\u00edas demostra que este \u00e9 o cami\u00f1o para conciliar o saber (antes considerado) \"erudito\" coas novas formas de comprender.\nMuseograf\u00eda.\nA museograf\u00eda \u00e9 o conxunto de t\u00e9cnicas e pr\u00e1cticas relativas ao funcionamento dun museo. Agrupa as t\u00e9cnicas de concepci\u00f3n e realizaci\u00f3n dunha exposici\u00f3n, sexa temporal ou permanente. A disposici\u00f3n f\u00edsica dunha exposici\u00f3n debe ter en conta tanto as esixencias de conservaci\u00f3n preventiva dos obxectos o seu a posta en valor de en vistas \u00e1 s\u00faa presentaci\u00f3n e a s\u00faa comprensi\u00f3n.\nA museograf\u00eda relaci\u00f3nase cos oficios t\u00e9cnicos ou cient\u00edficos (arquitectura, restauraci\u00f3n de obras de arte...) pero tam\u00e9n art\u00edsticos (escenograf\u00eda, iluminaci\u00f3n...).\nO \"espazo museogr\u00e1fico\" pode ser definido como un espazo de comunicaci\u00f3n, que expresa dunha forma sensible o programa cient\u00edfico do conservador do museo ou do curador dunha exposici\u00f3n temporal."}
{"id": "61252", "revid": "736", "url": "https://gl.wikipedia.org/wiki?curid=61252", "title": "MOMA", "text": ""}
{"id": "61277", "revid": "736", "url": "https://gl.wikipedia.org/wiki?curid=61277", "title": "Nobel da Paz", "text": ""}
{"id": "61278", "revid": "736", "url": "https://gl.wikipedia.org/wiki?curid=61278", "title": "Nobel de Qu\u00edmica", "text": ""}
{"id": "61281", "revid": "736", "url": "https://gl.wikipedia.org/wiki?curid=61281", "title": "Nobel de Econom\u00eda", "text": ""}
{"id": "61284", "revid": "5863", "url": "https://gl.wikipedia.org/wiki?curid=61284", "title": "Nobel de Medicina", "text": ""}
{"id": "61287", "revid": "736", "url": "https://gl.wikipedia.org/wiki?curid=61287", "title": "Juli\u00e1n Schwinger", "text": ""}
{"id": "61288", "revid": "109216", "url": "https://gl.wikipedia.org/wiki?curid=61288", "title": "Rodocrosita", "text": "A rodocrosita (do grego \"rhodon\" que significa rosa) \u00e9 un mineral da clase dos carbonatos cuxa f\u00f3rmula qu\u00edmica \u00e9 MnCO3 (cont\u00e9n aproximadamente un 61% de MnO).\nAspecto.\nA rodocrosita pres\u00e9ntase en forma de cristais de formas pouco definidas formando agregados empenados, radiados ou en forma de estalactitas e costras. A s\u00faa cor caracter\u00edstica \u00e9 a rosa a\u00ednda que tam\u00e9n pode adoptar outras como a vermella ou a parda, sendo a m\u00e1is rara a rodocrosita de cor gris.\nAdemais a rodocrosita pode conter na s\u00faa composici\u00f3n diferentes elementos engadidos. Segundo a aparici\u00f3n destes, podemos diferenciar 3 minerais que forman parte da serie isomorfa da rodocrosita. Estes son o ferro (rodocrosita de ferro), o calcio (rodocrosita de calcio) e o zinc (rodocrosita de zinc).\nLugares onde se atopa.\nEste mineral crece en fil\u00f3ns hidrotermais e en rochas metam\u00f3rficas, facendo tam\u00e9n aparici\u00f3n en zonas de oxidaci\u00f3n. Adoita asociarse \u00e1 limonita, \u00e1 rhodonita e \u00f3 cuarzo.\nDous dos xacementos m\u00e1is importantes do mundo at\u00f3panse na Arxentina e no Colorado (Estados Unidos).\nEn Espa\u00f1a pod\u00e9mola atopar en Huelva e C\u00e1ceres, en xacementos de silicatos de manganeso e calcita respectivamente.\nUsos da rodocrosita.\nDebido a que ten unha gran concentraci\u00f3n de MnO na s\u00faa composici\u00f3n, a rodocrosita \u00e9 utilizada como mena para a extracci\u00f3n de manganeso.\n\u00c9 utilizada tam\u00e9n en xoier\u00eda e como pedra ornamental.\nOutros carbonatos.\nOutros carbonatos de importancia son a calcita e a aragonita."}
{"id": "61291", "revid": "98629", "url": "https://gl.wikipedia.org/wiki?curid=61291", "title": "Ram\u00f3n G\u00f3mez de la Serna", "text": "Ram\u00f3n G\u00f3mez de la Serna, nado en Madrid o 3 de xullo de 1888 e finado en Buenos Aires o 13 de xaneiro de 1963, foi un escritor vangardista, xeralmente adscrito \u00e1 \"Xeraci\u00f3n de 1914\" de literatura espa\u00f1ola ou ao Novecentismo, e inventor do recurso narrativo co\u00f1ecido como greguer\u00eda.\nTraxectoria.\nFillo dun notable xurista, publicou o seu primeiro libro con catorce anos, e era xa avogado con dezasete, se ben non chegou a exercer a profesi\u00f3n: o af\u00e1n literario absorbeuno. Viaxou por Europa e Am\u00e9rica e empezou a s\u00faa carreira literaria no xornalismo, onde destacou polo seu car\u00e1cter orixinal, exercendo unha rebeli\u00f3n imaxinativa e nihilista contra unha sociedade anquilosada, burguesa e sen expectativas; procurou, en efecto, renovar o panorama literario espa\u00f1ol importando as literaturas de vangarda, que foi a co\u00f1ecer a Francia; \u00f3 respecto escribiu o seu libro \"Ismos\". El, e Guillermo de Torre nun plano m\u00e1is erudito, foron os principais divulgadores das literaturas de vangarda en Espa\u00f1a. Escribiu en \"El Sol\", \"La Voz\", \"Revista de Occidente\" e \"El Liberal\". Entre as s\u00faas excentricidades c\u00f3ntanse dar unha conferencia montado sobre o trapecio dun circo en Madrid, desde o lombo dun elefante en Par\u00eds, subido a un farol de gas en Xix\u00f3n e nun tugurio de xitanos e chulos de Granada (un deles ameazouno cunha pistola mentres preguntaba \u00f3 auditorio: \u00ab\"\u00bfLe mato ya?\"\u00bb. Foi un dos tres membros estranxeiros da Academia Francesa do Humor xunto con Charles Chaplin e Pitigrilli. Estivo ligado sentimentalmente \u00e1 tam\u00e9n escritora e xornalista Carmen de Burgos, \"Colombine\".\nCreou unha celeb\u00e9rrima f\u00f3rmula de literatura de vangarda, oposta \u00f3 transcendentalismo da m\u00e1xima, a \"greguer\u00eda\", que definiu como \u00ab\"humorismo + met\u00e1fora = greguer\u00eda\"\u00bb. Un exemplo: \u00ab\"La Zeta es un siete que oye misa\"\u00bb; escribiu miles delas, e tam\u00e9n cultivou a novela (\"La quinta de Palmyra\", \"El torero Caracho\", \"Gran Hotel\", \"Seis falsas novelas\", \"Cinelandia\", \"La Nardo\", \"El novelista\", \"La mujer de \u00e1mbar\", \"Las tres gracias\", \"Piso bajo\", \"El chalet de las rosas\"...), a biograf\u00eda (\"Goya\", \"Azor\u00edn\", \"El Greco\", \"Mi t\u00eda Carolina Coronado\", \"Efigies\", \"Retratos contempor\u00e1neos\", \"Nuevos retratos contempor\u00e1neos\", \"Solana\", \"Quevedo\", \"Lope viviente\", \"Valle-Incl\u00e1n\"...), o teatro (\"Los medios seres\", \"El doctor inveros\u00edmil\"), o ensaio (\"Lo cursi y otros ensayos\", \"El Rastro\", \"Cartas a las golondrinas\", \"Morbideces\", \"Pombo\", \"Entrando en fuego\", \"El libro mudo\", \"Tapices\", \"El teatro en soledad\", \"Senos\", \"Variaciones\", \"Ramonismo\", \"Ismos\", \"Elucidario de Madrid\", \"Cartas a mi mismo\", \"Los muertos\" e \"las muertas\", \"Libro Nuevo\"...), colecci\u00f3ns de greguer\u00edas (\"Greguer\u00edas\", \"Flor de greguer\u00edas\", \"Total de greguer\u00edas\"), e a autobiograf\u00eda (\"Automoribundia\"), todos eles x\u00e9neros nos que deixou pegada do seu particular xenio inclasificable.\nCon Azor\u00edn fundou o \"PEN Club\" espa\u00f1ol e foi ademais secretario do Ateneo de Madrid. Tivo unha frecuentada tertulia no Caf\u00e9 de Pombo, \u00e1 que asistiron alg\u00fans dos seus amigos, como o pintor Jos\u00e9 Guti\u00e9rrez Solana, que o retratou varias veces. O estalido da guerra civil espa\u00f1ola, sorprendeu a G\u00f3mez de la Serna en Madrid. Figura entre os fundadores da Alianza de Intelectuais Antifascistas para a Defensa da Cultura. Pese a iso, en agosto decide marchar con Luisa Sofovich a Bos Aires, co pretexto de asistir \u00f3 congreso internacional do PEN Club. Terminou decant\u00e1ndose polo bando \u00abnacional\u00bb, manifestando o seu apoio \u00e1 sublevaci\u00f3n mediante un documento xunto con outros escritores, ademais de entregar unha suma cuantiosa de di\u00f1eiro para financiar armas \u00f3 servizo dos nacionais. A s\u00faa casa madrile\u00f1a foi saqueada, desaparecendo t\u00f3dalas s\u00faas pertenzas. \"La tertulia de Pombo\" de Solana \u00e9 trasladado \u00f3 Museo do Prado, que en 1939 o devolver\u00eda \u00f3 caf\u00e9.\nMorreu en 1963 en Bos Aires, despois de pasar varios anos nun hospital gravemente enfermo. O 23 de xaneiro os seus restos chegaron a Madrid, onde permanece enterrado no Pante\u00f3n de homes ilustres da Sacramental de San Xusto, xunto \u00e1 tumba de Mariano Jos\u00e9 de Larra.\nEn Bos Aires, unha placa recorda o lugar onde habitou, na r\u00faa Hip\u00f3lito Yrigoyen 1900, no barrio de Balvanera.\nA s\u00faa casa natal cons\u00e9rvase na r\u00faa Guillermo Roland, unha r\u00faa do Madrid vello, pr\u00f3xima \u00f3 Palacio Real, \u00f3 Senado, \u00f3 Teatro Real ou \u00e1 Porta del Sol.\nObra.\n\u00abRam\u00f3n\u00bb, como lle gustaba que o chamaran, escribiu un centenar de libros, a gran maior\u00eda traducidos en t\u00f3dolos idiomas principais. Divulgou as vangardas europeas desde a s\u00faa concorrida tertulia, no caf\u00e9 de Pombo, inmortalizada polo seu amigo o pintor e escritor expresionista Jos\u00e9 Guti\u00e9rrez Solana. Escribiu especialmente biograf\u00edas onde a personaxe destacada era en realidade unha escusa para a divagaci\u00f3n e a acumulaci\u00f3n de an\u00e9cdotas verdadeiras ou inventadas.\nCultivou un teatro moi innovador, pr\u00f3ximo \u00e1 est\u00e9tica surrealista, sendo a obra que mellor a exp\u00f3n \"Los medios seres\", que chegou a representarse pero non foi entendida polo p\u00fablico madrile\u00f1o, pouco habituado \u00e1s extravagancias vangardistas. Tam\u00e9n sentiu interese polo madrile\u00f1ismo castizo e encontrou unha forma de renovar o costumismo que se utilizara na s\u00faa descrici\u00f3n na met\u00e1fora do Rastro de Madrid, \u00f3 que dedicou o seu libro \"El Rastro\", onde os obxectos infortunados e abandonados son salvados pola s\u00faa evocaci\u00f3n l\u00edrica.\nDa s\u00faa extensa produci\u00f3n literaria, m\u00e1is de cen t\u00edtulos entre novelas, ensaios, biograf\u00edas e teatro, o m\u00e1is destacable \u00e9 a introduci\u00f3n das vangardas europeas en Espa\u00f1a (o seu libro \"Ismos\", por exemplo, que introduciu un novo voc\u00e1bulo no dicionario castel\u00e1n) e a invenci\u00f3n dun x\u00e9nero literario novo: as greguer\u00edas. Esta \u00e9 unha sentenza enxe\u00f1osa e en xeral breve que xorde dun choque casual entre o pensamento e a realidade. O propio inventor a define esquematicamente do seguinte modo: \u00ab\"Humorismo + met\u00e1fora = Greguer\u00eda\"\u00bb.\nA imaxe na que se basea a greguer\u00eda pode xurdir de forma espont\u00e1nea, pero a s\u00faa formulaci\u00f3n ling\u00fc\u00edstica \u00e9 moi elaborada, pois debe recoller sint\u00e9tica, enxe\u00f1osa e humoristicamente a idea que se quere transmitir.\nO efecto sorpresivo obtense a trav\u00e9s de:\nG\u00f3mez de la Serna dedicou \u00f3 longo da s\u00faa vida numerosos libros a este novo x\u00e9nero, que cultivaba asiduamente en secci\u00f3ns fixas dos xornais e o consagrar\u00eda como un dos escritores m\u00e1is co\u00f1ecidos das letras espa\u00f1olas: \"Greguer\u00edas\" (1917), \"Flor de greguer\u00edas\" (1933), \"Total de greguer\u00edas\" (1955) etc. Este x\u00e9nero, de feito, serviu para renovar a anquilosada idea da met\u00e1fora e da imaxe po\u00e9tica que posu\u00eda a est\u00e9tica literaria espa\u00f1ola e anticipou o Surrealismo.\nO seu car\u00e1cter cr\u00edtico e sarc\u00e1stico vese reflectido nas novelas e relatos breves, en especial en obras como \"El Chalet de las rosas\" (1923), an\u00e1lise da psicolox\u00eda criminal; \"El torero Caracho\" (1926), visi\u00f3n grotesca do ambiente taurino, e \"El caballero del hongo gris\" (1928), descrici\u00f3n do mundo da va aparencia e a superficialidade. Destacables son tam\u00e9n as s\u00faas novelas er\u00f3ticas, \"Senos\" (1918), \"La viuda blanca y negra\" (1918), \"La mujer de \u00e1mbar\" (1927) e \"La Nardo\" (1930). En \"La quinta de Palmira\", por outra parte, trata o tema da homosexualidade feminina.\nEscribiu un libro de memorias en dous volumes, titulados \"Automoribundia\" e \"Nostalgias de Madrid\" (1955)."}
{"id": "61366", "revid": "1131", "url": "https://gl.wikipedia.org/wiki?curid=61366", "title": "Serra do Courel", "text": "A serra do Courel \u00e9 unha cordilleira monta\u00f1osa situada no sueste da provincia de Lugo que se estende polos concellos de Folgoso do Courel e Quiroga.\nTop\u00f3nimo.\nA etimolox\u00eda \u00e9 desco\u00f1ecida a\u00ednda que semella ter unha orixe galaica. Alg\u00fans relaci\u00f3nano co lat\u00edn: \"quadru, quadra\" a partir do diminutivo \"quadrellu, quadrella\" que d\u00e1 o portugu\u00e9s \"courelo\": \u2018nesga de terra de cultivo\u2019. Mais est\u00e1 documentado o top\u00f3nimo Courel dende o ano 1000. Por iso consid\u00e9rase que poder\u00eda ser unha voz prerromana ligada \u00e1 orograf\u00eda.\nLocalizaci\u00f3n e caracter\u00edsticas.\nTen unha extensi\u00f3n de 21 020 ha con fortes variaci\u00f3ns de altitude, que van dende os 400\u2013500 m no val do r\u00edo Lor a m\u00e1is de 1600 m nos puntos m\u00e1is altos como monte Montouto, monte Formigueiros (1643 m) ou o pico de P\u00eda Paxaro (1610 m). O r\u00edo Lor e os seus afluentes forman ricos vales con diversos ecosistemas que fan que esta serra sexa a reserva bot\u00e1nica m\u00e1is importante de Galiza. A poboaci\u00f3n da zona \u00e9 escasa e est\u00e1 moi esparexida, de xeito que os n\u00facleos de poboaci\u00f3n son moi numerosos e pequenos.\nNunha sima desta serra atop\u00e1ronse os restos humanos m\u00e1is antigos que se conservan de Galiza (entre 8.000 e 10.000 anos) canda os \u00fanicos restos de uro (\"Bos primigenius\") achados en todo o pa\u00eds.\nEstas terras foron un gran referente nas obras de Ux\u00edo Novoneyra, poeta e escritor natural de Parada de Moreda."}
{"id": "61367", "revid": "98629", "url": "https://gl.wikipedia.org/wiki?curid=61367", "title": "Tesis", "text": "Tesis \u00e9 o filme espa\u00f1ol dirixido por Alejandro Amen\u00e1bar que se estreou no ano 1996. Est\u00e1 protagonizada por Ana Torrent, Fele Mart\u00ednez e Eduardo Noriega. \u00c9 a primeira longametraxe de Amen\u00e1bar. A s\u00faa distribuidora \u00e9 United Universal Pictures e CIA.S.R.C e bas\u00e9ase no gui\u00f3n orixinal de Amen\u00e1bar sobre un asasinato nunha universidade. \"Tesis\" estreouse na secci\u00f3n Panorama do Festival de Berl\u00edn e ga\u00f1ou o Premio do P\u00fablico do Festival de Annecy.\nCun notable \u00e9xito de cr\u00edtica e p\u00fablico, o filme foi rodado mentres Amen\u00e1bar a\u00ednda estaba a estudar na Universidade Complutense de Madrid. Obtivo varios premios, entre eles sete Premios Goya nos que salienta os de mellor pel\u00edcula, mellor gui\u00f3n orixinal e mellor director novel.\nSinopse.\n\u00c1ngela (Ana Torrent) \u00e9 unha estudante de imaxe que prepara a s\u00faa tese sobre a violencia audiovisual, cara \u00e1 que non pode evitar sentir certa atracci\u00f3n. A partir de a\u00ed, chegar\u00e1 a descubrir o mundo das snuff movies e ata a involucrarse nel m\u00e1is do que ela desexara.\nProduci\u00f3n.\nEst\u00e1 rodada, en parte, na Facultade de Ciencias da Informaci\u00f3n da Universidade Complutense de Madrid na que estudou Amen\u00e1bar. A rodaxe tivo que facerse no mes de agosto, cando estas instalaci\u00f3ns quedaban baleiras."}
{"id": "61368", "revid": "56817", "url": "https://gl.wikipedia.org/wiki?curid=61368", "title": "Eduardo Noriega", "text": "Eduardo Noriega, nado en Santander o 1 de agosto de 1973, \u00e9 un actor c\u00e1ntabro.\nBiograf\u00eda.\n\u00c9 o pequeno de sete irm\u00e1ns e o \u00fanico deles que se dedicou \u00e1 interpretaci\u00f3n. A s\u00faa primeira vocaci\u00f3n foi a m\u00fasica e por iso estudou durante cinco anos solfexo, harmon\u00eda, coral e piano no conservatorio da s\u00faa cidade natal.\n\u00d3 cabo dos anos quixo ampliar horizontes e foise a Madrid a estudar na Escola de Arte Dram\u00e1tica. As s\u00faas primeiras incursi\u00f3ns no cine foron en varias curtas con directores, ent\u00f3n noveis, como Alejandro Amen\u00e1bar con quen m\u00e1is adiante realizar\u00eda d\u00faas pel\u00edculas.\nNoriega tardou relativamente pouco en ga\u00f1arse un nome dentro do panorama cinematogr\u00e1fico espa\u00f1ol, sobre todo a partir do seu papel protagonista en \"Abre los ojos\", polo cal obtivo a s\u00faa primeira candidatura ao Goya \u00e1 Mellor Interpretaci\u00f3n Masculina.\nDesde ent\u00f3n, Eduardo interveu en pel\u00edculas tan taquilleiras como \"Nadie conoce a nadie\" de Mateo Gil ou \"El espinazo del diablo\" de Guillermo del Toro.\nEn \"Plata Quemada\" de Marcelo Pi\u00f1eyro p\u00faxose na pel dun ladr\u00f3n que fux\u00eda da polic\u00eda xunto a Leonardo Sbaraglia."}
{"id": "61372", "revid": "114", "url": "https://gl.wikipedia.org/wiki?curid=61372", "title": "Colexio Maior", "text": ""}
{"id": "61374", "revid": "89787", "url": "https://gl.wikipedia.org/wiki?curid=61374", "title": "P\u00edo Baroja", "text": "P\u00edo Baroja y Nessi, nado en Donostia o 28 de decembro de 1872 e finado en Madrid o 30 de outubro de 1956, foi un escritor vasco da chamada Xeraci\u00f3n do 98 espa\u00f1ola.\nTraxectoria.\nPrimeiros anos.\nTanto por parte de pai (Seraf\u00edn Baroja Zornoza), como por parte de nai (Carmen Nessi y Go\u00f1i), P\u00edo Baroja pertenceu a familias moi distinguidas e co\u00f1ecidas en Donosti relacionadas co xornalismo e os negocios de imprenta. O seu bisav\u00f3 paterno, Rafael, foi en Oiartzun impresor do peri\u00f3dico \"La Papeleta de Oyarzun\" e doutros textos durante a guerra contra Napole\u00f3n. O seu av\u00f3, do mesmo nome, P\u00edo Baroja, editou en Donosti o peri\u00f3dico \"El Liberal Guipuzcoano\" (1820-1823) durante o Trienio liberal e imprimiu a \"Historia da Revoluci\u00f3n Francesa\" de Thiers en doce tomos, con traduci\u00f3n de Sebasti\u00e1n de Mi\u00f1ano y Bedoya. Os fillos de Rafael Baroja, Ignacio Ram\u00f3n e P\u00edo, continuaron co negocio de imprenta e un fillo deste \u00faltimo, Ricardo, t\u00edo do novelista, ser\u00e1, andando o tempo, editor e \"fact\u00f3tum\" do peri\u00f3dico donostiarra \"El Urumea\". Entre os ascendentes da nai hab\u00eda unha rama italiana lombarda, os Nessi, \u00e1 que o escritor debe o seu segundo apelido.\nP\u00edo foi o terceiro de tres irm\u00e1ns: Dar\u00edo, que morreu novo a\u00ednda en 1894; Ricardo, que ser\u00eda no futuro tam\u00e9n escritor e un importante pintor, famoso sobre todo polos seus augafortes, e P\u00edo, o irm\u00e1n menor, que deixar\u00eda a profesi\u00f3n de m\u00e9dico pola de novelista. Xa moi separada deles, naceu Carmen, que haber\u00eda de ser a inseparable compa\u00f1eira do novelista e a muller do futuro editor do seu irm\u00e1n, Rafael Caro Raggio, e as\u00ed mesmo unha ocasional escritora. O pai dos Baroja, Seraf\u00edn, era, \u00e1 par que home inquedo e movedizo e xornalista de ideas liberais, enxe\u00f1eiro de minas, o que levou \u00e1 familia a constantes cambios de residencia por toda a xeograf\u00eda nacional. Iso fixo do futuro novelista un desarraigado que co\u00f1eceu os m\u00e1is diversos recunchos de Espa\u00f1a. Por outra parte, este continuo ir e vir inculcoulle unha caracter\u00edstica afecci\u00f3n \u00e1s viaxes. Con sete anos marchou coa familia a Madrid, onde o pai obtivo unha praza no Instituto Xeogr\u00e1fico e Estad\u00edstico; pero volveron a Pamplona e de novo a Madrid. Baroja lera xa a cl\u00e1sicos xuven\u00eds (Jules Verne, Mayne Reid ou Daniel Defoe). Liberouse do servizo militar, que lle repugnaba. En 1891 terminou a carreira de medicina en Valencia e doutorouse en 1894 en Madrid cunha tese sobre \"El dolor, estudio psicof\u00edsico\".\nComo estudante foi p\u00e9simo, m\u00e1is por falta de interese que de talento, e xa por ent\u00f3n apreci\u00f3uselle un car\u00e1cter rosm\u00f3n, arisco e descontentadizo; non simpatizou con profesor alg\u00fan e mostr\u00e1base hipercr\u00edtico con todo; ningunha profesi\u00f3n lle atra\u00eda, s\u00f3 escribir non lle amolaba. T\u00edmido e retra\u00eddo \u00f3 mesmo tempo, nunca casou. Tras defender a s\u00faa tese, marchou ese mesmo ano a Cestona, en Guip\u00fascoa, con praza de m\u00e9dico. Pero o oficio d\u00e1balle noxo e berrou co m\u00e9dico vello, co alcalde, co p\u00e1rroco e co sector cat\u00f3lico da vila, que o acusaban de traballar os domingos no seu xard\u00edn e de non ir a misa, pois, en efecto, era ateo; tras pasar un ano al\u00ed volveu, pois, a Donosti, disposto a ser calquera cousa menos m\u00e9dico, e encontrou a s\u00faa oportunidade en Madrid, onde o seu irm\u00e1n Ricardo dirix\u00eda unha panader\u00eda (Viena Capellanes) porque unha t\u00eda lle legara o negocio; Ricardo escrib\u00edralle que estaba farto e quer\u00eda deixalo e P\u00edo decidiu encargarse el mesmo de rexentar a tafona. Sobre iso gast\u00e1ronlle bastantes bromas: \u00ab\"\u00c9 un escritor de moita miga, Baroja\"\u00bb \u2014 dixo del Rub\u00e9n Dar\u00edo a un xornalista. \u00d3 cal respondeu o escritor: \u00ab\"Tam\u00e9n Dar\u00edo \u00e9 escritor de moita pluma: n\u00f3tase que \u00e9 indio\"\u00bb. Instalado en Madrid, empezou a colaborar en peri\u00f3dicos e revistas, simpatizando cas doutrinas sociais anarquistas, pero sen militar abertamente en ningunha. Igual que o seu coterr\u00e1neo Miguel de Unamuno, abominou do nacionalismo vasco, contra o que escribiu a s\u00faa s\u00e1tira \"Momentum catastrophicum\".\nTraxectoria profesional.\nEn 1900 publicou o seu primeiro libro, unha recompilaci\u00f3n de contos titulada \"Vidas sombr\u00edas\", a maior\u00eda compostos en Cestona sobre xentes desa rexi\u00f3n e as s\u00faas propias experiencias como m\u00e9dico. Nesta obra enc\u00f3ntranse en xermolo t\u00f3dalas obsesi\u00f3ns que reflectiu na s\u00faa novel\u00edstica posterior. O libro foi moi lido e comentado por prestixiosos escritores como Miguel de Unamuno, que se entusiasmou con el e quixo co\u00f1ecer \u00f3 autor, por Azor\u00edn e por Benito P\u00e9rez Gald\u00f3s. Baroja foi as\u00ed acerc\u00e1ndose cada vez m\u00e1is \u00f3 mundi\u00f1o literario e abandonando o negocio de panader\u00eda ata deixalo por completo. Tivo especial amizade co anarquista Jos\u00e9 Mart\u00ednez Ruiz, m\u00e1is co\u00f1ecido como \"Azor\u00edn\", e fixo, impulsado por el, alg\u00fan intento de entrar en pol\u00edtica, present\u00e1ndose de concelleiro en Madrid e de deputado por Fraga, pero fracasou. \u00d3 acercarse Azor\u00edn \u00f3 partido de Antonio Maura, rompeu a s\u00faa antiga amizade.\nViaxou despois por toda Europa (residiu varias veces en Par\u00eds, estivo alg\u00fan tempo en Londres, e pasou por Italia, B\u00e9lxica, Su\u00edza, Alema\u00f1a, Noruega, Holanda e Dinamarca) e acumulou unha impresionante biblioteca especializada en ocultismo, bruxer\u00eda e historia do S\u00e9culo XIX, que instalou nun vello casar\u00edo que comprou en Vera de Bidasoa e restaurou con gran gusto, convert\u00e9ndoo no famoso casar\u00edo de Itzea, onde pasaba os ver\u00e1ns coa s\u00faa familia. As s\u00faas viaxes por Espa\u00f1a f\u00edxoas case sempre acompa\u00f1ado polos seus irm\u00e1ns Carmen e Ricardo, pero tam\u00e9n por Ramiro de Maeztu, Azor\u00edn e incluso Jos\u00e9 Ortega y Gasset nunha ocasi\u00f3n, na que fixeron en autom\u00f3bil gran parte do percorrido realizado polo xeneral G\u00f3mez coa s\u00faa famosa expedici\u00f3n durante a Primeira Guerra Carlista.\nNas s\u00faas novelas reflectiu unha filosof\u00eda impregnada co profundo pesimismo de Arthur Schopenhauer, pero que predicaba dalg\u00fan modo unha especie de redenci\u00f3n pola acci\u00f3n, na li\u00f1a de Friedrich Nietzsche: de a\u00ed as personaxes aventureiros e vitalistas que inundan a maior parte das s\u00faas novelas, pero tam\u00e9n os m\u00e1is escasos ab\u00falicos e desenganados, como o Andr\u00e9s Hurtado de \"El \u00e1rbol de la ciencia\" ou o Fernando Ossorio de \"Camino de perfecci\u00f3n\", d\u00faas das s\u00faas novelas m\u00e1is acabadas. Terminou por identificarse cas doutrinas liberais e por abominar o comunismo, sen abandonar en ning\u00fan momento as s\u00faas ideas anticlericais, a s\u00faa misoxinia e as s\u00faas un tanto arcaicas concepci\u00f3ns antropol\u00f3xicas lombrosianas. En 1935 foi admitido na Real Academia Espa\u00f1ola; foi acaso o \u00fanico honor oficial que se lle dispensou.\nCando estalou a guerra civil veraneaba na s\u00faa residencia de ver\u00e1n, \u00f3 p\u00e9 da fronteira con Francia. Det\u00edvoo a columna carlista que desde Pamplona dirix\u00edase a Guip\u00fascoa. Tras pasar un d\u00eda en prisi\u00f3n, foi posto en liberdade. Nese momento decidiu trasladarse a Francia. Nun auto chegou a Ascain, provincia do Pa\u00eds Vasco franc\u00e9s. Antes de trasladarse a Par\u00eds en setembro de 1939, o escritor residiu en Saint-Jean-de-Luz e en Hendaia. Volveu en 1940, trala fin da contenda e sufriu alg\u00fans problemas coa censura, que non lle permitiu publicar a s\u00faa novela sobre a guerra civil, \"Miserias de la guerra\", nin a s\u00faa continuaci\u00f3n, \"A la desbandada\"; a primeira foi recuperada hai pouco, a segunda imprimirase en 2007. Sostivo un faladoiro de orientaci\u00f3n esc\u00e9ptica no que tivo a honra de participar Juan Benet.\n\u00daltimos anos.\nA s\u00faa irm\u00e1 Carmen morreu en 1949 e o seu irm\u00e1n Ricardo en 1953. Afectado pouco a pouco pola arterioesclerosis, morreu en 1956 e foi enterrado no camposanto civil como ateo, con grande esc\u00e1ndalo da Espa\u00f1a oficial, a pesar das presi\u00f3ns que recibiu o seu sobri\u00f1o, o antrop\u00f3logo Julio Caro Baroja, para que renunciase \u00e1 vontade do seu t\u00edo. O seu ata\u00fade foi levado en ombreiros entre outros por dous dos seus admiradores, Ernest Hemingway e Camilo Jos\u00e9 Cela, sendo un xa premio Nobel de literatura e o outro chegar\u00eda a selo anos m\u00e1is tarde. Cela recorda a mala calidade do ata\u00fade xa que comezou a chover durante o cortexo e a madeira destinguiu, manch\u00e1ndolle o seu traxe. Tam\u00e9n o escritor norteamericano John Dos Passos declarou a s\u00faa admiraci\u00f3n e d\u00e9beda co escritor.\nObra.\nBaroja cultivou preferentemente o x\u00e9nero narrativo, pero acercouse tam\u00e9n con frecuencia \u00f3 ensaio e m\u00e1is ocasionalmente \u00f3 teatro, a l\u00edrica (\"Canciones del suburbio\") e a biograf\u00eda.\nO propio autor agrupou as s\u00faas novelas, un pouco arbitrariamente, en dez trilox\u00edas e algunha tetralox\u00eda, a\u00ednda que \u00e9 dif\u00edcil distinguir que elementos poden ter en com\u00fan: \"Tierra vasca\", \"La lucha por la vida\", \"El pasado\", \"El mar\", \"La raza\", \"Las ciudades\", \"Agon\u00edas de nuestro tiempo\", \"La selva oscura\", \"La juventud perdida\" e \"La vida fant\u00e1stica\".\nNovelas que non agrupou en trilox\u00eda algunha son \"Susana y los cazadores de moscas\" (1938), \"Laura o la soledad sin remedio\" (1939), \"El caballero de Erlaiz\" (1943), \"El hotel del Cisne\" (1946) ou \"El cantor vagabundo\" (1950). Nos seus \u00faltimos anos intentou escribir unha nova trilox\u00eda sobre a guerra civil, pero a censura franquista impediu a publicaci\u00f3n; modernamente, por\u00e9n, coa chegada da democracia, empezaron a imprimirse algunhas delas; a primeira foi \"Miserias de la guerra\", e anunciouse a publicaci\u00f3n da seguinte, \"A la desbandada\".\nEntre 1913 e 1935 apareceron os 22 volumes dunha longa novela hist\u00f3rica, \"Memorias de un hombre de acci\u00f3n\", baseada na vida dun antepasado seu, o conspirador e aventureiro liberal e mas\u00f3n Eugenio de Aviraneta (1792-1872), a trav\u00e9s de quen reflicte os acontecementos m\u00e1is importantes da historia espa\u00f1ola do s\u00e9culo XIX, desde a Guerra da Independencia ata a rexencia de Mar\u00eda Cristina, pasando polo turbulento reinado de Fernando VII. Son as seguintes: \"El aprendiz de conspirador\" (1913), \"El escuadr\u00f3n del \u00abBrigante\u00bb\" (1913), \"Los caminos del mundo\" (1914), \"Con la pluma y con el sable\" (1915), que narra o per\u00edodo en que Aviraneta foi rexedor de Aranda de Duero, \"Los recursos de la astucia\" (1915), \"La ruta del aventurero\" (1916), \"Los contrastes de la vida\" (1920), \"La veleta de Gastizar\" (1918), \"Los caudillos de 1830\" (1918),\"La Isabelina\" (1919), \"El sabor de la venganza\" (1921), \"Las furias\" (1921), \"El amor, el dandysmo y la intriga\" (1922), \"Las figuras de cera\" (1924), \"La nave de los locos\" (1925, defend\u00e9ndose no pr\u00f3logo das cr\u00edticas cara a s\u00faa forma de novelar vertidas por Jos\u00e9 Ortega y Gasset en \"El Espectador\"), \"Las mascaradas sangrientas\" (1927), \"Humano enigma\" (1928), \"La senda dolorosa\" (1928), \"Los confidentes audaces\" (1930), \"La venta de Mirambel\" (1931), \"Cr\u00f3nica escandalosa\" (1935) e \"Desde el principio hasta el fin\" (1935).\nBaroja publicou tam\u00e9n contos, como os que recolleu en \"Vidas sombr\u00edas\" (1900) e \"Idilios vascos\" (1902); libros autobiogr\u00e1ficos e de memorias (\"Juventud, egolatr\u00eda\" e os oito volumes \"Desde la \u00faltima vuelta del camino\", compostos por \"El escritor seg\u00fan \u00e9l y seg\u00fan los cr\u00edticos\", 1944; \"Familia, infancia y juventud\", 1945, \"Final de siglo XIX y principios del XX\", 1946; \"Galer\u00eda de tipos de la \u00e9poca\", 1947; \"La intuici\u00f3n y el estilo\", 1948; \"Reportajes\", 1948; \"Bagatelas de oto\u00f1o\", 1949; e \"La Guerra Civil en la frontera\". Ademais redactou biograf\u00edas como \"Juan van Halen\" ou \"Aviraneta o la vida de un conspirador\" (1931); ensaios, como \"El t\u00e1boado de Arlequ\u00edn\" (1904), \"La caverna del humorismo\" (1919), \"Momentum catastrophicum\", \"Divagaciones apasionadas\" (1924), \"Las horas solitarias\", \"Intermedios. Vitrina pintoresca\", \"Rapsodias. Peque\u00f1os ensayos\", \"El diablo a bajo precio\", \"Ciudades de Italia\", \"La obra de Pello Yarza y otras cosas\", \"Art\u00edculos period\u00edsticos\", e algunhas obras dram\u00e1ticas: \"La leyenda de Jaun de Alzate\" (1922), \"Nocturnos del hermano Beltr\u00e1n\", \"Todo acaba bien... a veces\", \"Arlequ\u00edn, mancebo de botica\", \"Chinch\u00edn, comediante\" e \"El horroroso crimen de Pe\u00f1aranda del Campo\".\nAn\u00e1lise.\nDefensor dunha novela aberta, xa que considera esta como un flu\u00edr en sucesi\u00f3n (\u00ab\"La novela en general es como la corriente de la historia: no tiene principio ni fin; empieza y acaba donde se quiera.\"\u00bb), comp\u00f3n as s\u00faas obras a trav\u00e9s dunha serie de episodios dispersos, unidos, moitas veces, pola presenza dunha personaxe central.\nA maior parte das personaxes barojianas son seres inadaptados, que se opo\u00f1en \u00f3 ambiente e a sociedade na que viven, a\u00ednda que impotentes, incapaces de demostrar enerx\u00eda suficiente para levar lonxe a s\u00faa loita, acaban frustrados, vencidos e destru\u00eddos, en ocasi\u00f3ns fisicamente, en moitas outras moralmente, e, en consecuencia, condenados a someterse \u00f3 sistema que rexeitaron.\nO escepticismo barojiano, a s\u00faa idea dun mundo que carece de sentido, a s\u00faa falta de fe no ser humano, l\u00e9vano a rexeitar calquera posible soluci\u00f3n vital, xa sexa relixiosa, pol\u00edtica ou filos\u00f3fica e, por outro lado, cond\u00faceno a un marcado individualismo que non \u00e9 liberal porque non \u00e9 optimista, sen\u00f3n que en todo caso poder\u00eda cualificarse de anarquizante.\nDecot\u00edo reprochouse a Baroja o seu descoido na forma de escribir. Iso d\u00e9bese \u00e1 s\u00faa tendencia antirret\u00f3rica, pois rexeitaba os longos e labir\u00ednticos per\u00edodos dos prolixos narradores do Realismo, actitude que compartiu con outros contempor\u00e1neos seus, as\u00ed como o af\u00e1n de crear o que denomina unha \u00abret\u00f3rica de ton menor\u00bb, caracterizada por:"}
{"id": "61375", "revid": "114", "url": "https://gl.wikipedia.org/wiki?curid=61375", "title": "Jung", "text": ""}
{"id": "61377", "revid": "6", "url": "https://gl.wikipedia.org/wiki?curid=61377", "title": "Qu\u00edmico", "text": ""}
{"id": "61378", "revid": "98629", "url": "https://gl.wikipedia.org/wiki?curid=61378", "title": "Fernando Trueba", "text": "Fernando Trueba, nado en Madrid o 18 de xaneiro de 1955, \u00e9 un director de cine espa\u00f1ol. \u00c9 irm\u00e1n do guionista, director e produtor David Trueba.\nBiograf\u00eda.\nIniciado como cr\u00edtico de cine e guionista, deuse a co\u00f1ecer coa s\u00faa primeira pel\u00edcula, chamada oportunamente \"\u00d3pera prima\" (1980), \u00e1 que seguir\u00edan outras entre as que cabe salientar \"S\u00e9 infiel y no mires con qui\u00e9n\" (1985) protagonizada por Ana Bel\u00e9n, Carmen Maura e Antonio Resines entre outros.\nDirixiu para televisi\u00f3n a serie \"La mujer de tu vida\", e en 1992 chegar\u00eda o grande \u00e9xito da s\u00faa pel\u00edcula \"Belle \u00c9poque\", que foi galardoada con tres premios Goya: mellor pel\u00edcula, mellor director e mellor actriz (Ariadna Gil). En 1993 foi galardoada esta mesma co premio \u00e1 mellor pel\u00edcula estranxeira dos oscars dos Estados Unidos.\nPosteriormente rodar\u00eda pel\u00edculas coma \"Two Much\" (1995) con Antonio Banderas e Melanie Griffith, \"La ni\u00f1a de tus ojos\" (1998), con Pen\u00e9lope Cruz, ou \"El embrujo de Shanghai\" (2003), onde traballou unha vez m\u00e1is dirixindo a Ariadna Gil, a muller do seu irm\u00e1n David.\nO seu \u00faltimo traballo como director ata o momento foi o documental \"El milagro de Candeal\" (2004), coa participaci\u00f3n do m\u00fasico brasileiro Carlinhos Brown e centrada precisamente no lugar onde naceu este. Ten anunciado un pr\u00f3ximo proxecto baixo o t\u00edtulo \"Haunted Heart\" e previsto para o ano 2009.\nTen unha produtora, Fernando Trueba Producciones Cinematogr\u00e1ficas S.A., responsable de varias das s\u00faas pel\u00edculas, as\u00ed como das do seu irm\u00e1n (como \"Obra Maestra\", 2000 ou \"Bienvenido a casa\", 2006) e doutros proxectos como a serie televisiva de Telecinco \"Ellas son as\u00ed\", emitida no ano 1999.\n\u00c9 autor do libro \"Dicionario de cine\" (1997) e est\u00e1 casado coa produtora Cristina Huete.\nNo que atinxe ao cinema galego, xa en 1976, antes, pois, de filmar a s\u00faa \"\u00d3pera prima\" (1980), foi axudante de direcci\u00f3n d\"'O cadaleito\", curtametraxe de Enrique R. Baixeras con gui\u00f3n do dramaturgo Francisco Taxes.\nPremios.\nPremios Goya.\nComo mellor director:\nComo mellor pel\u00edcula de animaci\u00f3n:\nPremios Oscar.\nOscar \u00e1 mellor pel\u00edcula estranxeira:"}
{"id": "61379", "revid": "23204", "url": "https://gl.wikipedia.org/wiki?curid=61379", "title": "Antonio Banderas", "text": "Jos\u00e9 Antonio Dom\u00ednguez Banderas, nado en Benalm\u00e1dena (Provincia de M\u00e1laga) o 10 de agosto de 1960, \u00e9 un actor andaluz. \u00c9 o int\u00e9rprete masculino m\u00e1is internacional de Espa\u00f1a e est\u00e1 considerado como unha estrela do panorama cinematogr\u00e1fico de Hollywood. De feito, Antonio Banderas foi o primeiro actor espa\u00f1ol que conseguiu estabilizarse no cine estadounidense.\nCon m\u00e1is de vinte e cinco anos de traxectoria profesional, ten unha fama internacional que non se esvaeceu desde que a comezos dos anos noventa se lanzase ao abismo do cine norteamericano. Estivo casado coa tam\u00e9n estrela de Hollywood Melanie Griffith.\nFoi o primeiro actor espa\u00f1ol en ser nomeado aos Globos de Ouro, aos Premios Tony e aos Premios Emmy. En 2015 recibiu o Premio Goya de Honra e en 2019 foi galardoado co Premio ao mellor actor do Festival de Cannes por \"Dolor y gloria\", de Pedro Almod\u00f3var.\nTraxectoria.\nO seu pai foi comisario de polic\u00eda e a s\u00faa nai mestra de educaci\u00f3n sexual. Estudou na Escola de arte dram\u00e1tica da capital da Costa do Sol. A s\u00faa vocaci\u00f3n levouno ata Madrid, onde con 19 anos act\u00faa en pequenos teatros durante a \u00e9poca da movida madrile\u00f1a. Os seus comezos no cine e os seus primeiros \u00e9xitos d\u00e9bellos ao famoso director de cine Pedro Almod\u00f3var durante a d\u00e9cada dos 80, grazas ao cal recibe d\u00faas candidaturas aos Premios Goya polas pel\u00edculas \"Matador\" (1986) e \"\u00a1\u00c1tame!\" (1989). Realizou con el cinco pel\u00edculas, algunhas delas con grandes \u00e9xitos como foron \"La ley del deseo\" (1987) ou \"Mujeres al borde de un ataque de nervios\" (1988), que foi nomeada ao Oscar como mellor pel\u00edcula de fala non inglesa.\nGrazas \u00e1s pel\u00edculas de Almod\u00f3var, o nome de Antonio Banderas empeza a facerse popular nos c\u00edrculos cin\u00e9filos de medio mundo. Unha afortunada aparici\u00f3n no filme documental \"Truth or dare\" lanza a Banderas \u00e1 fama; todos preguntan quen \u00e9 ese \"latin lover\" que volve tola a Madonna e que ela non consegue seducir (estaba casado).\nEn 1988 casa con Ana Leza; div\u00f3rcianse en 1996. Posteriormente contrae matrimonio coa actriz norteamericana Melanie Griffith, \u00e1 que co\u00f1ece durante a rodaxe da pel\u00edcula \"Two Much\" do cineasta espa\u00f1ol Fernando Trueba. A parella ten unha filla, Stella del Carmen, e os tres residen en Hollywood, onde o actor emprende unha proveitosa carreira cinematogr\u00e1fica. \u00c9 o actor m\u00e1is famoso do pa\u00eds, e un dos m\u00e1is importantes dos actores latinos.\nAntonio Banderas escalou posici\u00f3ns no cine norteamericano en poucos anos, con papeis de co-protagonista en \"The Mambo Kings\", \"\" (xunto a Brad Pitt e Tom Cruise), \"Original Sin\" (con Angelina Jolie) e \"Evita\" (con Madonna), onde aborda un papel musical con dif\u00edciles canci\u00f3ns. Al\u00e9n disto, cantou un tema para a banda sonora de \"Desperado\" e un dueto con Tina Turner.\nCo seu \u00e9xito, atr\u00e9vese ademais como director de cine con pel\u00edculas como \"Crazy in Alabama\" 1999, a cal protagoniza a s\u00faa propia muller e a recente \"El camino de los ingleses\", cuxa rodaxe se desenvolveu en M\u00e1laga. Tam\u00e9n puxo voz ao personaxe do Gato con Botas na segunda e terceira partes da exitosa pel\u00edcula de animaci\u00f3n Shrek e est\u00e1 previsto que o faga nas seguintes secuelas que se preparan.\nUn dos seus \u00faltimos traballos como actor \u00e9 The Legend of Zorro, estreada en 2005 e coa que se suma a outras moitas pel\u00edculas sobre este heroe enmascarado. Tam\u00e9n obtivo un grande \u00e9xito comercial coas tres entregas de Spy Kids e participou no filme \"Frida\" sobre a co\u00f1ecida artista mexicana Frida Kahlo \u00e1 que deu vida Salma Hayek.\nComo empresario, Antonio Banderas, xunto co seu irm\u00e1n, emprendeu unha serie de negocios como investidor en diferentes empresas andaluzas ou en restaurantes como \"La Posada de Antonio\" utilizando a s\u00faa proxecci\u00f3n internacional como medio de publicidade en Estados Unidos.\nFoi nomeado Fillo Predilecto da Provincia de M\u00e1laga o 7 de xu\u00f1o de 2005.\nSemana Santa.\nAdoita acudir coa s\u00faa familia cada ano \u00e1 Semana Santa Malague\u00f1a, autodenominase confrade. \u00c9 membro das Cofrar\u00edas Fusionadas de San Xo\u00e1n, onde participa como Mordomo do Trono da Virxe de B\u00e1goas e Favores, o Domingo de Ramos, engadir que compuxo a letra da M\u00e1rcha \"L\u00e1grimas de San Juan\" de Abel Moreno, Marcha que se converteu nun Himno \u00e1 Virxe de B\u00e1goas e Favores e \u00e9 cantado polos Homes de Trono no transcurso da Procesi\u00f3n. Tam\u00e9n leva sobre os seus ombreiros a Virxe da Esperanza cada noite de Xoves Santo, e conf\u00e9sase crente."}
{"id": "61381", "revid": "22570", "url": "https://gl.wikipedia.org/wiki?curid=61381", "title": "Angelina Jolie", "text": "Angelina Jolie Voight, nada nos \u00c1nxeles (California) o 4 de xu\u00f1o de 1975, \u00e9 unha actriz estadounidense de cine e televisi\u00f3n, ga\u00f1adora dun Oscar \u00e1 mellor actriz secundaria e de tres Globos de Ouro.\nAdemais, Jolie escribiu un libro (\"Notes from my travels\") onde relata as s\u00faas viaxes a pa\u00edses golpeados pola pobreza en \u00c1frica. Jolie participa activamente en actos humanitarios tratando de promover a axuda cara aos refuxiados.\nTraxectoria.\nA s\u00faa vea cinematogr\u00e1fica v\u00e9n desde a infancia xa que \u00e9 filla de Jon Voight, ga\u00f1ador do Oscar \u00f3 Mellor Actor de 1978 por \"Coming Home\" e de Marcheline Bertrand - americana de orixe franca-canadense e morta en 2007 por un cancro - que tam\u00e9n foi actriz. Angelina foi apadri\u00f1ada no seu bautizo por dous grandes actores Maximilian Schell e Jacqueline Bisset. Os seus pais separ\u00e1ronse cando ela ti\u00f1a apenas dous anos.\n\u00d3s 21 anos de idade casou co actor ingl\u00e9s Johnny Le Miller, a quen co\u00f1eceu na rodaxe dunha das s\u00faas primeiras pel\u00edculas titulada Hackers. M\u00e1is tarde casou en segundas nupcias co tam\u00e9n actor Billy Bob Thornton, do que tam\u00e9n se divorciou.\nAdoptou xunto a este \u00faltimo a Maddox Chivan Jolie (posteriormente Pitt, \u00f3 ser adoptado por este en 2006) en 2001 en Camboxa, pa\u00eds polo que a actriz sente un especial amor desde que rodase a\u00ed a serie de pel\u00edculas dedicadas a \"Tomb Raider\". O nome Maddox prov\u00e9n da lingua i\u00e9mer que significa fillo do se\u00f1or. Logo do seu divorcio quedou coa s\u00faa custodia e adoptou a Zahara Marley en 2005, procedente de Etiop\u00eda. O nome desta prov\u00e9n do \u00e1rabe, onde Zahara significa Flor, sendo o seu segundo nome Marley en honra \u00f3 cantante xamaicano Bob Marley.\nActualmente e desde finais de 2005 vive con Brad Pitt, quen adoptou \u00f3s dous fillos da actriz - Maddox e Zahara - en 2006. O 27 de maio de 2006 tiveron ao seu primeiro fillo biol\u00f3xico, nacido en Namibia e de nome John Jolie-Pitt. A exclusiva do nacemento foi vendida \u00e1 revista norteamericana de prensa rosa \"People\", por unha cantidade superior aos 4 mill\u00f3ns de d\u00f3lares, superando con iso o di\u00f1eiro ofrecido a Tom Cruise pola exclusiva do nacemento da s\u00faa filla, Suri Cruise, acaecido un mes antes. O di\u00f1eiro cobrado pola exclusiva foi doado integramente a organizaci\u00f3ns ben\u00e9ficas, seguindo o desexo da parella Jolie-Pitt.\nEn 2007 adoptaron \u00f3 seu cuarto fillo e terceiro non biol\u00f3xico, un neno vietnamita a quen chamaron Pax Thien, que significa \"Ceo Pacifico\". O nome Pax prov\u00e9n do lat\u00edn e significa \"paz\", e Thien prov\u00e9n da lingua vietnamita e significa \"ceo\". Angelina adoptouno inicialmente como nai solteira debido a que en Vietnam non se acepta que parellas que non estean casadas adopten fillos, pero actualmente Pax xa leva o apelido Pitt \u00f3 ser adoptado porteriormente por este de acordo \u00e1s leis norteamericanas.\nAngelina, en m\u00faltiples entrevistas, confirmou que \u00e9 bisexual e sinalou que durante m\u00e1is de dez anos mativo unha relaci\u00f3n sentimental coa actriz Jenny Shimizu, a s\u00faa compa\u00f1eira de interpretaci\u00f3n na pel\u00edcula de 1996 \"Foxfire\", e que de non ter casado co seu marido, Billy Bob Thornton probablemente far\u00edao con ela.\nOs seus comezos.\nA s\u00faa primeira incursi\u00f3n no cine foi en 1983, con apenas 7 anos, na pel\u00edcula \"Lookin' to Get Out\", xunto \u00f3 seu pai. O seu primeiro papel protagonista real\u00edzao anos despois, en 1993, na pel\u00edcula \"Cyborg 2\", que tivo moi pouca relevancia. Logo de varias curtas e algunha pel\u00edcula pequena, en 1995 realizou o seu primeiro filme importante, \"Hackers\", que co paso do tempo se converteu nunha produci\u00f3n de culto dos amantes da pirater\u00eda inform\u00e1tica. Nesta pel\u00edcula co\u00f1eceu \u00f3 que ser\u00eda o seu marido Jonny Lee Miller.\nEn 1998 co-protagonizou a pel\u00edcula \"Playing by heart\" cun amplo elenco de estrelas, coma o m\u00edtico Sean Connery, a veterana Gena Rowlands, a famosa detective de \"The X-Files\" Gillian Anderson, a nova promesa Ryan Phillippe ou o famoso presentador da televisi\u00f3n americana Jon Stewart, que presentou a gala dos premios Oscar en 2006.\nEn 1999 interpretou un dos seus mellores papeis no cine. Foi na pel\u00edcula \"Girl, Interrupted\", dando vida a unha paciente dun hospital psiqui\u00e1trico. A protagonista do filme era Winona Ryder, pero coa s\u00faa impo\u00f1ente e convincente interpretaci\u00f3n deixou eclipsado cr\u00edtica e p\u00fablico. Con este papel conseguiu o seu primeiro Oscar como mellor actriz secundaria, e o seu terceiro Globo de Ouro, tam\u00e9n nesa categor\u00eda, entre outros moitos premios. Ademais do seu papel en \"Girl, Interrupted\" protagonizou xunto a Denzel Washington a pel\u00edcula \"O coleccionista de \u00f3sos\" na que interpretaba a unha axente do FBI.\nFama mundial.\n2001 foi o ano en que obtivo a s\u00faa fama mundial, grazas \u00f3 personaxe da superhero\u00edna virtual Lara Croft na pel\u00edcula \"\", na que o seu pai, Jon Voight, participou interpretando o pai de Lara Croft. Ese mesmo ano estreouse a t\u00f3rrida pel\u00edcula \"Original Sin \", na que traballou xunto a Antonio Banderas, protagonizando escenas moi er\u00f3ticas.\nEn 2004 formou parte da ambiciosa pel\u00edcula de Oliver Stone \"Alexander\", interpretando a nai de Alexandre o Grande, Olimpia. Nesta pel\u00edcula traballou xunto a actores do talle de Anthony Hopkins ou Val Kilmer, e Colin Farrell no papel de Alexandre. A pel\u00edcula recibiu fortes cr\u00edticas, e a recadaci\u00f3n en portelo foi moito menor da agardada, pero a maior\u00eda dos cr\u00edticos encomiaron a s\u00faa actuaci\u00f3n, ata falando de Angelina a Grande, facendo un xogo de palabras co nome do m\u00edtico conquistador.\nEn 2005 tivo \u00e9xito co filme \"Mr. and Mrs. Smith\", xunto a Brad Pitt, en cuxo rodaxe comezaron a s\u00faa relaci\u00f3n amorosa.\n\u00c1 parte destas pel\u00edculas na s\u00faa carreira atopamos outros t\u00edtulos como \"Gone in Sixty Seconds\" xunto a Nicolas Cage, \"Beyond Borders\", xunto a Clive Owen ou \"Sky Captain and the World of Tomorrow \" xunto a Gwyneth Paltrow e Jude Law.\nEn decembro do 2005 culminou a pel\u00edcula \"The Good Shepherd\", na que comparte cartel con Matt Damon, Alec Baldwin, Michael Gambon, William Hurt e Joe Pesci entre outros, baixo a direcci\u00f3n de Robert De Niro. A pel\u00edcula estreouse nos Estados Unidos a finais do 2006.\nEn 2007 estreou \"A Mighty Heart\", filme no cal Jolie interpreta o papel de Mariane Pearl, a esposa do xornalista estadounidense Daniel Pearl, quen foi secuestrado e asasinado por milicias de Paquist\u00e1n, presuntamente membros da rede Al Qaeda.\nAngelina Jolie nos medios.\nAngelina Jolie leva aparecendo nos medios de comunicaci\u00f3n desde unha temper\u00e1 idade, debido ao seu famoso pai Jon Voight. Con sete anos participou cun pequeno papel na pel\u00edcula \"Lookin' to Get Out\", co-escrita e protagonizada polo seu pai. En 1986 e 1988 asistiu \u00e1 cerimonia dos Oscar como unha adolescente xunto a el. Con todo, cando comezou a s\u00faa carreira de interpretaci\u00f3n, Jolie decidiu non usar \"Voight\" como apelido, porque desexaba establecer a s\u00faa propia identidade como actriz. Jolie, nunca t\u00edmida, forxouse unha imaxe de moza rebelde e salvaxe nos primeiros anos da s\u00faa carreira.\n\u00c9 co\u00f1ecida por ser unha das poucas estrelas sen publicista e rapidamente converteuse no foco de mira dos tabloides, por ser moi aberta nas s\u00faas entrevistas. A s\u00faa vida amorosa, sobre todo o seu interese polo sadomasoquismo, a mi\u00fado era destacado nos medios de comunicaci\u00f3n. Como un dos seus trazos f\u00edsicos m\u00e1is distintivos, os beizos de Jolie atraeron a atenci\u00f3n dos medios de comunicaci\u00f3n. Os seus beizos foron inclu\u00eddos entre \"As cousas m\u00e1is sexys do mundo\" nunha enquisa de \"FHM\" en 2006.\nTam\u00e9n chamaron a atenci\u00f3n dos medios de comunicaci\u00f3n o seu matrimonio con Billy Bob Thornton e o cambiou de rumbo que deu na s\u00faa vida \u00f3 preocuparse polos problemas globais humanitarios. Cando tomou o papel de Embaixadora de Boa vontade UNHCR, comezou a usar o seu status de celebridade para loitar por causas humanitarias en todo o mundo.(Por exemplo, promovendo o D\u00eda do Refuxiado Mundial 2006 nunha entrevista coa CNN de d\u00faas horas con Anderson Cooper, atraendo m\u00e1is que dobre de audiencia que no seu noticiario t\u00edpico. Ademais estivo recibindo lecci\u00f3n de pilotaxe desde 2004 e est\u00e1 estudando para obter a licenza de piloto privado en Inglaterra, para as\u00ed poder viaxar libremente por todo o mundo.\nA comezos de 2005, a s\u00faa relaci\u00f3n con Brad Pitt converteuse nunha das noticias m\u00e1is relatadas en todo o mundo. Despois de que Jolie confirmase o seu embarazo a principios de 2006, o sen precedentes bombo nos medios que os rodeaba \"alcanzou o punto de tolemia\", como \"Reuters\" describiuno na s\u00faa reportaxe \"A febre Brangelina\". O intento de evitar a atenci\u00f3n dos medios de comunicaci\u00f3n, levou \u00e1 parella a Namibia para o nacemento \"do beb\u00e9 m\u00e1is esperado desde Xesucristo\", como foi descrito.\nHogano, Angelina Jolie \u00e9 unha das famosas m\u00e1is co\u00f1ecidas no mundo enteiro. Segundo unha enquisa, en 2000, logo do seu triunfo nos Oscar, o 31 % dos enquisados nos Estados Unidos dixo que Jolie era familiar a eles. Cara a 2006 ela era familiar ao 81 % dos norteamericanos.\nAdemais, en 2006, Jolie aparec\u00eda na lista das 100 persoas m\u00e1is influentes no mundo da revista \"Estafe\", foi portada da revista \"Forbes\" situ\u00e1ndose no posto n\u00ba 35 da s\u00faa lista das 100 celebridades mundiais e foi descrita como a muller m\u00e1is bela do mundo na lista da revista \"People\". En febreiro de 2007, foi votada como o maior s\u00edmbolo sexual de todos os tempos na \"Canle 4\" da televisi\u00f3n brit\u00e1nica, dentro do programa de televisi\u00f3n \"Os 100 Maiores S\u00edmbolos Sexuais\", por diante da mesm\u00edsima Marilyn Monroe."}
{"id": "61384", "revid": "5863", "url": "https://gl.wikipedia.org/wiki?curid=61384", "title": "Salma Hayek", "text": "Salma Valgarma Hayek-Jim\u00e9nez, nada en Coatzacoalcos (Veracruz) o 2 de setembro de 1966, \u00e9 unha actriz mexicana, m\u00e1is co\u00f1ecida como Salma Hayek. Nomeada \u00f3s Premios Oscar da Academia como mellor actriz pola s\u00faa interpretaci\u00f3n en \"Frida\".\nTraxectoria.\nOs seus pais son o pol\u00edtico e home de negocios Sami Hayek Dominguez, e a cantante de \u00f3pera Diana Jim\u00e9nez. De pequena estudou en Luisiana (Estados Unidos de Am\u00e9rica) e viviu en Texas. De regreso a M\u00e9xico estudou Relaci\u00f3ns Internacionais, pero deixou os seus estudos universitarios polos de actuaci\u00f3n.\nO seu primeiro traballo art\u00edstico foi na obra \"Aladino e a l\u00e1mpada marabillosa\", onde a viu un produtor de televisi\u00f3n que lle ofreceu un papel na s\u00faa primeira telenovela \"Un Nuevo Amanecer\" en Televisa. A s\u00faa impactante beleza causou que o seu segundo papel f\u00f3ra de protagonista na telenovela \"Teresa\", que foi un grande \u00e9xito.\nMalia ese grande \u00e9xito, decidiu deixalo todo en M\u00e9xico e volver empezar nos Estados Unidos. Estudou interpretaci\u00f3n nos \u00c1nxeles (California) e obtivo pequenos papeis nalgunhas pel\u00edculas menores e programas de televisi\u00f3n por cable. O seu primeiro gran papel foi na pel\u00edcula \"Desperado\" con Antonio Banderas. O director da pel\u00edcula, Robert Rodr\u00edguez, elixiuna para actuar de novo con Bandeiras en \"Four Rooms\", \"Spy Kids\" e a secuela de \"Desperado\" (\"O mexicano\", ademais de \"Aberto ata o amencer\" con George Clooney. Actuou noutras pel\u00edculas con Pen\u00e9lope Cruz, Mike Myers, Will Smith, Matt Damon, Pierce Brosnan e a s\u00faa parella por varios anos, Edward Norton.\nEn 2002 presentouse a s\u00faa pel\u00edcula \"Frida\" sobre a pintora mexicana Frida Kahlo, o traballo de varios anos da s\u00faa compa\u00f1\u00eda de produci\u00f3n (\"Ventana Rosa\") resultou nomeada en 6 categor\u00edas dos Oscar inclu\u00edndo \"Mellor Actriz\" para Hayek. O filme obtivo 2 premios (\"Maquillaxe\" e \"M\u00fasica Orixinal\").\nDesde 2004 o seu rostro \u00e9 o estandarte de Avon, anteriormente fixo a mesma funci\u00f3n para Revlon en 1998. Ademais \u00e9 considerada unha das actrices mellor vestidas de Hollywood.\nEn marzo de 2007 d\u00e1se a co\u00f1ecer que est\u00e1 embarazada e comprometida co empresario franc\u00e9s Fran\u00e7ois-Henri Pinault, cuxa firma \u00e9 propietaria de Gucci e Yves Saint Laurent."}
{"id": "61386", "revid": "98629", "url": "https://gl.wikipedia.org/wiki?curid=61386", "title": "Abre los ojos", "text": "Abre los ojos \u00e9 un filme espa\u00f1ol do ano 1997, dirixido por Alejandro Amen\u00e1bar. Protagonizado por Eduardo Noriega, Pen\u00e9lope Cruz e Najwa Nimri, o filme conta coa colaboraci\u00f3n dos actores de orixe galega Chete Lera, Jos\u00e9 \u00c1ngel Egido e Trist\u00e1n Ulloa.\nSinopse.\nC\u00e9sar (Eduardo Noriega) \u00e9 un mozo guapo e rico \u00f3 que lle gustan moito as mulleres pero moi pouco o compromiso. Con todo na festa do seu aniversario nam\u00f3rase de Sof\u00eda (Pen\u00e9lope Cruz), a acompa\u00f1ante do seu mellor amigo. Nuria (Najwa Nimri), unha antiga amante de C\u00e9sar, movida polos celos provoca un accidente de coche no que ela falece e C\u00e9sar queda completamente desfigurado. A partir dese momento a s\u00faa vida cambia por completo, convert\u00e9ndose nun horrible pesadelo.\nRepercusi\u00f3n.\nNo ano 2001 rodouse en Estados Unidos \"Vanilla Sky\", un remake en ingl\u00e9s de Abre los ojos, no que Pen\u00e9lope Cruz volveu interpretar o papel de Sof\u00eda.\nAlejandro Amen\u00e1bar negou calquera influencia da pel\u00edcula coa novela de ciencia ficci\u00f3n \"Ubik\" (1969), de Philip K. Dick, coa que garda algunhas similitudes.\nBanda sonora.\nTodos os temas compostos por Alejandro Amen\u00e1bar e Mariano Mar\u00edn, interpretados pola orquestra filharm\u00f3nica Cidade de Praga, dirixida por Mario Klemens."}
{"id": "61388", "revid": "98629", "url": "https://gl.wikipedia.org/wiki?curid=61388", "title": "Alatriste", "text": "Alatriste \u00e9 unha pel\u00edcula de cine espa\u00f1ola dirixida por Agust\u00edn D\u00edaz Yanes, e baseada no protagonista dunha serie de novelas escritas por Arturo P\u00e9rez-Reverte, \"Las aventuras del capit\u00e1n Alatriste\".\n\u00c9 a pel\u00edcula m\u00e1is cara da historia do cine espa\u00f1ol (uns 24 mill\u00f3ns de euros). A produtora estadounidense 20th Century Fox comprou os dereitos da pel\u00edcula.\nTen un amplo elenco de actores encabezado por Viggo Mortensen no papel protagonista de Alatriste e do que tam\u00e9n forma parte cunha pequena intervenci\u00f3n o actor galego Luis Zahera.\nO 15 de setembro de 2006, a Academia das Artes e as Ciencias Cinematogr\u00e1ficas de Espa\u00f1a elixiu a \"Alatriste\" (xunto con outras d\u00faas pel\u00edculas) como candidata para competir polo posto de representante espa\u00f1ola nos Oscar. Finalmente, foi \"Volver\", de Almod\u00f3var, quen o fixo, a\u00ednda que non foi seleccionada.\nSinopse.\nA historia ocorre durante a Espa\u00f1a Imperial do s\u00e9culo XVII. Diego Alatriste \u00e9 un soldado \u00f3 servizo do rei Filipe IV. At\u00f3pase na Guerra de Flandres. \u00d3 seu regreso, ve como o Imperio se vai desmoroando por momentos a causa do ego\u00edsmo dos gobernantes da \u00e9poca.\nA trama da pel\u00edcula fai un percorrido por cada un dos cinco libros publicados ata a estrea, mantendo como f\u00edo argumental da mesma os personaxes principais."}
{"id": "61392", "revid": "98629", "url": "https://gl.wikipedia.org/wiki?curid=61392", "title": "Rub\u00e9n Dar\u00edo", "text": "F\u00e9lix Rub\u00e9n Garc\u00eda Sarmiento, co\u00f1ecido como Rub\u00e9n Dar\u00edo, nado en Metapa (actual Ciudad Dar\u00edo, Matagalpa), o 18 de xaneiro de 1867 e finado en Le\u00f3n (Nicaragua) o 6 de febreiro de 1916, foi un poeta nicaraguano, iniciador e m\u00e1ximo representante do Modernismo literario en lingua castel\u00e1. \u00c9 posiblemente o poeta que tivo unha maior e m\u00e1is duradeira influencia na poes\u00eda do s\u00e9culo XX no \u00e1mbito hisp\u00e1nico. \u00c9 chamado \"pr\u00edncipe das letras castel\u00e1s\".\nTraxectoria.\nComezos.\nRub\u00e9n foi o primeiro fillo do matrimonio formado por Manuel Garc\u00eda e Rosa Sarmiento, que casaran en Le\u00f3n o 26 de abril de 1866, tras conseguir as dispensas eclesi\u00e1sticas necesarias, pois trat\u00e1base de curm\u00e1ns segundos. As\u00ed e todo, a conduta de Manuel, afeccionado en exceso \u00f3 alcohol e \u00e1s prostitutas, fixo que Rosa, xa embarazada, tomara a decisi\u00f3n de abandonar o fogar conxugal e refuxiarse na cidade de Metapa, na que deu a luz \u00f3 seu fillo, F\u00e9lix Rub\u00e9n. O matrimonio terminar\u00eda por reconciliarse, e incluso Rosa chegou a dar a luz a outra filla de Manuel, C\u00e1ndida Rosa, que morreu \u00f3s poucos d\u00edas de nacer. A relaci\u00f3n volveuse deteriorar e Rosa abandonou o seu marido para ir vivir co seu fillo \u00e1 casa dunha t\u00eda s\u00faa, Bernarda Sarmiento, que viv\u00eda co seu esposo, o coronel F\u00e9lix Ram\u00edrez Madregil, na mesma cidade de Le\u00f3n. Rosa Sarmiento co\u00f1eceu pouco despois a outro home, e estableceu con el a s\u00faa residencia en San Marcos de Col\u00f3n, no departamento de Choluteca, en Honduras.\nA\u00ednda que segundo a s\u00faa fe de bautismo o primeiro apelido de Rub\u00e9n era Garc\u00eda, a familia paterna era co\u00f1ecida desde xeraci\u00f3ns polo apelido Dar\u00edo. O propio Rub\u00e9n o explica na s\u00faa autobiograf\u00eda: \nOs primeiros anos de Rub\u00e9n Dar\u00edo transcorreron na cidade de Le\u00f3n, criado polos seus t\u00edos-av\u00f3s F\u00e9lix e Bernarda, a quen considerou na s\u00faa infancia os seus verdadeiros pais (de feito, durante os seus primeiros anos asinaba os traballos escolares como F\u00e9lix Rub\u00e9n Ram\u00edrez). Apenas tivo contacto coa s\u00faa nai, que resid\u00eda en Honduras, nin co seu pai, a quen chamaba \"t\u00edo Manuel\".\nSobre os seus primeiros anos hai poucas noticias, a\u00ednda que se sabe que \u00e1 morte do coronel F\u00e9lix Ram\u00edrez, en 1871, a familia pasou apuros econ\u00f3micos, e incluso se pensou en colocar \u00f3 mozo Rub\u00e9n como aprendiz de xastre. Segundo o seu bi\u00f3grafo Edelmiro Torres, asistiu a varias escolas da cidade de Le\u00f3n antes de pasar, nos anos 1879 e 1880, a educarse cos xesu\u00edtas.\nLector precoz (el mesmo dic\u00eda que aprendeu a ler con tres anos), entre os primeiros libros que menciona ler est\u00e1n O Quixote, \"As mil e unha noites\", a Biblia e as obras de Morat\u00edn. Axi\u00f1a empezou tam\u00e9n a escribir os seus primeiros versos: cons\u00e9rvase un soneto escrito por el en 1879, e publicou por primeira vez nun xornal pouco despois de cumprir os trece anos: tr\u00e1tase da elex\u00eda \"Una l\u00e1grima\", que apareceu no diario \"El Term\u00f3metro\", da cidade de Rivas, o 26 de xullo de 1880. Pouco despois colaborou tam\u00e9n en \"El Ensayo\", revista literaria de Le\u00f3n, e alcanzou fama como \"poeta neno\". Nestes primeiros versos, segundo Teodosio Fern\u00e1ndez, as s\u00faas influencias predominantes eran os poetas espa\u00f1ois da \u00e9poca Zorrilla, Campoamor, N\u00fa\u00f1ez de Arce e Ventura de la Vega. M\u00e1is adiante, por\u00e9n, interesouse moito pola obra de V\u00edctor Hugo, que ter\u00eda unha influencia determinante no seu labor po\u00e9tico. As s\u00faas obras desta \u00e9poca amosan tam\u00e9n a impronta do pensamento liberal, hostil \u00e1 excesiva influencia da Igrexa cat\u00f3lica, como \u00e9 o caso da s\u00faa composici\u00f3n \"El jesuita\", de 1881. En canto \u00e1 s\u00faa actitude pol\u00edtica, a s\u00faa influencia m\u00e1is destacada foi o ecuatoriano Juan Montalvo, a quen imitou deliberadamente nos seus primeiros artigos xornal\u00edsticos. Xa nesta \u00e9poca (contaba catorce anos) proxectou publicar un primeiro libro, \"Poes\u00edas y artigos en prosa\", que non ver\u00eda a luz ata o cincuenta cabodano da s\u00faa morte. Posu\u00eda unha superdotada memoria, gozaba dunha creatividade e retentiva xenial, e era invitado con frecuencia a recitar poes\u00eda en reuni\u00f3ns sociais e actos p\u00fablicos.\nEn decembro dese mesmo ano trasladouse a Managua, capital do pa\u00eds, a instancias dalg\u00fans pol\u00edticos liberais que concibiran a idea de que, dadas as s\u00faas dotes po\u00e9ticas, deber\u00eda educarse en Europa a costa do erario p\u00fablico. Non obstante, o ton anticlerical dos seus versos non convenceu \u00f3 presidente do Congreso, o conservador Pedro Joaqu\u00edn Chamorro y Alfaro, e resolveuse que estudar\u00eda na cidade nicaraguana de Granada. Rub\u00e9n, por\u00e9n, preferiu quedar en Managua, onde continuou a s\u00faa actividade xornal\u00edstica, colaborando cos xornais \"El Ferrocarril\" e \"El Porvenir de Nicaragua\". Na capital namorouse dunha rapaza de once anos, Rosario Emelina Murillo, coa que incluso proxectou casar. Pouco despois, en agosto de 1882, embarcaba no porto de Corinto, en direcci\u00f3n ao Salvador.\nNo Salvador.\nNo Salvador, o mozo Dar\u00edo foi presentado polo poeta Joaqu\u00edn M\u00e9ndez \u00f3 presidente da rep\u00fablica, Rafael Zald\u00edvar, que o acolleu baixo a s\u00faa protecci\u00f3n. Al\u00ed co\u00f1eceu o poeta salvadore\u00f1o Francisco Gavidia, gran co\u00f1ecedor da poes\u00eda francesa. So os seus auspicios, Dar\u00edo intentou por primeira vez adaptar o verso alexandrino franc\u00e9s \u00e1 m\u00e9trica castel\u00e1. A influencia de Francisco Gavidia foi decisiva por canto foi este autor quen descubriu a Dar\u00edo a poes\u00eda francesa. O nicaraguano escribiu:\nO uso do verso alexandrino converter\u00edase despois nun trazo distintivo non s\u00f3 da obra de Dar\u00edo, sen\u00f3n de toda a poes\u00eda modernista. A\u00ednda que no Salvador gozou de bastante celebridade e levou unha intensa vida social, participando en festexos como a conmemoraci\u00f3n do centenario de Bol\u00edvar, que abriu coa recitaci\u00f3n dun poema seu, m\u00e1is tarde as cousas comezaron a empeorar: pasou penalidades econ\u00f3micas e enfermou de var\u00edola, polo que en outubro de 1883, a\u00ednda convalecente, regresou \u00f3 pa\u00eds natal.\nTralo seu regreso, residiu brevemente en Le\u00f3n e despois en Granada, pero finalmente trasladouse de novo a Managua, onde encontrou traballo na Biblioteca Nacional, e retomou os seus amor\u00edos con Rosario Murillo. En maio de 1884 foi condenado por vagancia \u00e1 pena de oito d\u00edas de obra p\u00fablica, se ben logrou eludir o cumprimento da condena. Por ent\u00f3n continuaba experimentando con novas formas po\u00e9ticas, e mesmo chegou a ter un libro listo para a s\u00faa impresi\u00f3n, que se \u00eda titular \"Ep\u00edstolas y poemas\". Este segundo libro tampouco chegou a publicarse: deber\u00eda esperar ata 1888, cando apareceu por fin co t\u00edtulo de \"Primeras notas\". Probou sorte tam\u00e9n co teatro, e chegou a estrear unha obra, titulada \"Cada oveja...\", que tivo certo \u00e9xito, pero que hoxe se atopa perdida. Non obstante, encontraba insatisfactoria a vida en Managua e, aconsellado por alg\u00fans amigos, optou por embarcar para Chile, cara a onde partiu o 5 de xu\u00f1o de 1886.\nEn Chile.\nDesembarcou en Valpara\u00edso o 23 de xu\u00f1o de 1886. En Chile, grazas \u00e1s recomendaci\u00f3ns obtidas en Managua, recibiu a protecci\u00f3n de Eduardo Poirier e do poeta Eduardo de la Barra. A medias con Poirier escribiu unha novela de tipo sentimental, titulada \"Emelina\", co obxecto de participar nun concurso literario que non chegaron a ga\u00f1ar. Grazas \u00e1 amizade de Poirier, Dar\u00edo encontrou traballo no xornal \"La \u00c9poca\", de Santiago desde xullo de 1886.\nNa s\u00faa etapa chilena, Dar\u00edo viviu en condici\u00f3ns moi precarias, e tivo ademais que soportar continuas humillaci\u00f3ns por parte da aristocracia do pa\u00eds, que o desprezaba polo seu escaso refinamento e pola cor da s\u00faa pel. Non obstante, chegou a facer algunhas amizades, como o fillo do ent\u00f3n presidente da Rep\u00fablica, o poeta Pedro Balmaceda Toro. Grazas \u00f3 apoio deste e doutro amigo, Manuel Rodr\u00edguez Mendoza, a quen o libro est\u00e1 dedicado, logrou Dar\u00edo publicar o seu primeiro libro de poemas, \"Abrojos\", que apareceu en marzo de 1887. Entre febreiro e setembro de 1887, Dar\u00edo residiu en Valpara\u00edso, onde participou en varios certames literarios. De regreso \u00e1 capital, encontrou traballo no xornal \"El Heraldo\", co que colaborou entre febreiro e abril de 1888. No mes de xullo, apareceu en Valpara\u00edso, grazas \u00e1 axuda dos seus amigos Eduardo Poirier e Eduardo de la Barra, \"Azul...\", o libro chave da hab\u00eda pouco iniciada revoluci\u00f3n literaria modernista.\n\"Azul...\" recompilaba unha serie de poemas e de textos en prosa que xa apareceran na prensa chilena entre decembro de 1886 e xu\u00f1o de 1888. O libro non tivo un \u00e9xito inmediato, pero foi moi ben acollido polo influente novelista e cr\u00edtico literario espa\u00f1ol Juan Valera, que publicou no xornal madrile\u00f1o \"El Imparcial\", en outubro de 1888, d\u00faas cartas dirixidas a Rub\u00e9n Dar\u00edo, nas que, se ben reprochaba a Dar\u00edo as s\u00faas excesivas influencias francesas (o seu \"galicismo mental\", segundo a expresi\u00f3n utilizada por Valera), reco\u00f1ec\u00eda nel a \"un prosista e un poeta de talento\". Foron estas cartas de Valera, logo divulgadas na prensa chilena e doutros pa\u00edses, as que consagraron definitivamente a fama de Dar\u00edo.\nPeriplo centroamericano.\nEsta fama permitiulle obter o posto de correspondente do xornal \"La Naci\u00f3n\", de Buenos Aires, que era na \u00e9poca o xornal de maior difusi\u00f3n de toda Hispanoam\u00e9rica. Pouco despois de enviar a s\u00faa primeira cr\u00f3nica a \"La Naci\u00f3n\", emprendeu a viaxe de regreso a Nicaragua. Tras unha breve escala en Lima, onde co\u00f1eceu \u00f3 escritor Ricardo Palma, chegou \u00f3 porto de Corinto o 7 de marzo de 1889. Na cidade de Le\u00f3n foi agasallado cun recibimento triunfal. Con todo, det\u00edvose pouco tempo en Nicaragua, e axi\u00f1a se trasladou a San Salvador, onde foi nomeado director do xornal \"La Uni\u00f3n\", defensor da uni\u00f3n centroamericana. En San Salvador casou civilmente con Rafaela Contreras, filla dun famoso orador hondure\u00f1o, \u00c1lvaro Contreras, o 21 de xu\u00f1o de 1890. \u00d3 d\u00eda seguinte \u00e1 s\u00faa voda produciuse un golpe de estado contra o ent\u00f3n presidente, o xeneral Men\u00e9ndez, que contou co liderado do xeneral Ezeta (que estivera presente, en calidade de invitado, na voda de Dar\u00edo). A\u00ednda que o novo presidente quixo ofrecerlle cargos de responsabilidade, Dar\u00edo preferiu marchar do pa\u00eds. A finais de xu\u00f1o trasladouse a Guatemala, mentres a recentemente casada permanec\u00eda no Salvador. En Guatemala, o presidente Manuel Lisandro Barillas estaba iniciando os preparativos dunha guerra contra O Salvador, e Dar\u00edo publicou no xornal guatemalteco \"El Imparcial\" un artigo, titulado \"Historia negra\", denunciando a traiz\u00f3n de Ezeta.\nEn decembro de 1890 foille encomendada a direcci\u00f3n dun xornal de nova creaci\u00f3n, \"El Correo de la Tarde\". Ese mesmo ano publicou en Guatemala a segunda edici\u00f3n do seu exitoso libro de poemas \"Azul...\", substancialmente ampliado, e levando como pr\u00f3logo as d\u00faas cartas de Juan Valera que supuxeran a s\u00faa consagraci\u00f3n literaria (desde ent\u00f3n, \u00e9 habitual que as cartas de Valera aparezan en t\u00f3dalas edici\u00f3ns deste libro de Rub\u00e9n Dar\u00edo). En xaneiro do ano seguinte, a s\u00faa esposa, Rafaela Contreras, reuniuse con el en Guatemala, e o 11 de febreiro casaron pola igrexa na catedral de Guatemala. En xu\u00f1o, o diario que dirix\u00eda Dar\u00edo, \"El Correo de la Tarde\", deixou de percibir a subvenci\u00f3n gobernamental, e tivo que pechar. Dar\u00edo optou por probar sorte en Costa Rica, instal\u00e1ndose en agosto dese ano na capital do pa\u00eds, San Jos\u00e9. En Costa Rica, onde apenas era capaz de sacar adiante \u00e1 s\u00faa familia, co poeta abafado polas d\u00e9bedas a pesar dalg\u00fans empregos eventuais, naceu o seu primeiro fillo, Rub\u00e9n Dar\u00edo Contreras, o 12 de novembro de 1891.\nViaxes.\n\u00d3 ano seguinte, deixando \u00e1 s\u00faa familia en Costa Rica, marchou a Guatemala, e logo a Nicaragua, en busca de mellor sorte. Inesperadamente, o goberno nicaraguano nomeouno membro da delegaci\u00f3n que ese pa\u00eds \u00eda enviar a Madrid con motivo do cuarto centenario do descubrimento de Am\u00e9rica, o que para Dar\u00edo supu\u00f1a ver realizado o seu so\u00f1o de viaxar a Europa.\nNa viaxe cara a Espa\u00f1a fixo escala na Habana, onde co\u00f1eceu o poeta Juli\u00e1n del Casal e a outros artistas, como Aniceto Valdivia ou Raoul Cay. O 14 de agosto de 1892 desembarcou en Santander, desde onde seguiu a viaxe por tren at\u00e9 Madrid. Entre as personalidades que frecuentou na capital de Espa\u00f1a est\u00e1n os poetas Gaspar N\u00fa\u00f1ez de Arce, Jos\u00e9 Zorrilla ou Salvador Rueda, os novelistas Juan Valera e Emilia Pardo Baz\u00e1n, o erudito Marcelino Men\u00e9ndez Pelayo, e varios destacados pol\u00edticos, como Emilio Castelar ou Antonio C\u00e1novas del Castillo. En novembro regresou de novo a Nicaragua, onde recibiu un telegrama procedente de San Salvador onde se lle notificaba a enfermidade da s\u00faa esposa, que faleceu o 23 de xaneiro de 1893.\nA comezos de 1893, Rub\u00e9n permaneceu en Managua, onde renovou os seus amor\u00edos con Rosario Murillo, obrigando \u00e1 familia desta a contraer matrimonio coa moza. En abril viaxou a Panam\u00e1, onde recibiu a nova de que o seu amigo, o presidente colombiano Miguel Antonio Caro, lle concedera o cargo de c\u00f3nsul honor\u00edfico en Buenos Aires. Deixou a Rosario en Panam\u00e1, e emprendeu a viaxe \u00e1 capital arxentina. Antes de chegar, pasou brevemente por Nova York, cidade na que co\u00f1eceu \u00f3 ilustre poeta cubano Jos\u00e9 Mart\u00ed, con quen lle un\u00edan non poucas afinidades; tam\u00e9n viu realizado o seu so\u00f1o da mocidade de viaxar a Par\u00eds, onde foi introducido nos medios bohemios polo guatemalteco Enrique G\u00f3mez Carrillo e o espa\u00f1ol Alejandro Sawa. Na capital francesa, co\u00f1eceu a Jean Mor\u00e9as e tivo un decepcionante encontro co seu admirado Paul Verlaine (posiblemente o poeta franc\u00e9s que m\u00e1is influ\u00edu na s\u00faa obra). Finalmente, o 13 de agosto de 1893 chegou a Buenos Aires, cidade que lle causar\u00eda unha fonda impresi\u00f3n.\nNa Arxentina.\nEn Bos Aires, Dar\u00edo foi moi ben recibido polos medios intelectuais. Colaborou con varios xornais: al\u00e9n de en \"La Naci\u00f3n\", do que xa era correspondente, publicou artigos en \"La Prensa\", \"La Tribuna\" ou \"El Tiempo\" entre outros. O seu traballo como c\u00f3nsul de Colombia era soamente honor\u00edfico, xa que, como el mesmo indica na s\u00faa autobiograf\u00eda, \"non hab\u00eda case colombianos en Bos Aires e non exist\u00edan transacci\u00f3ns nin trocos comerciais entre Colombia e a Rep\u00fablica Arxentina\". Na capital arxentina levou unha vida de desenfreo, sempre \u00f3 bordo das s\u00faas posibilidades econ\u00f3micas, e os excesos co alcohol foron causa de que tivese que recibir coidados m\u00e9dicos en varias ocasi\u00f3ns. Entre os personaxes que tratou al\u00ed at\u00f3panse pol\u00edticos ilustres, como Bartolom\u00e9 Mitre, pero tam\u00e9n poetas como o mexicano Federico Gamboa, o boliviano Ricardo Jaimes Freyre, os arxentinos Rafael Obligado e m\u00e1is Leopoldo Lugones.\nO 3 de maio de 1895 morreu a s\u00faa nai, Rosa Sarmiento, a quen o poeta apenas co\u00f1ecera, a\u00ednda que se viu afectado profundamente pola s\u00faa morte. En outubro do mesmo ano xurdiu un novo contratempo, xa que o goberno colombiano suprimiu o seu consulado en Bos Aires, polo cal Dar\u00edo quedou sen unha importante fonte de ingresos. Para remedialo, obtivo un emprego como secretario de Carlos Carl\u00e9s, director xeral de Correos e Tel\u00e9grafos.\nEn 1896, en Bos Aires, publicou dous libros cruciais na s\u00faa obra: \"Los raros\", unha colecci\u00f3n de artigos sobre os escritores que, por unha raz\u00f3n ou outra, m\u00e1is lle interesaban; e, sobre todo, \"Prosas profanas y otros poemas\", o libro que supuxo a consagraci\u00f3n definitiva do Modernismo literario en castel\u00e1n. Como o propio Rub\u00e9n explica na s\u00faa autobiograf\u00eda, co tempo os poemas deste libro acadar\u00edan unha gran popularidade en t\u00f3dolos pa\u00edses de lingua castel\u00e1. Por\u00e9n, nos seus comezos non foi tan ben recibido como ser\u00eda de esperar.\nAs petici\u00f3ns de Dar\u00edo \u00f3 goberno nicaraguano para que lle concedese un cargo diplom\u00e1tico non foron atendidas; por\u00e9n, o poeta viu unha posibilidade de viaxar a Europa cando soubo que \"La Naci\u00f3n\" necesitaba un correspondente en Espa\u00f1a que informase da situaci\u00f3n no pa\u00eds tralo desastre de 1898. O 3 de decembro de 1898, Dar\u00edo embarcaba de novo rumbo a Europa. O 22 de decembro chegaba a Barcelona.\nEntre Par\u00eds e Espa\u00f1a.\nDar\u00edo chegou a Espa\u00f1a co compromiso, que cumpriu impecablemente, de enviar catro cr\u00f3nicas mensuais a \"La Naci\u00f3n\" verbo do estado en que se atopaba a naci\u00f3n espa\u00f1ola trala s\u00faa derrota fronte a Estados Unidos e a perda das s\u00faas posesi\u00f3ns coloniais de Cuba, Porto Rico, Filipinas e a illa de Guam. Estas cr\u00f3nicas terminar\u00edan recompil\u00e1ndose nun libro, que apareceu en 1901, titulado \"Espa\u00f1a Contempor\u00e1nea. Cr\u00f3nicas y retratos literarios\". Nelas, Rub\u00e9n manifesta a s\u00faa profunda simpat\u00eda por Espa\u00f1a, e a s\u00faa confianza na recuperaci\u00f3n do estado, a pesar do estado de abatemento no que a encontraba.\nEn Espa\u00f1a, Dar\u00edo espertou a admiraci\u00f3n dun grupo de mozos poetas defensores do Modernismo (movemento que non era en absoluto aceptado polos autores consagrados, especialmente os pertencentes \u00e1 Real Academia Espa\u00f1ola de la Lengua). Entre estes mozos modernistas estaban alg\u00fans autores que logo brillar\u00edan con luz propia na historia da literatura espa\u00f1ola, como Juan Ram\u00f3n Jim\u00e9nez, Ram\u00f3n Mar\u00eda del Valle-Incl\u00e1n ou Jacinto Benavente, e outros que hoxe est\u00e1n bastante m\u00e1is esquecidos, como Francisco Villaespesa, Mariano Miguel de Val (director da revista Ateneo), ou Emilio Carrere.\nEn 1899, Rub\u00e9n Dar\u00edo, que continuaba legalmente casado con Rosario Murillo, co\u00f1eceu, na Casa de Campo de Madrid, a Francisca S\u00e1nchez del Pozo, campesi\u00f1a analfabeta, natural de Navalsauz, na provincia de \u00c1vila, que se converter\u00eda na compa\u00f1eira dos seus \u00faltimos anos.\nNo mes de abril de 1900 Dar\u00edo visitou por segunda vez Par\u00eds, coa encarga de \"La Naci\u00f3n\" de cubrir a Exposici\u00f3n Universal que ese ano tivo lugar na capital francesa. As s\u00faas cr\u00f3nicas sobre este tema ser\u00edan recollidas posteriormente no libro \"Peregrinaciones\".\nNos primeiros anos do s\u00e9culo XX, Dar\u00edo fixou o seu lugar de residencia na capital de Francia, e atinxiu unha certa estabilidade, non exenta de infortunios. En 1901 publicou en Par\u00eds a segunda edici\u00f3n de \"Prosas profanas\". Ese mesmo ano Francisca tivo unha filla do poeta e, tralo parto, viaxou a Par\u00eds a reunirse con el, deixando a nena \u00f3 coidado dos av\u00f3s. A nena falecer\u00eda de var\u00edola pouco despois, sen que o seu pai chegase a co\u00f1ecela.\nEn 1902 co\u00f1eceu na capital francesa a un poeta espa\u00f1ol mozo, Antonio Machado, declarado admirador da s\u00faa obra. En marzo de 1903 foi nomeado c\u00f3nsul de Nicaragua, o que lle permitiu vivir con maior desafogo econ\u00f3mico. \u00d3 mes seguinte naceu o seu segundo fillo con Francisca, que morrer\u00eda tam\u00e9n con pouca idade. Durante eses anos, Dar\u00edo viaxou por Europa, visitando, entre outros pa\u00edses, o Reino Unido, B\u00e9lxica, Alema\u00f1a ou Italia.\nEn 1905 desprazouse a Espa\u00f1a como membro dunha comisi\u00f3n nomeada polo goberno nicaraguano coa finalidade de resolver unha disputa territorial con Honduras. Ese ano publicou en Madrid o terceiro dos libros capitais da s\u00faa obra po\u00e9tica: \"Cantos de vida y esperanza, los cisnes y otros poemas\", editado por Juan Ram\u00f3n Jim\u00e9nez. Tam\u00e9n datan de 1905 alg\u00fans dos seus m\u00e1is memorables poemas, como \"Salutaci\u00f3n del optimista\" ou \"A Roosevelt\", nos que enaltece o car\u00e1cter hisp\u00e1nico fronte \u00e1 ameaza do imperialismo ianqui. En particular, o segundo, dirixido \u00f3 ent\u00f3n presidente dos Estados Unidos, Theodore Roosevelt, resulta case prof\u00e9tico no referente \u00e1 pol\u00edtica que os Estados Unidos seguir\u00eda en Latinoam\u00e9rica:\nEn 1906 participou, como secretario da delegaci\u00f3n nicaraguana, na Terceira Conferencia Panamericana que tivo lugar no R\u00edo de Xaneiro. Con este motivo escribiu o seu poema \"Salutaci\u00f3n del \u00e1guila\", que ofrece unha visi\u00f3n dos Estados Unidos moi diferente da dos seus poemas anteriores:\nEste poema foi moi criticado por alg\u00fans autores que non entenderon o s\u00fabito cambio de opini\u00f3n de Rub\u00e9n con respecto \u00e1 influencia dos Estados Unidos en Latinoam\u00e9rica. No R\u00edo de Xaneiro, o poeta protagonizou un escuro romance cunha arist\u00f3crata, rumore\u00e1ndose que era a filla do embaixador ruso no Brasil. Parece ser que por ent\u00f3n concibiu a idea de divorciarse de Rosario Murillo, de quen levaba xa anos separado. De regreso a Europa, fixo unha breve escala en Bos Aires. En Par\u00eds reuniuse con Francisca S\u00e1nchez, e xuntos foron a pasar o inverno de 1907 a Mallorca, illa na que frecuentou a compa\u00f1\u00eda do despois poeta futurista Gabriel Alomar e do pintor Santiago Rusi\u00f1ol. Iniciou unha novela, \"La Isla de Oro\", que non chegou a terminar, se ben alg\u00fans dos seus cap\u00edtulos apareceron por entregas en \"La Naci\u00f3n\".\nInterrompeu a s\u00faa tranquilidade a chegada a Par\u00eds da s\u00faa esposa, Rosario Murillo, que se negaba a aceptar o divorcio a menos que se lle garantise unha compensaci\u00f3n econ\u00f3mica que o poeta xulgou desproporcionada. En marzo de 1907, cando \u00eda partir para Par\u00eds, Dar\u00edo, cun alcoholismo xa moi avanzado, caeu gravemente enfermo. \u00d3 recuperarse, regresou a Par\u00eds, pero non puido chegar a un acordo coa s\u00faa esposa, polo que decidiu regresar a Nicaragua para presentar o seu caso perante os tribunais.\nEmbaixador en Madrid.\nTras d\u00faas breves escalas en Nova York e en Panam\u00e1, chegou a Nicaragua, onde se lle tributou un recibimento triunfal, e se lle colmou de honores, a\u00ednda que non tivo \u00e9xito na s\u00faa demanda de divorcio. Ademais non se lle pagaron os honorarios que se lle deb\u00edan polo seu cargo de c\u00f3nsul, polo que foi incapaz de volver a Par\u00eds. Despois de meses de xesti\u00f3ns, conseguiu outro nomeamento, esta vez como ministro residente en Madrid do goberno nicaraguano de Jos\u00e9 Santos Zelaya. Tivo problemas, as\u00ed e todo, para facer fronte \u00f3s gastos da s\u00faa legaci\u00f3n ante o reducido do seu orzamento, e pasou dificultades econ\u00f3micas durante os seus anos como embaixador, que s\u00f3 puido solucionar en parte grazas \u00f3 soldo que recib\u00eda de \"La Naci\u00f3n\".\nCando Zelaya foi derrocado, Dar\u00edo tivo que renunciar \u00f3 seu posto diplom\u00e1tico, o que fixo o 25 de febreiro de 1909. Permaneceu fiel a Zelaya, a quen eloxiara desmesuradamente no seu libro \"Viaje a Nicaragua e Intermezzo tropical\", e co que colaborou na redacci\u00f3n do libro deste \"Estados Unidos y la revoluci\u00f3n de Nicaragua\", no que acusaba aos Estados Unidos e \u00f3 ditador guatemalteco Manuel Estrada Cabrera, de tramar o derrocamento do seu goberno.\nDurante o desempe\u00f1o do seu cargo diplom\u00e1tico, enemistouse co seu antigo amigo Alejandro Sawa, quen lle solicitara axuda econ\u00f3mica sen que as s\u00faas petici\u00f3ns foran escoitadas por Dar\u00edo. A correspondencia entr\u00e1mbolos dous d\u00e1 a entender que Sawa foi o verdadeiro autor dalg\u00fans dos artigos que Dar\u00edo publicara en \"La Naci\u00f3n\".\n\u00daltimos anos.\nTras abandonar o seu posto \u00e1 fronte da legaci\u00f3n diplom\u00e1tica nicaraguana, Dar\u00edo trasladouse de novo a Par\u00eds, onde se adicou a preparar novos libros, como \"Canto a la Argentina\", encargado por \"La Naci\u00f3n\". Por ent\u00f3n, o seu alcoholismo caus\u00e1balle frecuentes problemas de sa\u00fade e crises psicol\u00f3xicas, caracterizadas por momentos de exaltaci\u00f3n m\u00edstica e por unha fixaci\u00f3n obsesiva coa idea da morte.\nEn 1910 viaxou a M\u00e9xico como membro dunha delegaci\u00f3n nicaraguana para conmemorar o centenario da independencia do pa\u00eds azteca. Por\u00e9n, o goberno nicaraguano mudou mentres se atopaba de viaxe, e o ditador mexicano Porfirio D\u00edaz negouse a recibir o escritor, actitude \u00e1 que non foi allea probablemente a diplomacia estadounidense. Con todo, Dar\u00edo foi recibido triunfalmente polo pobo mexicano, que se manifestou a favor do poeta e en contra do seu goberno. Na s\u00faa autobiograf\u00eda, Dar\u00edo relaciona estas protestas coa Revoluci\u00f3n Mexicana, ent\u00f3n a piques de estourar:\nAnte o desaire do goberno mexicano, Dar\u00edo levantou \u00e1ncora cara \u00e1 Habana, onde, so os efectos do alcohol, tentou suicidarse, talvez a causa do desprezo recibido. En novembro de 1910 regresou de novo a Par\u00eds, onde continuou sendo correspondente do xornal \"La Naci\u00f3n\" e desempe\u00f1ou un traballo para o Ministerio de Instruci\u00f3n P\u00fablica mexicano que seica lle fora ofrecido a modo de compensaci\u00f3n pola humillaci\u00f3n sufrida.\nEn 1912 aceptou a oferta dos empresarios uruguaios Rub\u00e9n e Alfredo Guido para dirixir as revistas \"Mundial\" e \"Elegancias\". Para promocionar estas publicaci\u00f3ns, partiu en xira por Am\u00e9rica Latina, visitando, entre outras cidades, R\u00edo de Xaneiro, S\u00e3o Paulo, Montevideo e Buenos Aires. Foi tam\u00e9n por esta \u00e9poca cando o poeta redactou a s\u00faa autobiograf\u00eda, que apareceu publicada na revista \"Caras y caretas\" co t\u00edtulo de \"La vida de Rub\u00e9n Dar\u00edo escrita por \u00e9l mismo\". Tam\u00e9n deste ano \u00e9 a obra \"Historia de mis libros\", moi interesante para o co\u00f1ecemento da s\u00faa evoluci\u00f3n literaria.\nTralo final desta xira, tras desligarse do seu contrato cos irm\u00e1ns Guido, regresou a Par\u00eds, e, en 1913 viaxou a Mallorca invitado por Joan Sureda, alox\u00e1ndose na cartuxa de Valldemosa, na que moitas d\u00e9cadas atr\u00e1s residiran Chopin e George Sand. Nesta illa empezou a novela \"El oro de Mallorca\", que \u00e9, en realidade, unha autobiograf\u00eda novelada. Acentuouse, por\u00e9n, a deterioraci\u00f3n da s\u00faa sa\u00fade mental, debido \u00f3 alcoholismo. En decembro regresou a Barcelona, hosped\u00e1ndose na casa do xeneral Zelaya, que fora o seu protector sendo presidente de Nicaragua. En xaneiro de 1914 regresou a Par\u00eds, onde preiteou longamente cos irm\u00e1ns Guido, que a\u00ednda lle deb\u00edan unha importante suma en concepto de honorarios. En maio instalouse en Barcelona, onde deu \u00e1 imprenta a s\u00faa \u00faltima obra po\u00e9tica de importancia, \"Canto a la Argentina y otros poemas\", que incl\u00fae o poema laudatorio do pa\u00eds austral que escribira anos atr\u00e1s por encarga de \"La Naci\u00f3n\". A s\u00faa sa\u00fade estaba xa moi deteriorada: sufr\u00eda de alucinaci\u00f3ns, e estaba patoloxicamente obsesionado coa idea da morte.\n\u00d3 comezar a primeira guerra mundial, partiu cara a Am\u00e9rica, coa idea de defender o pacifismo nas naci\u00f3ns americanas. Atr\u00e1s ficou Francisca cos seus dous fillos superviventes, a quen o abandono do poeta condenar\u00eda pouco despois \u00e1 miseria. En xaneiro de 1915 leu, na Universidade de Columbia (Nova York) o seu poema \"Pax\". Seguiu a viaxe a Guatemala, onde foi protexido polo seu antigo inimigo, o ditador Estrada Cabrera, e por fin, a finais de ano, regresou \u00e1 s\u00faa Nicaragua natal. Chegou a Le\u00f3n, a cidade da infancia, o 7 de xaneiro de 1916, falecendo menos dun mes despois, o 6 de febreiro. As honras f\u00fanebres duraron varios d\u00edas. Est\u00e1 sepultado na catedral da cidade de Le\u00f3n.\nA poes\u00eda de Rub\u00e9n Dar\u00edo.\nInfluencias.\nPara a formaci\u00f3n po\u00e9tica de Rub\u00e9n Dar\u00edo foi determinante a influencia da poes\u00eda francesa. En primeiro lugar, os rom\u00e1nticos, e moi especialmente Victor Hugo. M\u00e1is adiante, e con car\u00e1cter decisivo, chega a influencia dos parnasianos: Th\u00e9ophile Gautier, Catulle Mend\u00e8s, e Jos\u00e9 Mar\u00eda de Heredia. E, por \u00faltimo, o que remata por definir a est\u00e9tica dariana \u00e9 a s\u00faa admiraci\u00f3n polos simbolistas, e entre eles, por riba de calquera outro autor, Paul Verlaine. Tan determinantes son as influencias que o Parnasianismo e o Simbolismo tiveron na obra de Dar\u00edo e no Modernismo en xeral, que autores como Ricardo Gull\u00f3n falaron dunha \"direcci\u00f3n parnasiana\" e unha \"direcci\u00f3n simbolista\" do Modernismo. Recapitulando a s\u00faa traxectoria po\u00e9tica no poema inicial de \"Cantos de vida y esperanza\" (1905), o propio Dar\u00edo sintetiza as s\u00faas principais influencias afirmando que foi \"con Hugo fuerte y con Verlaine ambiguo\".\nXa nas \"Palabras Liminares\" de \"Prosas profanas\" (1896) escribira un par\u00e1grafo que revela a importancia da cultura francesa no desenvolvemento da s\u00faa obra literaria:\nMoi ilustrativo para co\u00f1ecer os gustos literarios de Dar\u00edo resulta o volume \"Los raros\", que publicou tam\u00e9n en 1896, adicado a glosar brevemente a alg\u00fans escritores e intelectuais cara \u00f3s que sent\u00eda unha profunda admiraci\u00f3n. Entre os seleccionados est\u00e1n Edgar Allan Poe, Villiers de l'Isle Adam, L\u00e9on Bloy, Paul Verlaine, Lautr\u00e9amont, Eugenio de Castro ou Jos\u00e9 Mart\u00ed (este \u00faltimo \u00e9 o \u00fanico autor mencionado que escribiu a s\u00faa obra en castel\u00e1n). O predominio da cultura francesa \u00e9 m\u00e1is que evidente. Dar\u00edo escribiu: \"O Modernismo non \u00e9 outra cousa que o verso e a prosa castel\u00e1ns pasados polo fino bortel do bo verso e da boa prosa franceses\".\nNon quere isto dicir, con todo, que a literatura castel\u00e1 non tivese importancia na s\u00faa obra. Deixando \u00e1 parte a \u00e9poca inicial, anterior a \"Azul...\", na que a s\u00faa poes\u00eda \u00e9 en gran medida debedora dos grandes nomes da poes\u00eda espa\u00f1ola do s\u00e9culo XIX, como N\u00fa\u00f1ez de Arce ou Campoamor, Dar\u00edo foi un grande admirador de B\u00e9cquer. Os temas espa\u00f1ois est\u00e1n moi presentes na s\u00faa produci\u00f3n xa desde \"Prosas profanas\" (1896) e, moi especialmente, desde a segunda viaxe a Espa\u00f1a, en 1899. Consciente da decadencia do espa\u00f1ol tanto na pol\u00edtica como na arte (preocupaci\u00f3n que compartiu coa chamada Xeraci\u00f3n do 98 espa\u00f1ola), insp\u00edrase con frecuencia en personaxes e elementos do pasado. As\u00ed ocorre, por exemplo, na \"Letan\u00eda de nuestro se\u00f1or Don Quijote\", poema inclu\u00eddo en \"Cantos de vida y esperanza\" (1905), no que se exalta o idealismo de Don Quijote.\nEn canto \u00f3s autores doutras linguas, debe mencionarse a profunda admiraci\u00f3n que sent\u00eda por tres autores estadounidenses: Emerson, Poe e Whitman.\nEvoluci\u00f3n.\nA evoluci\u00f3n po\u00e9tica de Rub\u00e9n Dar\u00edo est\u00e1 marcada pola publicaci\u00f3n dos libros que a cr\u00edtica reco\u00f1eceu como as s\u00faas obras fundamentais: \"Azul...\" (1888), \"Prosas profanas y otros poemas\" (1896) e \"Cantos de vida y esperanza\" (1905).\nAntes de \"Azul...\" Dar\u00edo escribira tres libros e gran n\u00famero de poemas soltos, que constit\u00faen o que se deu en denominar a s\u00faa \"prehistoria literaria\". Os libros son \"Ep\u00edstolas y poemas\" (escrito en 1885, pero non publicado ata 1888, co t\u00edtulo de \"Primeras notas\"), \"Rimas\" (1887) e \"Abrojos\" (1887). No primeiro \u00e9 patente a pegada da lectura de cl\u00e1sicos espa\u00f1ois, as\u00ed como a impronta de Victor Hugo. A m\u00e9trica \u00e9 cl\u00e1sica (d\u00e9cimas, romances, estanzas, tercetos encadeados, en versos predominantemente heptas\u00edlabos, octos\u00edlabos e hendecas\u00edlabos) e o ton predominantemente rom\u00e1ntico. As ep\u00edstolas, de influencia neocl\u00e1sica, van dirixidas a autores como Ricardo Contreras, Juan Montalvo, Emilio Ferrari ou V\u00edctor Hugo.\nEn \"Abrojos\", publicado xa en Chile, a influencia m\u00e1is acusada \u00e9 a do espa\u00f1ol Ram\u00f3n de Campoamor. En canto a \"Rimas\", publicado tam\u00e9n en Chile o mesmo ano, foi escrito para un concurso de composici\u00f3ns a imitaci\u00f3n das \"Rimas\" de B\u00e9cquer, polo que non \u00e9 estra\u00f1o que o seu ton intimista sexa moi similar \u00f3 das composici\u00f3ns do poeta sevillano. Consta de s\u00f3 catorce poemas, de ton amoroso, cuns procedementos expresivos (estrofas de p\u00e9 quebrado, an\u00e1foras, ant\u00edtese etc.) caracteristicamente becquerianos.\n\"Azul...\" (1888), considerado o libro inaugural do Modernismo hispanoamericano, recolle tanto relatos en prosa como poemas, cunha variedade m\u00e9trica que chamou a atenci\u00f3n da cr\u00edtica. Presenta xa algunhas preocupaci\u00f3ns caracter\u00edsticas de Dar\u00edo, como a expresi\u00f3n da s\u00faa insatisfacci\u00f3n ante a sociedade burguesa (v\u00e9xase, por exemplo, o relato \"El rey burgu\u00e9s\"). En 1890 viu a luz unha segunda edici\u00f3n do libro, aumentada con novos textos, entre eles unha serie de sonetos en alexandrinos.\nA etapa de plenitude do Modernismo e da obra po\u00e9tica dariana m\u00e1rcaa o libro \"Prosas profanas y otros poemas\", colecci\u00f3n de poemas na que a presenza do er\u00f3tico \u00e9 m\u00e1is importante, e do que non est\u00e1 ausente a preocupaci\u00f3n por temas esot\u00e9ricos (como no longo poema \"Coloquio de los centauros\"). Neste libro est\u00e1 xa toda a imaxiner\u00eda ex\u00f3tica propia da po\u00e9tica dariana: a Francia do s\u00e9culo XVIII, a Italia e a Espa\u00f1a medievais, a mitolox\u00eda grega etc.\nEn 1905, Dar\u00edo publicou \"Cantos de vida y esperanza\", que anuncia unha li\u00f1a m\u00e1is intimista e reflexiva dentro da s\u00faa produci\u00f3n, sen renunciar \u00f3s temas que se converter\u00edan en sinais de identidade do Modernismo. Asemade, aparece na s\u00faa obra a poes\u00eda c\u00edvica, con poemas como \"A Roosevelt\", unha li\u00f1a que se acentuar\u00e1 en \"El canto errante\" (1907) e en \"Canto a la Argentina y otros poemas\" (1914). O trazo intimista da s\u00faa obra acentuarase, en troques, en \"Poema del oto\u00f1o y otros poemas\" (1910), onde amosa unha sinxeleza formal sorprendente na s\u00faa obra.\nNon t\u00f3dolos poemas de Dar\u00edo foron recollidos en libros en vida do poeta. Moitos deles, aparecidos unicamente en publicaci\u00f3ns peri\u00f3dicas, foron recompilados ap\u00f3s a s\u00faa morte.\nRecursos formais.\nM\u00e9trica.\nDar\u00edo fixo seu o lema do seu admirado Paul Verlaine: \"De la musique avant toute chose\". Para el, como para t\u00f3dolos modernistas, a poes\u00eda era, ante todo, m\u00fasica. De a\u00ed que concedese unha enorme importancia \u00f3 ritmo. A s\u00faa obra supuxo unha aut\u00e9ntica revoluci\u00f3n na m\u00e9trica castel\u00e1. Xunto \u00f3s metros tradicionais baseados no octos\u00edlabo e o hendecas\u00edlabo, Dar\u00edo empregou profusamente versos apenas empregados con anterioridade, ou xa en desuso, como o eneas\u00edlabo, o dodecas\u00edlabo ou o alexandrino, enriquecendo a poes\u00eda en lingua castel\u00e1 con novas posibilidades r\u00edtmicas.\nA\u00ednda que existen exemplos anteriores de utilizaci\u00f3n do verso alexandrino na poes\u00eda castel\u00e1 do s\u00e9culo XIX, o achado de Dar\u00edo consistiu en liberar este verso da r\u00edxida correspondencia ata ent\u00f3n existente entre a estrutura sint\u00e1ctica do verso e a s\u00faa divisi\u00f3n m\u00e9trica en dous hemistiquios, recorrendo a varios tipos de encabalgamento. Nos poemas de Dar\u00edo, a cesura entre os dous hemistiquios at\u00f3pase \u00e1s veces entre un artigo e un substantivo, entre un substantivo e o adxectivo que o acompa\u00f1a, ou incluso no interior dunha mesma palabra. Dar\u00edo adaptou este verso a estrofas e poemas estr\u00f3ficos para as que tradicionalmente se empregaba o hendecas\u00edlabo, como o cuarteto, o sexteto ou o soneto.\nProbou tam\u00e9n a adaptar os ritmos propios da poes\u00eda latina, baseados na cantidade voc\u00e1lica (distinci\u00f3n entre vogais longas e breves), \u00e1 m\u00e9trica castel\u00e1, utilizando a distinci\u00f3n entre s\u00edlabas t\u00f3nicas e \u00e1tonas. Unha mostra destes experimentos co ritmo pode verse no verso inicial do seu poema \"Salutaci\u00f3n del optimista]]\", onde o ritmo \u00e9 t\u00f3nica-\u00e1tona-\u00e1tona:\nL\u00e9xico.\nDar\u00edo destaca pola renovaci\u00f3n da linguaxe po\u00e9tica, visible no l\u00e9xico utilizado nos seus poemas. Gran parte do vocabulario po\u00e9tico de Rub\u00e9n Dar\u00edo est\u00e1 encami\u00f1ado \u00e1 creaci\u00f3n de efectos exotistas. Destacan campos sem\u00e1nticos que connotan refinamento, como o das flores (\"xasm\u00edns\", \"nelumbos\", \"dalias\", \"crisantemos\", \"lotos\", \"magnolias\"...), o das pedras preciosas (\"\u00e1gata\", \"rub\u00ed\", \"topacio\", \"esmeralda\", \"diamante\", \"xema\"...), o dos materiais de luxo (\"seda\", \"porcelana\", \"m\u00e1rmore\", \"armi\u00f1o\", \"alabastro\"...), o dos animais ex\u00f3ticos (\"cisne\", \"papemores\", \"bulbuis\"), ou o da m\u00fasica (\"lira\", \"violoncelo\", \"clave\", \"arpexo\"...). Con frecuencia enc\u00f3ntranse na s\u00faa obra cultismos procedentes do lat\u00edn ou do grego (\"can\u00e9fora\", \"lir\u00f3foro\", \"hipsipila\"), e incluso neoloxismos creados polo propio autor (\"canallocracia\", \"pitagorizar\"). Recorre con frecuencia a personaxes e elementos propios da mitolox\u00eda grega e latina (Afrodita ou Venus, moitas veces designada polos seus ep\u00edtetos \"Anadiomena\" ou \"Cipris\", Pan, Orfeo, Apolo, Pegaso...), e a nomes de lugares ex\u00f3ticos (Hircania, Ormuz...).\nFiguras ret\u00f3ricas.\nUnha das figuras ret\u00f3ricas clave na obra de Dar\u00edo \u00e9 a sinestesia, mediante a que logra asociar sensaci\u00f3ns propias de distintos sentidos: especialmente a vista (a pintura) e o o\u00eddo (a m\u00fasica).\nEn relaci\u00f3n coa pintura, hai na poes\u00eda de Dar\u00edo un grande interese pola cor: o efecto crom\u00e1tico l\u00f3grase non s\u00f3 mediante a adxectivaci\u00f3n, a mi\u00fado infrecuente (para a cor branca, por exemplo, utiliza adxectivos como \"albo\", \"eb\u00farneo\", \"c\u00e1ndido\", \"lilial\" ou incluso \"eucar\u00edstico\"), sen\u00f3n mediante a comparaci\u00f3n con obxectos desta cor. No poema \"Blas\u00f3n\", por exemplo, a brancura do cisne comp\u00e1rase sucesivamente coa do li\u00f1o, a rosa branca, o a\u00f1o e o armi\u00f1o. Un dos mellores exemplos deste interese de Dar\u00edo por lograr efectos crom\u00e1ticos \u00e9 a s\u00faa \"Sinfon\u00eda en Gris Mayor\", inclu\u00edda en \"Prosas profanas\":\nO musical est\u00e1 presente, \u00e1 parte de no ritmo do poema e no l\u00e9xico, en numerosas imaxes:\nOutro elemento con moita importancia na poes\u00eda de Dar\u00edo \u00e9 a met\u00e1fora.\nS\u00edmbolos.\nO s\u00edmbolo m\u00e1is caracter\u00edstico da poes\u00eda de Dar\u00edo \u00e9 o cisne, identificado co Modernismo ata o punto de que cando o poeta mexicano Enrique Gonz\u00e1lez Mart\u00ednez quixo derogar esta est\u00e9tica, f\u00edxoo cun poema no que exhortaba a \"torcerlle o pescozo ao cisne\". A presenza do cisne \u00e9 obsesiva na obra de Dar\u00edo, desde \"Prosas profanas\", onde o autor ad\u00edcalle os poemas \"Blas\u00f3n\" e \"El cisne\", ata \"Cantos de vida y esperanza\", onde unha das s\u00faas secci\u00f3ns se titula tam\u00e9n \"Los cisnes\". Salinas explica a connotaci\u00f3n er\u00f3tica do cisne, en relaci\u00f3n co mito, \u00f3 que Dar\u00edo se refire en varias ocasi\u00f3ns, de X\u00fapiter e Leda. As\u00ed e todo, tr\u00e1tase dun s\u00edmbolo ambivalente, que en ocasi\u00f3ns funciona como emblema da beleza e outras simboliza \u00f3 propio poeta.\nOutro gran s\u00edmbolo \u00e9 o centauro, en poemas como o \"Coloquio de los centauros\", ou en \"Prosas profanas\", expresa a dualidade alma-corpo a trav\u00e9s da s\u00faa natureza medio-humana medio-animal. Gran contido simb\u00f3lico te\u00f1en tam\u00e9n na s\u00faa poes\u00eda as imaxes espaciais, como os parques e xard\u00edns, imaxe da vida interior do poeta, e a torre, s\u00edmbolo do seu illamento nun mundo hostil. Estud\u00e1ronse na s\u00faa poes\u00eda outros moitos s\u00edmbolos, como a cor azul, a bolboreta ou o pav\u00f3n.\nTemas.\nErotismo.\nO erotismo \u00e9 un dos temas centrais da poes\u00eda de Rub\u00e9n Dar\u00edo. Para Pedro Salinas tr\u00e1tase do tema esencial da s\u00faa obra po\u00e9tica, \u00f3 que t\u00f3dolos demais est\u00e1n subordinados. Tr\u00e1tase dun erotismo basicamente sensorial, que ten como finalidade o pracer.\nDifer\u00e9nciase doutros poetas amorosos no feito de que a s\u00faa poes\u00eda carece da personaxe literaria da amada ideal (como pode selo, por exemplo, a Laura de Petrarca). Non hai unha soa amada ideal, sen\u00f3n moitas amadas pasaxeiras. Como escribiu:\nO erotismo conv\u00e9rtese en Dar\u00edo no centro da s\u00faa cosmovisi\u00f3n po\u00e9tica. Salinas fala da s\u00faa \"visi\u00f3n paner\u00f3tica do mundo\", e opina que todo o seu mundo po\u00e9tico se estrutura en consonancia con este tema principal. Na obra do poeta nicaraguano, o erotismo non se esgota no desexo sexual (a\u00ednda que escribiu varios poemas, como \"M\u00eda\", con expl\u00edcitas referencias \u00f3 acto sexual):\nsen\u00f3n que se converte no que Ricardo Gull\u00f3n definiu como \"anhelo de transcendencia na \u00e9xtase\". Por iso, en ocasi\u00f3ns o er\u00f3tico est\u00e1 na obra de Dar\u00edo intimamente ligado co relixioso, como no poema \"Ite, missa est\" (as palabras coas que concl\u00fae a misa segundo a liturxia romana antes do Concilio Vaticano II, sendo actualmente \"Podedes ir en paz\"), onde di da s\u00faa amada que \"o seu esp\u00edrito \u00e9 a hostia da mi\u00f1a amorosa misa\". A atracci\u00f3n er\u00f3tica encarna para Dar\u00edo o misterio esencial do universo, como se pon de manifesto no poema \"Coloquio de los centauros\":\nEn \"\u00a1Carne, celeste carne de la mujer!\", de \"Cantos de vida y esperanza\", expr\u00e9sao doutro modo:\nExotismo.\nEstreitamente relacionado co tema do erotismo est\u00e1 o recurso a escenarios ex\u00f3ticos, afastados no espazo e no tempo. A busca de exotismo interpretouse xeralmente nos poetas modernistas como unha actitude de rexeitamento \u00e1 realidade que lles tocou vivir. En xeral, a poes\u00eda de Dar\u00edo (ag\u00e1s nos poemas c\u00edvicos, como o \"Canto a la Argentina\", ou a \"Oda a Mitre\"), excl\u00fae a actualidade dos pa\u00edses en que viviu, centr\u00e1ndose en escenarios remotos.\nEntre estes escenarios est\u00e1 o que lle proporciona a mitolox\u00eda da antiga Grecia. Os poemas de Dar\u00edo est\u00e1n poboados de s\u00e1tiros, ninfas, centauros e outras criaturas mitol\u00f3xicas. A imaxe que Dar\u00edo ten da antiga Grecia est\u00e1 pasada polo bortel da Francia do s\u00e9culo XVIII. En \"Divagaci\u00f3n\" escribiu:\nPrecisamente a Francia galante do s\u00e9culo XVIII \u00e9 outro dos escenarios ex\u00f3ticos favoritos do poeta, grande admirador do pintor Watteau. En \"Divagaci\u00f3n\", \u00f3 que o propio Dar\u00edo se referiu, en \"Historia de mis libros\", como \"un curso de xeograf\u00eda er\u00f3tica\", aparecen, al\u00e9n dos citados, os seguintes ambientes ex\u00f3ticos: a Alema\u00f1a do Romanticismo, Espa\u00f1a, China, Xap\u00f3n, a India e o Israel b\u00edblico.\nMenci\u00f3n \u00e1 parte merece a presenza na s\u00faa poes\u00eda dunha imaxe idealizada das civilizaci\u00f3ns precolombianas, xa que, como dixo nas \"Palabras Liminares\" a \"Prosas profanas\":\nOcultismo.\nA pesar do seu apego \u00f3 sensorial, atravesa a poes\u00eda de Rub\u00e9n Dar\u00edo unha poderosa corrente de reflexi\u00f3n existencial sobre o sentido da vida. \u00c9 co\u00f1ecido o seu poema \"Lo fatal\", de \"Cantos de vida y esperanza\", onde afirma que:\nA relixiosidade de Dar\u00edo ap\u00e1rtase da ortodoxia cat\u00f3lica para buscar refuxio na relixiosidade sincr\u00e9tica propia da fin de s\u00e9culo, na que se mesturan influencias orientais, un certo rexurdir do paganismo e, sobre todo, varias correntes ocultistas. Unha delas \u00e9 o pitagorismo, co que se relacionan varios poemas de Dar\u00edo que te\u00f1en que ver co transcendente. Nos \u00faltimos anos da s\u00faa vida, Dar\u00edo amosou tam\u00e9n grande interese por outras correntes esot\u00e9ricas, como a teosof\u00eda. Como lembran varios autores , por\u00e9n, a influencia do pensamento esot\u00e9rico na poes\u00eda \u00e9 un fen\u00f3meno com\u00fan desde o Romanticismo. Manif\u00e9stase, por exemplo, na visi\u00f3n do poeta como un mago ou sacerdote dotado da capacidade de discernir a verdadeira realidade, unha idea xa presente na obra de V\u00edctor Hugo, e da que hai abondosos exemplos na poes\u00eda de Rub\u00e9n Dar\u00edo, que en \"\u00a1Torres de Dios! \u00a1Poetas!\" chama os poetas \"torres de Deus\".\nTemas c\u00edvicos e sociais.\nRub\u00e9n Dar\u00edo tivo tam\u00e9n unha faceta, bastante menos co\u00f1ecida, de poeta social e c\u00edvico. Unhas veces por encarga, e outras por desexo propio, compuxo poemas para exaltar heroes e feitos nacionais, as\u00ed como para criticar e denunciar os males sociais e pol\u00edticos.\nUn dos m\u00e1is destacados poemas nesta li\u00f1a \u00e9 \"Canto a la Argentina\", inclu\u00eddo en \"Canto a la Argentina y otros poemas\", e escrito por encarga do xornal bonaerense \"La Naci\u00f3n\" con motivo do primeiro centenario da independencia do pa\u00eds austral. Este extenso poema (con m\u00e1is de 1.000 versos \u00e9 o m\u00e1is longo dos que escribiu o autor), destaca o car\u00e1cter de terra de acollida para inmigrantes de todo o mundo do pa\u00eds suramericano, e enaltece, como s\u00edmbolos da s\u00faa prosperidade, \u00e1 Pampa, a Buenos Aires e \u00f3 R\u00edo da Prata. Nunha li\u00f1a similar est\u00e1 o seu poema, \"Oda a Mitre\", dedicado \u00f3 pr\u00f3cer arxentino Bartolom\u00e9 Mitre.\nO poema \"A Roosevelt\", inclu\u00eddo en \"Cantos de vida y esperanza\", xa anteriormente mencionado, expresa a confianza na capacidade de resistencia da cultura latina fronte \u00f3 imperialismo anglosax\u00f3n, que ti\u00f1a por cabeza visible \u00f3 ent\u00f3n presidente dos Estados Unidos, Theodore Roosevelt. En \"Los cisnes\", pertencente \u00f3 mesmo libro, o poeta expresa a s\u00faa inquedanza polo futuro da cultura hisp\u00e1nica fronte \u00f3 aplastante predominio dos Estados Unidos:\nUnha preocupaci\u00f3n similar est\u00e1 presente no famoso poema \"Salutaci\u00f3n del optimista\". Moi criticado foi o xiro de Dar\u00edo cando, con motivo da Terceira Conferencia Interamericana, escribiu, en 1906, a s\u00faa \"Salutaci\u00f3n al \u00e1guila\", onde enfatiza a influencia ben\u00e9fica dos Estados Unidos sobre as rep\u00fablicas latinoamericanas.\nNo que a Europa se refire, \u00e9 notable o poema \"A Francia\" (do libro \"El canto errante\"). Esta vez a ameaza v\u00e9n da belicosa Alema\u00f1a (un perigo real, como demostrar\u00edan os acontecementos da primeira guerra mundial):\nA prosa de Rub\u00e9n Dar\u00edo.\n\u00c9 frecuente esquecer que gran parte da produci\u00f3n literaria de Dar\u00edo foi escrita en prosa. Tr\u00e1tase dun heterox\u00e9neo conxunto de escritos, a maior parte deles publicados en xornais, se ben alg\u00fans deles foron posteriormente recompilados en libros.\nNovela e prosa autobiogr\u00e1fica.\nO primeiro intento por parte de Dar\u00edo de escribir unha novela tivo lugar a pouco de desembarcar en Chile. Xunto con Eduardo Poirier, escribiu en dez d\u00edas, en 1887, un follet\u00edn rom\u00e1ntico titulado \"Emelina\", para a s\u00faa presentaci\u00f3n \u00f3 Certame Varela, se ben a obra non acadou o premio. M\u00e1is adiante, volveu a probar fortuna co x\u00e9nero novelesco con \"El hombre de oro\", escrita contra 1897, e ambientada na Antiga Roma.\nXa na etapa final da s\u00faa vida, intentou escribir unha novela, de marcado car\u00e1cter autobiogr\u00e1fico, que tampouco chegou a terminar. Apareceu por entregas en 1914 en \"La Naci\u00f3n\", e leva o t\u00edtulo de \"El oro de Mallorca\". O protagonista, Benjam\u00edn Itaspes, \u00e9 un alter-ego do autor, e na novela son reco\u00f1ecibles personaxes e situaci\u00f3ns reais da estancia do poeta en Mallorca.\nEntre o 21 de setembro e o 30 de novembro de 1912 publicou en \"Caras y caretas\" unha serie de artigos autobiogr\u00e1ficos, logo recollidos en libro como \"La vida de Rub\u00e9n Dar\u00edo escrita por \u00e9l mismo\" (1915) . Tam\u00e9n ten interese para o co\u00f1ecemento da s\u00faa obra a \"Historia de mis libros\", aparecida postumamente, acerca dos seus tres libros m\u00e1is importantes (\"Azul...\", \"Prosas profanas\" e \"Cantos de vida y esperanza\").\nRelatos.\nO interese de Dar\u00edo polo relato breve comeza sendo mozo. Os seus primeiros contos, \"Las alb\u00f3ndigas del Rhin\" e \"Los diamantes del coronel\" datan de 1885 e 1886. Son especialmente destacables os relatos recollidos en \"Azul...\", como \"El rey burgu\u00e9s\", \"El s\u00e1tiro sordo\" ou \"La muerte de la emperatriz de la China\". Continuar\u00eda cultivando o x\u00e9nero durante os seus anos arxentinos, con t\u00edtulos como \"Las l\u00e1grimas del centauro\", \"La pesadilla de Honorio\", \"La leyenda de San Mart\u00edn\" o \"Thanatophobia\".\nArtigos xornal\u00edsticos.\nO xornalismo foi para Dar\u00edo a principal fonte de sustento. Traballou para varios xornais e revistas, nos que escribiu un elevad\u00edsimo n\u00famero de artigos, sendo alg\u00fans deles posteriormente recompilados en libros, seguindo criterios cronol\u00f3xicos ou tem\u00e1ticos.\nSon moi destacables \"Espa\u00f1a contempor\u00e1nea\" (1901), que recolle as s\u00faas impresi\u00f3ns da Espa\u00f1a inmediatamente posterior \u00f3 desastre de 1898, e as cr\u00f3nicas de viaxes a Francia e Italia recollidas en \"Peregrinaciones\" (1901). En \"El viaje a Nicaragua e Intermezzo tropical\" recolle as impresi\u00f3ns que lle produciu o seu breve retorno a Nicaragua en 1907.\nTen grande importancia no conxunto da s\u00faa produci\u00f3n a colecci\u00f3n de descrici\u00f3ns \"Los raros\" (1896), unha especie de \"vadem\u00e9cum\" para o interesado na nova poes\u00eda. Cr\u00edticas doutros autores est\u00e1n recollidas en \"Opiniones\" (1906), \"Letras\" (1911) e \"Todo al vuelo\" (1912).\nRub\u00e9n Dar\u00edo e o Modernismo.\nRub\u00e9n Dar\u00edo c\u00edtase xeralmente como o iniciador e m\u00e1ximo representante do Modernismo hisp\u00e1nico. Se ben isto \u00e9 certo a grandes li\u00f1as, \u00e9 unha afirmaci\u00f3n que debe matizarse. Outros autores hispanoamericanos, como Jos\u00e9 Santos Chocano, Jos\u00e9 Mart\u00ed, Salvador D\u00edaz Mir\u00f3n ou Manuel Guti\u00e9rrez N\u00e1jera, por citar alg\u00fans, comezaran a explorar esta nova est\u00e9tica antes incluso de que Dar\u00edo escribise a obra que tradicionalmente se considerou o punto de partida do Modernismo, o seu libro \"Azul...\" (1888).\nMalia todo, non se pode negar que Dar\u00edo \u00e9 o poeta modernista m\u00e1is influente e o que maior \u00e9xito acadou, tanto en vida como despois da morte. O seu maxisterio foi reco\u00f1ecido por numeros\u00edsimos poetas en Espa\u00f1a e en Am\u00e9rica, e a s\u00faa influencia nunca deixou de facerse sentir na poes\u00eda en lingua castel\u00e1. Ademais, foi o principal art\u00edfice de moitos achados estil\u00edsticos emblem\u00e1ticos do movemento, como a adaptaci\u00f3n \u00e1 m\u00e9trica castel\u00e1 do alexandrino franc\u00e9s.\nAdemais, foi o primeiro poeta que articulou as innovaci\u00f3ns do Modernismo nunha po\u00e9tica coherente. Voluntariamente ou non, sobre todo a partir de \"Prosas profanas\", converteuse na cabeza visible do novo movemento literario. Se ben nas \"Palabras liminares\" de \"Prosas profanas\" escribira que non desexaba coa s\u00faa poes\u00eda marcar o rumbo dos demais, no \"Prefacio\" de \"Cantos de vida y esperanza\" ref\u00edrese \u00f3 movemento de liberdade que me tocou iniciar en Am\u00e9rica, o que indica claramente que se consideraba o iniciador do Modernismo. A influencia nos seus contempor\u00e1neos foi inmensa: desde M\u00e9xico, onde Manuel Guti\u00e9rrez N\u00e1jera fundou a \"Revista Azul\", sendo xa o propio t\u00edtulo unha homenaxe a Dar\u00edo, ata Espa\u00f1a, onde foi o principal inspirador do grupo modernista do que sair\u00edan autores tan relevantes como Antonio Machado, Ram\u00f3n del Valle-Incl\u00e1n ou Juan Ram\u00f3n Jim\u00e9nez, pasando por Cuba, o Per\u00fa e a Arxentina, apenas hai un s\u00f3 poeta nos anos 1890-1910 quen de subtraerse \u00f3 seu influxo. A evoluci\u00f3n da s\u00faa obra marca ademais as pautas do movemento modernista: se en 1896 \"Prosas profanas\" significa o triunfo do esteticismo, \"Cantos de vida y esperanza\" (1905) anuncia xa o intimismo da fase final do Modernismo, que alg\u00fans cr\u00edticos denominaron posmodernismo.\nRub\u00e9n Dar\u00edo e a Xeraci\u00f3n do 98.\nDesde a s\u00faa segunda visita a Espa\u00f1a, Dar\u00edo converteuse no mestre e inspirador dun grupo de mozos modernistas espa\u00f1ois, entre os que estaban Juan Ram\u00f3n Jim\u00e9nez, Ram\u00f3n P\u00e9rez de Ayala, Francisco Villaespesa, Ram\u00f3n del Valle-Incl\u00e1n, e os irm\u00e1ns Antonio e Manuel Machado, colaboradores da revista \"Helios\", dirixida por Juan Ram\u00f3n Jim\u00e9nez.\nEn varios textos, tanto en prosa como en verso, Dar\u00edo deu mostra do respecto que lle merec\u00eda a poes\u00eda de Antonio Machado, a quen co\u00f1eceu en Par\u00eds en 1902. Un dos primeiros reco\u00f1ecementos \u00e9 unha cr\u00f3nica titulada \"Nuevos poetas espa\u00f1oles\", que se recolleu no libro \"Opiniones\" (1906), onde escribe o seguinte:\nGrande amigo de Dar\u00edo foi Valle-Incl\u00e1n, des que \u00e1mbolos dous se co\u00f1eceron en 1899. Valle-Incl\u00e1n foi un rendido admirador do poeta nicaraguano durante toda a s\u00faa vida, e incluso o fixo aparecer como personaxe na s\u00faa obra \"Luces de bohemia\", xunto a Max Estrella e \u00f3 marqu\u00e9s de Bradom\u00edn. Co\u00f1ecido \u00e9 o poema que Dar\u00edo adicou \u00f3 autor de \"Tirano Banderas\", que comeza as\u00ed:\nMenos entusiasmo pola obra de Dar\u00edo manifestaron outros membros da Xeraci\u00f3n do 98, como Unamuno ou Baroja. Sobre a s\u00faa relaci\u00f3n con este \u00faltimo, c\u00f3ntase unha curiosa an\u00e9cdota, segundo a que Dar\u00edo dir\u00eda de Baroja: \"Es un escritor de mucha miga, Baroja: se nota que ha sido panadero\", e este \u00faltimo contraatacar\u00eda coa frase: \"Tambi\u00e9n Dar\u00edo es escritor de mucha pluma: se nota que es indio\".\nLegado.\nA influencia de Rub\u00e9n Dar\u00edo foi inmensa nos poetas de principios de s\u00e9culo, tanto en Espa\u00f1a como en Am\u00e9rica. Moitos dos seus seguidores, por\u00e9n, mudaron pronto de rumbo: \u00e9 o caso de Leopoldo Lugones, Julio Herrera y Reissig, Juan Ram\u00f3n Jim\u00e9nez ou Antonio Machado.\nDar\u00edo chegou a ser un poeta extremadamente popular, sendo as s\u00faas obras memorizadas nas escolas de t\u00f3dolos pa\u00edses castelanfalantes e imitadas por centos de poetas mozos. Isto, paradoxicamente, resultou prexudicial para a recepci\u00f3n da s\u00faa obra. Despois da primeira guerra mundial, co nacemento das vangardas literarias, os poetas volveron as costas \u00e1 est\u00e9tica modernista, que consideraban anticuada e excesivamente retoricista.\nOs poetas do s\u00e9culo XX amosaron con respecto \u00e1 obra de Dar\u00edo actitudes diverxentes. Entre os seus principais detractores figura Luis Cernuda, que reprochaba \u00f3 nicaraguano o seu afrancesamento superficial, a s\u00faa trivialidade e a s\u00faa actitud \"escapista\" . En cambio, foi admirado por poetas tan distanciados do seu estilo como Federico Garc\u00eda Lorca ou Pablo Neruda, se ben o primeiro referiuse a \"su mal gusto encantador, y los ripios descarados que llenan de humanidad la muchedumbre de sus versos\" . Pedro Salinas adicoulle o ensaio \"La poes\u00eda de Rub\u00e9n Dar\u00edo\", en 1948.\nO poeta mexicano Octavio Paz, en varios textos dedicados a Dar\u00edo e \u00f3 Modernismo, subli\u00f1ou o car\u00e1cter fundacional e rupturista da est\u00e9tica modernista, para el inscrita na mesma tradici\u00f3n da modernidade que o Romanticismo e o Surrealismo . En Espa\u00f1a, a poes\u00eda de Rub\u00e9n Dar\u00edo foi reivindicada nos 60 polo grupo de poetas co\u00f1ecidos como os \"nov\u00edsimos\", e moi especialmente por Pere Gimferrer, quen titulou un dos seus libros, en clara homenaxe \u00f3 nicaraguano, \"Los raros\".\nRub\u00e9n Dar\u00edo foi escasamente traducido a outras linguas, polo que non \u00e9 moi co\u00f1ecido f\u00f3ra dos pa\u00edses castelanfalantes. Algunhas das s\u00faas obras, por\u00e9n, foron traducidas \u00f3 ingl\u00e9s (entre outros polo seu compatriota Salom\u00f3n de la Selva), e o franc\u00e9s."}
{"id": "61394", "revid": "23204", "url": "https://gl.wikipedia.org/wiki?curid=61394", "title": "Le\u00f3n Felipe", "text": "Felipe Camino Galicia de la Rosa, co\u00f1ecido como Le\u00f3n Felipe, nado en T\u00e1bara (provincia de Zamora) o 11 de abril de 1884 e finado na Cidade de M\u00e9xico o 18 de setembro de 1968, foi un poeta espa\u00f1ol.\nTraxectoria.\nTras licenciarse como farmac\u00e9utico, abandonou a senda tranquila e burguesa, se acaso a tivera, e iniciou a de cami\u00f1ante dunha vida chea de peripecias: a rexencia de varias farmacias en vilas de Espa\u00f1a (Santander, Balmaseda e vilas de Castela), recorrendo \u00e1 vez o pa\u00eds como c\u00f3mico dunha compa\u00f1\u00eda de teatro; a s\u00faa estancia de tres anos no c\u00e1rcere, convicto de desfalco; a s\u00faa uni\u00f3n fracasada coa peruana Irene Lambarri, residindo con ela en Barcelona; a s\u00faa vida bohemia na peor das pobrezas cara a 1919 en Madrid, cando iniciaba a s\u00faa obra po\u00e9tica; despois, tres anos de estancia en Guinea Ecuatorial traballando como administrador de hospitais; viaxe en 1922 a M\u00e9xico, cunha carta de Alfonso Reyes que haber\u00eda de abrirlle as portas do ambiente intelectual mexicano; traballos de bibliotecario en Veracruz, e de profesor de literatura espa\u00f1ola na Universidade de Cornell (EUA); matrimonio con Berta Gamboa, tam\u00e9n profesora; regreso a Espa\u00f1a \u00f3 iniciarse a guerra civil, vivindo como militante republicano ata 1938, cando se exilia definitivamente en M\u00e9xico, pasando a ser agregado cultural da embaixada da Rep\u00fablica espa\u00f1ola no exilio, \u00fanica reco\u00f1ecida ent\u00f3n polo goberno mexicano.\nA s\u00faa obra adoita asociarse \u00e1 de Whitman, do que foi tradutor. Comparte con el o ton en\u00e9rxico, de proclama e arenga case relixiosa, e o impaciente canto \u00e1 liberdade de quen tanto a buscou. Comezou a escribir e publicar tarde, pero trala guerra e co exilio ten unha grande actividade, escribindo decote sobre a condici\u00f3n e existencia humana. Grande admirador de Don Quixote, era solitario, cami\u00f1ante e pesimista.\nTrala nada notoria celebraci\u00f3n en 2004 do 120 cabodano do seu nacemento, segue habendo partidarios de que se reivindique a Le\u00f3n Felipe como un poeta maior \u2014atrib\u00faese a Juan Ram\u00f3n Jim\u00e9nez o veredicto de que non o \u00e9\u2014 superando as dificultades que en vida lle deparou a s\u00faa independencia de t\u00f3dalas correntes literarias da \u00e9poca e a s\u00faa condici\u00f3n de exiliado.\nPoemas seus foron musicados por Paco Ib\u00e1\u00f1ez (\"Como t\u00fa\"), Joan Manuel Serrat (\"Vencidos\") ou Enrique Morente (\"El reloj\").\nAs s\u00faas \u00faltimas obras foron editadas por Alexandre de Fisterra a trav\u00e9s da \"Editorial Finisterre Impresora\", da que era presidente e fundador. Posteriormente, ademais de no seu editor, converteuse no seu testamenteiro."}
{"id": "61401", "revid": "85894", "url": "https://gl.wikipedia.org/wiki?curid=61401", "title": "Ant\u00f3n Costas Comesa\u00f1a", "text": "Ant\u00f3n Costas Comesa\u00f1a, nado en Matam\u00e1 (Vigo) en 1949, \u00e9 un economista galego.\n\u00c9 catedr\u00e1tico de Econom\u00eda Aplicada na Facultade de Ciencias Econ\u00f3micas na Universidade de Barcelona, e investigador do IREA, Institut de Recerca en Economia Aplicada Regional i P\u00fablica nesa mesma universidade.\nTraxectoria.\nAs s\u00faas investigaci\u00f3ns c\u00e9ntranse na econom\u00eda pol\u00edtica dos procesos de liberalizaci\u00f3n, o regulamento e a competencia. Ocupou o cargo de Valedor do Cliente de Endesa Catalu\u00f1a e en 2006 foi elixido presidente do consello de administraci\u00f3n da mesma compa\u00f1\u00eda. Formado co reco\u00f1ecido economista catal\u00e1n Fabi\u00e0 Estap\u00e9, compaxina a investigaci\u00f3n coa divulgaci\u00f3n colaborando en diversos xornais, como \"El Pa\u00eds\", onde mant\u00e9n unha columna na edici\u00f3n de Catalu\u00f1a, e \"Vieiros\", edici\u00f3n Barcelona. Est\u00e1 vinculado ao centro UIMP Galicia (Universidad Internacional Men\u00e9ndez y Pelayo), onde organizou varios cursos, entre os que c\u00f3mpre salientar o seminario destinado \u00e1 orientaci\u00f3n formativa e investigadora destinada aos mellores expedientes de bacharelato de Galicia que se celebra desde 2003. Forma parte do padroado da Fundaci\u00f3 Ernest Lluch.\nEn 2012 apadri\u00f1ou aos 27 novos licenciados en Econom\u00eda da Facultade de Ciencias Econ\u00f3micas e Empresariais da Universidade de Vigo\nEn 2021 foi nomeado presidente do Consejo Econ\u00f3mico y Social de Espa\u00f1a "}
{"id": "61410", "revid": "23204", "url": "https://gl.wikipedia.org/wiki?curid=61410", "title": "Jorge Coira", "text": "Jorge Coira Nieto, nado en R\u00e1bade en 1971, \u00e9 un director de cine e guionista galego.\nTraxectoria.\nComezou a mediados dos anos 90 facendo curtametraxes nas que contou coa participaci\u00f3n de actores como Lu\u00eds Tosar, Isabel Blanco, Mar\u00eda Bouzas, Mar\u00eda Pujalte, Xos\u00e9 Manuel Olveira \"Pico\" ou o d\u00fao Mofa e Befa.\nEn 2002 filmou a s\u00faa primeira longametraxe, un telefilme chamado \"Entre bateas\", un drama protagonizado por Miguel de Lira. O seu seguinte proxecto cinematogr\u00e1fico foi a pel\u00edcula \"O ano da carracha\", unha produci\u00f3n na que contou cun elenco con multitude de actores galegos e tam\u00e9n do panorama estatal.\nNo ano 2010 estrea 18 Comidas, unha pel\u00edcula coral producida por Fernanda del Nido que na que o director contou cun elenco amplo con actores como Lu\u00eds Tosar, Mar\u00eda Vazquez, Xos\u00e9 Barato, Pedro Alonso, Sergio Peris Mencheta ou V\u00edctor Clavijo, entre outros. Nos seguintes anos dirixiu a gravaci\u00f3n do DVD de \"Torre de Breogh\u00e1n\", \u00e1lbum en directo de Luar na lubre xunto coa Orquestra Sinf\u00f3nica de Galicia. Estreouse como director de teatro no 2016 coa obra Get Back producida por Eme 2, e no 2019 estreou un novo filme, \"Eroski Para\u00edso\".\nEn 2022 estreou \"C\u00f3digo Emperador\", un filme de suspense protagonizado por Lu\u00eds Tosar.\nNa televisi\u00f3n traballou en varios proxectos da Televisi\u00f3n de Galicia: series de ficci\u00f3n como \"Terra de Miranda\", \"As leis de Celavella\", \"Padre Casares\", \"Luci\" ou documentais como \"Vida nas mareas\" ou \"Chunda Chunda\". Ademais dirixiu episodios en series nacionais como \"El Comisario\" (Telecinco), \"Pelotas\" (TVE1)\", Piratas\" (Telecinco) entre outras. En 2019 dirixiu a serie \"Hierro\", creada por seu irm\u00e1n Pepe e emitida en Movistar+.\nComo actor participou na curtametraxe \"Antonio, Jorge y Lu\u00eds\" (1998), de Beatriz Santana e Miguel Asensio, xunto con Lu\u00eds Tosar e Antonio Pereira."}
{"id": "61412", "revid": "22570", "url": "https://gl.wikipedia.org/wiki?curid=61412", "title": "Campionato do mundo de ciclismo de monta\u00f1a e trial", "text": "O Campionato do mundo de ciclismo de monta\u00f1a e trial \u00e9 a m\u00e1xima proba internacional deste deporte, e ten lugar todos os anos, organizada pola Uni\u00f3n Ciclista Internacional (UCI).\nProbas.\nNa actualidade disp\u00fatanse as seguintes probas:\nA primeira edici\u00f3n dos mundiais de ciclismo de monta\u00f1a tiveron lugar en Durango (Estados Unidos), en 1990. Naquela altura s\u00f3 se disputaron as probas de cross e de descenso. O sl\u00e1lom por parellas foi unha proba que se competiu en 2000 e 2001, en categor\u00edas masculina e feminina.\nOs campi\u00f3ns mundiais de monta\u00f1a te\u00f1en dereito a lucir o xersei do arco da vella, ao igual c\u00f3s campi\u00f3ns mundiais de ciclismo en estrada.\nResultados por probas.\nDescenso.\nMulleres.\n! Proba\n!2016\n!2015\n!2014\n!2013\n!2012\n!2011\n!2010\n!2009\n!2008\n! 2007"}
{"id": "61413", "revid": "56817", "url": "https://gl.wikipedia.org/wiki?curid=61413", "title": "Mofa e Befa en Gran liquidaci\u00f3n", "text": "Mofa e Befa en Gran liquidaci\u00f3n \u00e9 unha curtametraxe muda en branco e negro protagonizada polo d\u00fao c\u00f3mico galego Mofa e Befa en 1995, escrita e dirixida por Jorge Coira e producida pola Escola de Imaxe e Son da Coru\u00f1a.\nTr\u00e1tase dunha produci\u00f3n de 20 minutos de duraci\u00f3n que conta a historia de dous asasinos a soldo que te\u00f1en que cumprir co encargo de matar a un anci\u00e1n rico."}
{"id": "61414", "revid": "88215", "url": "https://gl.wikipedia.org/wiki?curid=61414", "title": "Campionato do mundo de ciclismo de monta\u00f1a e trial 2007", "text": "O Campionato do mundo de ciclismo de monta\u00f1a e trial de 2007 \u00e9 a 18\u00aa edici\u00f3n dos mundiais deste deporte, e celebrouse en Fort William (Escocia) entre o 3 e o 9 de setembro de 2007.\nLocalizaci\u00f3n.\nAs instalaci\u00f3ns das probas at\u00f3panse a uns 10\u00a0km do centro da cidade de Fort William, no oeste de Escocia, sa\u00edndo en direcci\u00f3n noroeste cara a Inverness. O contorno \u00e9 localizaci\u00f3n da estaci\u00f3n de esqu\u00ed de Nevis Range. As pistas de descenso e four cross estaban situadas nas abas do Ben Nevis, o monte m\u00e1is elevado de toda a illa, mentres que o circu\u00edto de cross se desenvolv\u00eda ao seu p\u00e9.\nNestas instalaci\u00f3ns disp\u00fatanse todos os anos probas da Copa do Mundo de ciclismo de monta\u00f1a, e son un lugar permanente de adestramento para ciclistas de monta\u00f1a.\nProbas.\nDisput\u00e1ronse probas nestas especialidades: \n\u00c9 a primeira vez que se compet\u00eda en remudas, e tam\u00e9n a primeira vez que o trial se fac\u00eda en categor\u00eda feminina e por equipos.\nPresenza galega.\nLogo da rotura de clav\u00edcula da ciclista Eva Castro ao comezo da tempada, o que impediu a s\u00faa presenza no campionato, o \u00fanico galego en Fort William foi Jos\u00e9 Antonio Hermida, medallista ol\u00edmpico. Compite na proba de cross, en categor\u00eda absoluta, e quedou en d\u00e9cima posici\u00f3n."}
{"id": "61415", "revid": "98629", "url": "https://gl.wikipedia.org/wiki?curid=61415", "title": "Novos Pa\u00edses Baixos", "text": "A partir de 1614, os territorios comprendidos entre Virxinia e Nova Inglaterra levan indiferentemente o nome de Novos Pa\u00edses Baixos (\"Nova B\u00e9lxica\" ou \"Novum Belgium\" en lat\u00edn, \"Nouvelle-Belgique\", ou \"Nieuw-Nederland\" en neerland\u00e9s). De facto, co establecemento dunha poboaci\u00f3n decididamente neerlandesa en competici\u00f3n con ambos os asentamentos de colonizaci\u00f3n inglesa nesta parte de Am\u00e9rica, os Novos Pa\u00edses Baixos limit\u00e1banse aos seus tres eixos: \"Noort Rivier\" (r\u00edo do Norte), \"Zuide Rivier\" (r\u00edo do Sur) e \"Versche Rivier\" (r\u00edo Longo), respectivamente os r\u00edos Hudson, Delaware e Connecticut. En 1624, Pierre Minuit funda Nova \u00c1msterdan na Illa de Manhattan mentres que os Novos Pa\u00edses Baixos son incorporados \u00e1s Provincias Unidas baixo a tutela da Compa\u00f1\u00eda Holandesa das Indias Occidentais (en holand\u00e9s: \"West-Indische Compagnie\" ou \"WIC\").\nHistoria.\nHenry Hudson e as compa\u00f1\u00edas privadas (1609-1624).\n\u00c9 coa creaci\u00f3n de facto das Provincias Unidas coa Uni\u00f3n de Utrecht de 1573, en rebeli\u00f3n constante coa Espa\u00f1a de Filipe II e de Filipe III que nace esta nova potencia comercial e mar\u00edtima da Europa occidental. Pouco logo de reunirse en compa\u00f1\u00edas de importaci\u00f3n e de exportaci\u00f3n, os vendedores neerlandeses, en conivencia co Estado, fundan a Compa\u00f1\u00eda Holandesa das Indias Orientais (\"Verenigde Oostindische Compagnie\" ou \"VOC\" en holand\u00e9s, literalmente Compa\u00f1\u00eda das Indias Orientais Unidas) en 1602. Esta \u00faltima, buscando novos cami\u00f1os comerciais que poder\u00edan revelarse proveitosos, contrata ao capit\u00e1n e explorador Henry Hudson para explorar o Paso do Noroeste, o paso polo norte siberiano cara a Asia. Este, que xa intentara o mesmo traxecto por conta de investidores ingleses (Compa\u00f1\u00eda moscovita), decide, ao mando do buque \"Halve Maen\" (Media L\u00faa), buscar a ruta das Indias cara ao oeste, como o indicaban as notas do capit\u00e1n ingl\u00e9s John Smith que formara parte da primeira tentativa de colonizaci\u00f3n permanente na Virxinia inglesa, en contradici\u00f3n coas directivas que recibiu da Compa\u00f1\u00eda. Desde Virginia, remonta a costa leste americana ata a desembocadura do \"Zuide Rivier\" (ata daquela desco\u00f1ecido) e logo ata a ba\u00eda de Nova York que Verrazano bautizara como \"Nouvelle-Angoul\u00eame\" en 1524. Remontando o r\u00edo que \u00eda levar o seu nome, pronto se deu conta que probablemente non levaba ao reino de Catai. \u00c9, por outra banda, cando se atopa no seu caderno de bit\u00e1cora por primeira vez o termo amerindio \"Manna-hata\", do que derivar\u00eda o nome \"Manhattan\" para a illa que se destaca no encontro do r\u00edo e o oc\u00e9ano. A s\u00faa viaxe por conta de intereses particulares neerlandeses \u00eda acender un notable interese comercial para o comercio de peles no delta do \"Noort Rivier\" (r\u00edo Hudson).\nDesde o ano seguinte e nos anos subseguintes, catro compa\u00f1\u00edas neerlandesas competiron polo comercio de peles cos nativos americanos da rexi\u00f3n. Probablemente erix\u00edronse dous postos desde 1611 \u00e1 altura do futuro \"Fort Orange\", na illa de Castle, e no estuario do \"Versche Rivier\" (r\u00edo Connecticut). Estas catro compa\u00f1\u00edas que se preocupaban por un posible impacto negativo dunha rivalidade, un\u00edronse e recibiron en 1614 dos Estados Xerais das Provincias Unidas unha carta de compa\u00f1\u00eda de monopolio que lles ced\u00eda a explotaci\u00f3n na s\u00faa totalidade do comercio das peles sobre o territorio situado entre os paralelos 40 e 45 por tres anos. A competencia non se agravou ata 1621, ano en que a Compa\u00f1\u00eda Holandesa das Indias Occidentais (seguindo o modelo da \"VOC\") foi posta en marcha. A primeira viaxe que esta nova entidade dirixida principalmente pola c\u00e1mara de comercio de \u00c1msterdan graduouse entre 1623 e 1624.\nHistoria da colonia (1624-1673).\nEn 1624, as primeiras familias de colonos, chamadas para administrar os postos de comercio, son enviadas na s\u00faa maior\u00eda r\u00edo arriba ao val do Hudson. Na illa de Manhattan, atopamos s\u00f3 unhas plantaci\u00f3ns e un pouco de gander\u00eda. En 1625, baixo a ameaza crecente dun ataque proveniente doutras potencias coloniais, os dirixentes da Compa\u00f1\u00eda Holandesa das Indias Occidentais decidiron protexer a desembocadura do r\u00edo Hudson, e reagrupar as actividades dos postos comerciais nun recinto fortificado. En 1626, Pierre Minuit negocia a compra da illa de Manhattan aos indios lenape, por 60 flor\u00edns de mercanc\u00edas. No momento da construci\u00f3n do forte, a guerra entre mohawk e mohicanos forza \u00e1 compa\u00f1\u00eda a precipitar o desprazamento dos colonos dentro de Forte \u00c1msterdan. En 1658 \u00e9 fundada a colonia de \"Nieuw Haarlem\".\nDurante a segunda guerra Anglo-Neerlandesa, que op\u00f3n Inglaterra \u00e1s Provincias Unidas, os Novos Pa\u00edses Baixos son conquistados polos ingleses. O director xeral Peter Stuyvesant entrega Nova \u00c1msterdan o 24 de setembro de 1664. A colonia \u00e9 rebautizada Nova York, en honra do duque de York, irm\u00e1n do rei Carlos II de Inglaterra. En 1667 os neerlandeses renuncian \u00e1s s\u00faas reivindicaci\u00f3ns sobre esta porci\u00f3n do territorio americano, \u00e1 firma do Tratado de Breda, e obte\u00f1en a cambio a soberan\u00eda sobre Suriname. Con todo, no momento doutra guerra que op\u00f3n a ingleses e neerlandeses, estes \u00faltimos recuperan brevemente a colonia en 1673 (rebautizada Nova Orange), ata que os ingleses recup\u00e9rena co tratado de Westminster, o 19 de febreiro de 1674.\nA herdanza e o reco\u00f1ecemento.\nDa ocupaci\u00f3n neerlandesa, quedan hoxe un certo n\u00famero de nomes de lugares neoiorquinos, tales como Coney Island (\"Konijnen Eiland\"), Brooklyn (\"Breukelen\"), Harlem (\"Nieuw Haarlem\"), Flushing (\"Vlissingen\") e Staten Island (\"Staaten Eylandt\").\nO 20 de maio de 1924, con ocasi\u00f3n do tricentenario da fundaci\u00f3n de Nova York, un monumento conmemorativo foi erixido en honra dos colonos val\u00f3ns, en Battery Park, no extremo meridional de Manhattan. Unha moeda de prata de 50 centavos, as\u00ed como selos de correos de 1, 2 e 5 centavos emit\u00edronse para conmemorar a chegada dos colonos val\u00f3ns e flamengos.\nPrecisi\u00f3ns en canto ao nome da colonia.\nMoitos outros termos foron utilizados para designar a colonia norteamericana das Provincias Unidas. \"Nova Holanda\" \u00e9 utilizado comunmente por mor da generalizaci\u00f3n do termo \"Holanda\" para designar a federaci\u00f3n dos Pa\u00edses Baixos \u2014 onde d\u00faas das dez provincias coas que conta denom\u00ednanse Holanda. Pero o termo \u00e9 controvertido xa que os mesmos neerlandeses nomean varias veces a colonia co termo \"Nieuw Holland\". Australia foi bautizada Nova Holanda polos primeiros exploradores de Ocean\u00eda e retivo este nome ata o s\u00e9culo XIX.\nO termo Nova-B\u00e9lxica, tan utilizado para evocar os Novos Pa\u00edses Baixos, fai referencia aos antigos Pa\u00edses Baixos de Borgo\u00f1a, que por ent\u00f3n cubr\u00edan unha parte do norte de Francia e de Lorena, B\u00e9lxica, Luxemburgo e os Pa\u00edses Baixos actuais. Os seus habitantes cham\u00e1banse os \"Belgas\" en lingua romance, e \"Nederlandais\" en lingua xerm\u00e1nica, pero estes adxectivos non eran de uso frecuente. Eles prefer\u00edan continuar cham\u00e1ndose Holanda, Brabante, Flandres, Frisia, Zelandia, Valonia, Tournai, Gueldria, Namur ou Luxemburgo, segundo o caso. Para o resto do mundo, eran sobre todo os \u00ab\"Holandeses\"\u00bb. Sobre unha mapa de Am\u00e9rica do Norte, Louis Hennepin fai menci\u00f3n de \u00ab Nouveau Pais Bas \u00bb. Os ingleses cham\u00e1banos tam\u00e9n \u00ab\"Dutch\"\u00bb, que designaba m\u00e1is ben o alem\u00e1n (Deutsch), porque os Pa\u00edses Baixos Borgo\u00f1\u00f3ns (despois Pa\u00edses Baixos Espa\u00f1ois, logo Pa\u00edses Baixos Austr\u00edacos) formaban parte do Sacro Imperio Romano Xerm\u00e1nico, e porque a distinci\u00f3n entre a lingua neerlandesa e a lingua alem\u00e1 non era tan evidente para a \u00e9poca. Un primeiro selo que data de 1623 leva o emblema dun castor e a menci\u00f3n \u00ab\"Sigillum Novi Belgii\"\u00bb. O selo de Nova \u00c1msterdan, de 1654, leva a menci\u00f3n \u00ab\"Sigillum Amstellodamensis in Novo Belgio\"\u00bb. Co fin de diferenciar o concepto latino de Belgique (\"B\u00e9lxica\") e o que nos \u00e9 contempor\u00e1neo, o termo \u00e9 raramente utilizado na actualidade."}
{"id": "61416", "revid": "1131", "url": "https://gl.wikipedia.org/wiki?curid=61416", "title": "UIMP Galicia", "text": "UIMP Galicia \u00e9 un dos centros da Universidade Internacional Men\u00e9ndez Pelayo que programa cursos e seminarios en diversas localidades de Galicia desde 1982. A s\u00faa sede est\u00e1 na Coru\u00f1a. O groso dos seus estudantes procede do \u00e1mbito galego, portugu\u00e9s e iberoamericano.\nHistoria e caracter\u00edsticas.\nO n\u00famero das s\u00faas actividades var\u00eda cada ano, a\u00ednda que se conseguiu unha media de 20 cursos e seminarios ou talleres, cunha asistencia media de m\u00e1is de 600 alumnos en cada ano. A realizaci\u00f3n destas actividades viuse favorecida polo apoio e patrocinio das universidades e instituci\u00f3ns p\u00fablicas e privadas galegas. \nNo que se refire \u00e1s instituci\u00f3ns locais, conv\u00e9n destacar o apoio das deputaci\u00f3ns provinciais da Coru\u00f1a e Pontevedra, que mantiveron de forma sistem\u00e1tica o patrocinio das actividades da UIMP Galicia. Outras instituci\u00f3ns implicadas son a Xunta de Galicia, dende as s\u00faas diferentes conseller\u00edas, o Concello da Coru\u00f1a e Novacaixagalicia. Tam\u00e9n recibe o apoio de instituci\u00f3ns locais, como concellos e deputaci\u00f3ns, e de entidades financeiras.\nDesde o ano 2003 UIMP Galicia organiza o seminario destinado \u00e1 orientaci\u00f3n formativa e investigadora dos estudantes que est\u00e1n entre os ciencuenta mellores expedientes de bacharelato de Galicia. Os directores da UIMP Galicia foron Ram\u00f3n Villares desde 1998 at\u00e9 2006, e Xos\u00e9 Lu\u00eds Barreiro Rivas, desde febreiro de 2006. Desde marzo de 2022 a directora \u00e9 Mar\u00eda Jes\u00fas Lorenzo Modia."}
{"id": "61417", "revid": "85894", "url": "https://gl.wikipedia.org/wiki?curid=61417", "title": "Vilar, Pi\u00f1eira, Ribadeo", "text": "Vilar \u00e9 un lugar da parroquia de Pi\u00f1eira, no concello lucense de Ribadeo, na comarca da Mari\u00f1a Oriental. Segundo o IGE, en 2022 ti\u00f1a 130 habitantes (72 homes e 58 mulleres).\nToponimia.\nParece que o seu nome v\u00e9n do que se consideraba unha pequena vila formada por un agrupamento de d\u00faas ou tres casas nas que hab\u00eda alg\u00fan establecemento de car\u00e1cter p\u00fablico, como unha tenda de comestibles, bar ou serrar\u00eda, e unha gran prader\u00eda para os gandeiros, que incluso no transcurso da guerra civil espa\u00f1ola serviu de campo de aterraxe.\nNa actualidade viuse transformada polas obras da autov\u00eda do Cant\u00e1brico e por estar cerqui\u00f1a de Ribadeo. Isto comportou un aumento da poboaci\u00f3n, con novas vivendas, talleres e industrias. A s\u00faa situaci\u00f3n fai que medre e te\u00f1a un crecemento importante debido tam\u00e9n \u00e1s facilidades de comunicaci\u00f3n que ten con Asturias, Lugo e A Coru\u00f1a."}
{"id": "61419", "revid": "23204", "url": "https://gl.wikipedia.org/wiki?curid=61419", "title": "Premios AGAPI", "text": "Os Premios AGAPI son uns galard\u00f3ns anuais concedidos pola Asociaci\u00f3n Galega de Produtoras Independentes \u00f3s profesionais m\u00e1is destacados do sector audiovisual galego.\nA s\u00faa primeira edici\u00f3n celebrouse no ano 1996. O d\u00eda 7 de novembro entreg\u00e1banse os reco\u00f1ecementos dentro do marco do Festival de Cine Independente de Ourense.\nEn 2001, tras cinco edici\u00f3ns, entreg\u00e1banse por \u00faltima vez \u00f3 ser substitu\u00eddos polos premios Chano Pi\u00f1eiro en 2002, e en 2003 polos premios Mestre Mateo."}
{"id": "61421", "revid": "98629", "url": "https://gl.wikipedia.org/wiki?curid=61421", "title": "Coru\u00f1a imposible", "text": "Coru\u00f1a imposible \u00e9 unha curtametraxe galega escrita e dirixida por Paco Ra\u00f1al no ano 1995. Producida pola Escola de Imaxe e Son da Coru\u00f1a, \u00e9 unha produci\u00f3n rodada na cidade da Coru\u00f1a de 12 minutos de duraci\u00f3n, rodada en branco e negro.\nO curioso argumento est\u00e1 protagonizado por un home que esperta na praza de Mar\u00eda Pita da Coru\u00f1a practicamente espido, levando postos unicamente unhas zapatillas e un calz\u00f3n. Atordado e avergo\u00f1ado, intenta atopar algunha peza de roupa coa que cubrirse e regresar canto antes \u00e1 casa, pero ese obxectivo non lle resultar\u00e1 tan doado como parec\u00eda.\nPremios.\nEn 2000 foi considerada polo CGAI como a mellor curta de ficci\u00f3n dos anos 90. Ademais da ducia de galard\u00f3ns foi seleccionada en numerosos festivais estatais (Bilbao, Alcal\u00e1, Alf\u00e1s del Pi, Almer\u00eda, Elx) e internacionais (Londres, Bruxelas, San Petersburgo, Siena, Annecy, Riga)."}
{"id": "61422", "revid": "1131", "url": "https://gl.wikipedia.org/wiki?curid=61422", "title": "De bares", "text": "De bares \u00e9 un filme galego de 2006 dirixido e escrito por Mario Iglesias e producido por Alfonso Blanco. A rodaxe desenvolveuse entre maio de 2005 e setembro de 2006 en Pontevedra e as Canarias. Estreouse no Festival de Valladolid o 21 de outubro de 2006."}
{"id": "61423", "revid": "23204", "url": "https://gl.wikipedia.org/wiki?curid=61423", "title": "Alberto San Juan", "text": "Alberto San Juan, nado en Madrid o 11 de xaneiro de 1968, \u00e9 un actor espa\u00f1ol, fillo do debuxante de El Pa\u00eds, M\u00e1ximo.\nTraxectoria.\nEstudou Ciencias da Informaci\u00f3n e seguiu cursos na Escola de Cristina Rota. Logo adicouse \u00f3 mundo da actuaci\u00f3n tanto en cine como en teatro. En 1996 protagonizou a serie de televisi\u00f3n \"M\u00e1s que amigos\", dirixida por Daniel \u00c9cija. No cine estreouse ese mesmo ano con \"Airbag\", de Juanma Bajo Ulloa. Posteriormente participou en produci\u00f3ns de \u00e9xito coma Los lobos de W\u00e1shington ou Entre las piernas.\nAlberto San Juan foi nomeado \u00f3 Goya como mellor actor secundario por \"El otro lado de la cama\", unha das pel\u00edculas con maior recadaci\u00f3n de Espa\u00f1a durante o ano 2002. No teatro, Alberto San Juan protagonizou \"Alejandro y Ana. Lo que Espa\u00f1a no pudo ver del banquete de la boda de la hija del Presidente\", da compa\u00f1\u00eda Animalario, da que forma parte. En 2004 interpreta o preso Juan Jos\u00e9 Garfia en \"Horas de luz\" con Emma Su\u00e1rez como muller de Juanjo."}
{"id": "61427", "revid": "2023", "url": "https://gl.wikipedia.org/wiki?curid=61427", "title": "Am\u00e9rica latina", "text": ""}
{"id": "61429", "revid": "98629", "url": "https://gl.wikipedia.org/wiki?curid=61429", "title": "Airbag (filme)", "text": "Airbag \u00e9 unha pel\u00edcula espa\u00f1ola do ano 1997 dirixida por Juanma Bajo Ulloa. Entre os seus protagonistas est\u00e1 o actor galego Manuel Manqui\u00f1a, que recibiu varios reco\u00f1ecementos polo seu traballo neste filme, entre eles o Premio Goya \u00f3 mellor actor revelaci\u00f3n.\nSinopse.\nO punto de partida \u00e9 o dunha despedida de solteiros, unha borracheira est\u00fapida, unha visita a un club de alterne, un ferrete atravesado, un anel que se esquece nun escuro lugar e a necesidade de recuperalo. Todo isto pon en marcha un desfile de mafiosos e narcotraficantes, de chulos e pistoleiros, de tramas internacionais e duns \"nenos ben\" que vivir\u00e1n a aventura das s\u00faas vidas.\nComentarios.\n\u00c9 \"unha pel\u00edcula golfa, v\u00e1ndala e un pouco lercho\", e ten raz\u00f3n. Xurdida da imaxinaci\u00f3n de Karra Elejalde e Fernando Guill\u00e9n Cuervo, filla do delirio e o exceso, definida como unha f\u00e1bula moral chea de inmoralidades, \"Airbag\" leva consigo o xerme da controversia e da provocaci\u00f3n. Basicamente estruturada como unha \"road movie\", a s\u00faa historia crece como unha espiral de tolemia e sorpresas."}
{"id": "61430", "revid": "5863", "url": "https://gl.wikipedia.org/wiki?curid=61430", "title": "Paco Ib\u00e1\u00f1ez", "text": "Paco Ib\u00e1\u00f1ez, nado en Valencia o 20 de novembro de 1934, \u00e9 un cantante espa\u00f1ol, que dedicou case integramente a s\u00faa traxectoria art\u00edstica a realizar versi\u00f3ns musicadas de obras de poetas espa\u00f1ois, antigos e contempor\u00e1neos.\nTraxectoria.\nDe pai valenciano e nai vasca, \u00e9 o menor de catro irm\u00e1ns. Pasa os seus primeiros anos en Barcelona, a onde regresar\u00e1 na s\u00faa vellez. Trala guerra civil, a s\u00faa familia vese obrigada a exiliarse a Francia. Entre o inverno de 1939 e o inicio da ocupaci\u00f3n alem\u00e1, residir\u00e1n en Par\u00eds. O seu pai \u00e9 arrestado e internado nun campo de traballo para republicanos espa\u00f1ois. A s\u00faa nai regresa ent\u00f3n cos catro fillos a Donostia para traballar. M\u00e1is tarde, estes recordos de infancia no casar\u00edo familiar son recollidos no seu disco \"Oroitzen\" \u2014Recordando\u2014, cantado en \u00e9uscaro). En 1948, a familia atravesa clandestinamente a fronteira e re\u00fanese co pai en Perpi\u00f1\u00e1n. Paco aprende del o oficio de ebanista, \u00f3 tempo que comeza a estudar viol\u00edn. Pronto substit\u00fae o viol\u00edn pola guitarra. Instalados definitivamente en Par\u00eds, a principios dos anos 50, descobre primeiro a m\u00fasica de Georges Brassens e de Atahualpa Yupanqui, referencias fundamentais para a s\u00faa formaci\u00f3n art\u00edstica e ideol\u00f3xica, e inmediatamente despois a L\u00e9o Ferr\u00e9 e \u00f3 movemento existencialista franc\u00e9s, que se encontraba en pleno auxe.\nEn 1956 a foto dunha muller andaluza vestida de negro insp\u00edralle a s\u00faa primeira canci\u00f3n sobre o poema \"La m\u00e1s bella ni\u00f1a\", de Luis de G\u00f3ngora. Cos poemas de G\u00f3ngora, \u00f3s que engade outros de Federico Garc\u00eda Lorca realiza a s\u00faa primeira gravaci\u00f3n en 1964. Un disco que, desde o mesmo momento da s\u00faa aparici\u00f3n, conv\u00e9rtese nun cl\u00e1sico utilizado polos profesores de lingua e literatura castel\u00e1 como material pedag\u00f3xico, e polos defensores das liberdades como un s\u00edmbolo de resistencia cultural.\nEn 1958, unha amiga de Paco e de Pierre Pascal, leva a Salvador Dal\u00ed, a Cadaqu\u00e9s, un disco de proba con algunhas canci\u00f3ns de Lorca e G\u00f3ngora. Cando Salvador Dal\u00ed o escoita quere co\u00f1ecer \"al muchacho\" que fixo o disco. Cando se co\u00f1ecen, nace a idea de que o pintor realice o debuxo para a portada do disco, inaugur\u00e1ndose as\u00ed unha estreita relaci\u00f3n de Paco, non s\u00f3 co mundo da poes\u00eda e da literatura en xeral, sen\u00f3n tam\u00e9n co das artes pl\u00e1sticas.\nPaco Ib\u00e1\u00f1ez e o activismo.\nEn 1966, xunto a diversos activistas culturais asentados na capital francesa, funda \"La Carraca\" onde se presentan espect\u00e1culos en lingua castel\u00e1 (representaci\u00f3ns teatrais, exposici\u00f3ns de pintura, coloquios literarios, manifestaci\u00f3ns musicais e proxecci\u00f3ns cinematogr\u00e1ficas). Nesa \u00e9poca a casa dos Ib\u00e1\u00f1ez en Par\u00eds \u00e9 un centro de paso e acollida dos moitos artistas, pol\u00edticos e intelectuais espa\u00f1ois que pasan pola capital francesa, idas e voltas do exilio ou simples escapadas para respirar aire fresco.\nO segundo disco da colecci\u00f3n \"Espa\u00f1a de hoy y de siempre\" aparece en 1967, inclu\u00edndo poemas de Rafael Alberti, Luis de G\u00f3ngora, Blas de Otero, Gabriel Celaya, Miguel Hern\u00e1ndez e Francisco de Quevedo. Outro cl\u00e1sico. Esta vez o disco estaba ilustrado por Jos\u00e9 Ortega.\nEn maio do 68, nunha emisi\u00f3n da TV francesa realizada en directo por Raoul Sangla, presenta o disco e Ortega as pinturas que o ilustran. Nesta emisi\u00f3n canta \"La poes\u00eda es un arma cargada de futuro\", de Gabriel Celaya e \"Balada del que nunca fue a Granada\", de Rafael Alberti.\nEn febreiro de 1968 ofrece o seu primeiro concerto en Espa\u00f1a, en Manresa, durante a \"Primeira Trobada de Can\u00e7o de Testimoni\". A partir de a\u00ed a s\u00faa actividade est\u00e9ndese por diversas Universidades, chegando a cantar en TVE o tema \"Andaluces de Ja\u00e9n\", de Miguel Hern\u00e1ndez. Posteriormente inst\u00e1lase en Barcelona, onde contacta con Jos\u00e9 Agust\u00edn Goytisolo, amizade convertida en colaboraci\u00f3n \u00edntima.\nProblemas co franquismo.\nCon motivo do primeiro aniversario da toma estudantil, o 12 de maio de 1969, realiza un concerto n' A Sorbona. Un pequeno cartel amarelo realizado polos estudantes e pegado nas \u00e1rbores, nos cristais dos caf\u00e9s, nos corredores das aulas, anuncian un concerto de \u201cPaco Ib\u00e1\u00f1ez, a voz libre de Espa\u00f1a\u201d, na sala Richelieu. Os universitarios franceses identif\u00edcanse con el e o toman como un dos seus s\u00edmbolos. Nese mesmo ano edita o seu terceiro disco con poemas de Rafael Alberti, Luis Cernuda, Le\u00f3n Felipe, Gloria Fuertes, Antonio Machado ou Jos\u00e9 Agust\u00edn Goytisolo. O autor da pintura que ilustrar\u00e1 o disco \u00e9 Antonio Saura. En decembro realiza a s\u00faa memorable aparici\u00f3n na sala Olympia parisiense. Un dobre \u00e1lbum que recolle esta velada. No Olympia canta por primeira vez unha canci\u00f3n de Georges Brassens traducida \u00f3 castel\u00e1n, \"La mala reputaci\u00f3n\".\nEn 1970 co\u00f1ece a Pablo Neruda en Par\u00eds, que escoita por primeira vez os seus poemas cantados. \"T\u00fa tienes que cantar mis poemas, tu voz est\u00e1 hecha para cantar mi poes\u00eda...\" dille o poeta.\nUn ano despois, o goberno espa\u00f1ol incl\u00fae a Paco Ib\u00e1\u00f1ez na s\u00faa longa lista de censurados, prohib\u00edndoselle calquera actuaci\u00f3n no territorio espa\u00f1ol. As dificultades para seguir vivindo en Barcelona fanlle regresar a Par\u00eds, desde onde viaxa por todo o mundo, especialmente polos pa\u00edses de Am\u00e9rica Latina. En todos estes anos entra en contacto con numerosas personaxes do mundo da cultura, como o escritor valisoletano Blas Pajarero.\nNo 1975, trala morte do ditador Francisco Franco lev\u00e1ntase a censura sobre a s\u00faa m\u00fasica, pero queda a\u00ednda en Par\u00eds. Durante eses anos, en Espa\u00f1a cel\u00e9branse concertos multitudinarios e \u00e9 invitado a participar, se ben adoita declinar o convite.\nNa campa\u00f1a electoral de 1982 realiza un concerto en Madrid ante miles de persoas, no peche de campa\u00f1a electoral do PSOE, que ga\u00f1ar\u00eda por primeira vez as elecci\u00f3ns xerais.\nAs \u00faltimas d\u00e9cadas.\nO ministro de Cultura do Goberno de Mitterrand outorgoulle a Medalla das Artes e das Letras en 1983. Non a acepta: \"Un artista tiene que ser libre en las ideas que pretende defender. A la primera concesi\u00f3n pierdes parte de tu libertad. La \u00fanica autoridad que reconozco es la del p\u00fablico y el mejor premio son los aplausos que se lleva uno a casa.\" En 1987 Jack Lang ot\u00f3rgalle por segunda vez a Medaille des Arts et des Lettres. Novamente a rechaza.\nA principios da d\u00e9cada de 1990 publica un novo disco \u201cPor una canci\u00f3n\u201d . Inst\u00e1lase definitivamente en Espa\u00f1a, primeiro en Madrid, despois en Aduna (Guip\u00fascoa) e desde 1994 en Barcelona.\nEn agosto de 1998, a Sociedade Cultural Andaluza Almenara, conc\u00e9delle en Barcelona o Premio Gerald Brenan en reco\u00f1ecemento \u00e1 s\u00faa longa traxectoria en pro da liberdade e a poes\u00eda, as\u00ed como o seu esforzo de independencia dos poderes pol\u00edticos, econ\u00f3micos e culturais; seguindo o seu principio de non aceptar premios, rech\u00e1zao."}
{"id": "61431", "revid": "98629", "url": "https://gl.wikipedia.org/wiki?curid=61431", "title": "El Bola", "text": "El Bola \u00e9 unha pel\u00edcula espa\u00f1ola dirixida por Achero Ma\u00f1as no ano 2000 e que lanzou \u00e1 fama \u00f3 seu protagonista, o actor Juan Jos\u00e9 Ballesta, desde aquela acot\u00edo co\u00f1ecido polo alcume do seu personaxe nesta pel\u00edcula.\nNo elenco que encabeza Ballesta figuran nomes destacados do cine espa\u00f1ol como Gloria Mu\u00f1oz, Alberto Jim\u00e9nez, Manuel Mor\u00f3n ou Nieve de Medina.\nEsta longametraxe \u00e9 e primeira dirixida por Achero Ma\u00f1as, e nela aborda o tema do maltrato infantil a trav\u00e9s dunha historia que acadou unha grande aceptaci\u00f3n e conseguiu multitude de premios e reco\u00f1ecementos, destacando o seu \u00e9xito nos Premios Goya con galard\u00f3ns \u00e1 mellor pel\u00edcula, direcci\u00f3n novel, gui\u00f3n orixinal e actor revelaci\u00f3n (Juan Jos\u00e9 Ballesta).\nSinopse.\nEl Bola (Juan Jos\u00e9 Ballesta) \u00e9 un rapaz de 12 anos que vive unha atmosfera violenta e s\u00f3rdida. A s\u00faa situaci\u00f3n familiar, que oculta avergo\u00f1ado, incapac\u00edtalle para relacionarse e comunicarse con outros mozos. A chegada dun novo compa\u00f1eiro \u00f3 colexio, Alfredo (Pablo Gal\u00e1n) con quen descobre a amizade, e a posibilidade que iso lle brinda de co\u00f1ecer unha realidade familiar distinta por completo, daranlle forzas para aceptar e finalmente ser capaz de enfrontarse \u00e1 s\u00faa."}
{"id": "61432", "revid": "22570", "url": "https://gl.wikipedia.org/wiki?curid=61432", "title": "Peter Stuyvesant", "text": "Peter Stuyvesant, nado en Weststellingwerf (Peperga) posibelmente en 1602 e finado en agosto de 1672, serviu como o \u00faltimo director xeral neerland\u00e9s da colonia dos Novos Pa\u00edses Baixos desde 1647 ata a s\u00faa cesi\u00f3n provisional aos ingleses en 1664. Foi unha figura senlleira da historia temper\u00e1 da cidade de Nova York.\nOs \u00e9xitos de Stuyvesant como director xeral inclu\u00edron unha grande expansi\u00f3n do asentamento de Nova \u00c1msterdan (posteriormente chamada Nova York) m\u00e1is al\u00f3 da punta sur de Manhattan. Entre os proxectos constru\u00eddos pola administraci\u00f3n foron unha muralla de protecci\u00f3n en Wall Street, a canle que posteriormente pasou a ser Broad Street, e Broadway.\nTraxectoria.\nNaceu no sur de Frisia, sendo o seu pai Balthazar Johannes Stuyvesant, un pastor relixioso, e a s\u00faa nai Margaretha Hardenstein. Non se co\u00f1ece con exactitude o seu ano de nacemento, pero se apunta a 1592, 1602, ou 1612. Estudou en Franeker, e entrou no servizo militar, que cumpriu nas Antillas ao redor de 1625, e foi director da colonia de Cura\u00e7ao, pertencente \u00e1 Compa\u00f1\u00eda Holandesa das Indias Occidentais de 1634 a 1644.\nEn abril de 1644, atacou a illa portuguesa de San Marti\u00f1o, resultando ferido. Volveu aos Pa\u00edses Baixos, onde foi necesario amputar a s\u00faa perna dereita, que substitu\u00edron cunha pr\u00f3tese de madeira. En maio de 1645 foi seleccionado pola Compa\u00f1\u00eda Holandesa das Indias Occidentais para substitu\u00edr a William Kieft como Director Xeral dos Novos Pa\u00edses Baixos. Chegou a Nova \u00c1msterdan o 11 de maio de 1647. En setembro do mesmo ano designou un consello de representantes.\nCasou con Judith Bayard (1610?-1687) en 1645. Ela nacera en Holanda, era irm\u00e1 de Samuel Bayard de \u00c1msterdan, que estaba casado con Anna Stuyvesant. Peter e Judith tiveron un fillo, Nicholas William Stuyvesant (1648-1698), o cal casou con Maria Beckman, filla de William Beckman.\nStuyvesant viuse involucrado nunha disputa con Theophilus Eaton, Gobernador de Connecticut, por mor da fronteira entre as d\u00faas colonias. En 1648, produciuse un conflito entre el e Brant Arent Van Slechtenhorst, comisario do forte de Rensselaerwyck. Stuyvesant reclamaba ter poder sobre Rensselaerwyck a pesar dos privilexios especiais garantidos a Van Slechtenhorst nos estatutos de 1629.\nEn 1649, Stuyvesant marchou a Fort Orange cunha escolta militar e ordenou arrasar casas para facilitar a defensa do lugar en caso de ataque por parte dos nativos. Cando Van Slechtenhorst negouse, Peter enviou un grupo de soldados para cumprir as s\u00faas ordes. A controversia acabou co resultado de que o comisario mantivo os seus dereitos e o director perdeu popularidade. Debido \u00e1 controversia con Van Slechtenhorst, o Parlamento Holand\u00e9s mandou volver a Stuyvesant. Con todo, Stuyvesant non obedeceu, dicindo: \"Fareino como eu queira\".\nEn setembro de 1650, en Hartford, Connecticut tivo lugar unha reuni\u00f3n dos comisarios para tratar sobre as fronteiras. A fronteira organizouse co descontento do consello, que declarou que \"o gobernador cedera bastante territorio para fundar cincuenta colonias por cada cincuenta millas cadradas\". Stuyvesant ameazou ent\u00f3n con disolver o consello. Un novo plan de goberno municipal organizouse en Holanda, e o nome \"Nova \u00c1msterdan\" declarouse oficialmente o 2 de febreiro de 1653. Stuyvesant deu un discurso para a ocasi\u00f3n, dicindo que a s\u00faa autoridade permanecer\u00eda sen tocar.\nStuyvesant recibiu novamente a orde de volver a Holanda, pero devandita orde foi pronto revogada coa declaraci\u00f3n da guerra con Inglaterra. Stuyvesant preparouse contra un ataque ordenando aos cidad\u00e1ns cavar unha trincheira desde \"North River\" ao \"East River\" e constru\u00edndo unha fortificaci\u00f3n.\nEn 1665, navegou polo R\u00edo Delaware cunha frota de sete barcos e uns 700 homes, e tomou posesi\u00f3n da colonia de Nova Suecia, \u00e1 cal chamou \"New Amstel\". Durante a s\u00faa ausencia, Nova \u00c1msterdan foi atacada polos nativos.\nEn 1653, unha convenci\u00f3n de dous deputados por cada poboaci\u00f3n de Novos Pa\u00edses Baixos solicitou reformas, e Stuyvesant ordenou que esta asemblea se dispersase, dicindo: \"A nosa autoridade prov\u00e9n de Deus e da compa\u00f1\u00eda, non duns poucos ignorantes.\"\nEn 1664, Carlos II de Inglaterra cedeu ao seu irm\u00e1n, Xacobo II de Inglaterra, unha gran porci\u00f3n de terra que inclu\u00eda os Novos Pa\u00edses Baixos. Catro barcos ingleses trasladando 450 homes, comandados por Richard Nicolls, tomaron a colonia holandesa. O 30 de agosto de 1664, George Cartwright mandou ao gobernador unha carta solicitando a rendici\u00f3n. Promet\u00eda respectar a \"vida, os bens e a liberdade a todos aqueles que se sometesen \u00e1 autoridade do rei.\" Stuyvesant asinou un tratado na s\u00faa casa en Bouwerie o 9 de setembro de 1664. Nicolls foi declarado gobernador, e a cidade pasou a chamarse Nova York.\nEn 1665, Stuyvesant foi a Holanda para informar sobre o seu mandato como gobernador. \u00c1 s\u00faa volta, pasou o resto da s\u00faa vida na s\u00faa granxa de sesenta e dous acres, chamada Great Bouwerie, nos arredores da cidade. Unha pereira que trouxo de Holanda en 1647 permaneceu na esquina de Thirteenth Street coa Terceira Avenida ata 1867, dando froito practicamente ata a s\u00faa desaparici\u00f3n. A casa resultou destru\u00edda por un incendio en 1777. Tam\u00e9n constru\u00edu unha mansi\u00f3n de pedra chamada Whitehall.\nFaleceu en agosto de 1672 e foi enterrado en St Mark's Church in-the-Bowery, en Manhattan.\nRelixi\u00f3n en Nova \u00c1msterdan.\nConvencido de que o r\u00e1pido crecemento das relixi\u00f3ns non cristi\u00e1s, as\u00ed como o dos cristi\u00e1ns non reformistas exceder\u00eda \u00e1 igrexa predominante e inestabilizar\u00eda \u00e1 nova sociedade colonial, o director xeral e o consello reforzaron a posici\u00f3n da Igrexa Reformista Holandesa intentando reducir a competici\u00f3n relixiosa por parte dos xudeus, luter\u00e1ns, cat\u00f3licos e cu\u00e1queros. Con todo, a pluralidade relixiosa xa era unha tradici\u00f3n legal e cultural en Novos Pa\u00edses Baixos, do mesmo xeito que ocorr\u00eda na terra nai. Os directores da Compa\u00f1\u00eda das Indias Occidentais en \u00c1msterdan, superiores de Stuyvesant, desautoriz\u00e1ronlle pola s\u00faa intolerancia, reprend\u00e9ndolle e requirindo que revogase as medidas tomadas por el e polo seu consello, particularmente as dirixidas contra os cu\u00e1queros, quen foran considerados axitadores anarquistas e unha ameaza para a orde p\u00fablica debido \u00e1 s\u00faa proselitismo e o seu non conformismo.\nAos xudeus permit\u00eduselles ser residentes legais en base \u00e1 \"raz\u00f3n e igualdade\" en 1655 baixo mandato de Stuyvesant, a pesar das obxecci\u00f3ns iniciais dalg\u00fans membros da Igrexa Reformista Holandesa, da cal Stuyvesant era membro."}
{"id": "61433", "revid": "22570", "url": "https://gl.wikipedia.org/wiki?curid=61433", "title": "T\u00edteres Cachirulo", "text": "T\u00edteres Cachirulo \u00e9 unha compa\u00f1\u00eda de teatro, creada en Compostela en 1986.\nTraxectoria.\nPresentaron o seu primeiro espect\u00e1culo en xaneiro dese mesmo ano na I Mostra da Literatura Infantil e Xuvenil, celebrada no Pazo de Benda\u00f1a.\nAs s\u00faas obras est\u00e1n dirixidas maioritariamente a un p\u00fablico infantil, se ben desde 1990 tam\u00e9n te\u00f1en obras para t\u00f3dolos p\u00fablicos.\nEn 1990 comezaron a preocuparse pola investigaci\u00f3n teatral, coa construci\u00f3n de marionetas e obxectos esc\u00e9nicos. Froito da recompilaci\u00f3n de elementos adquiridos e constru\u00eddos, xurdiron exposici\u00f3ns con diferentes motivos.\nTe\u00f1en actuado por toda a xeograf\u00eda galega e mesmo en mostras e festivais de Europa e Am\u00e9rica Latina.\nOs seus membros son Xurxo Rei e Carmen Domech Mart\u00ednez.\nA compa\u00f1\u00eda colabora na organizaci\u00f3n do Festival Internacional de T\u00edteres \"Galicreques\", as\u00ed como na programaci\u00f3n da Sala Yago de Compostela e a edici\u00f3n de \"Bulub\u00fa\", \"a revista dos t\u00edteres\"."}
{"id": "61434", "revid": "23204", "url": "https://gl.wikipedia.org/wiki?curid=61434", "title": "Achero Ma\u00f1as", "text": "Achero Ma\u00f1as \u00e9 un director e actor, nado en Madrid o 5 de setembro de 1966.\nBiograf\u00eda.\nAchero Ma\u00f1as creceu no barrio obreiro de Carabanchel, fillo do escritor Alfredo Ma\u00f1as e a actriz Paloma Lorena. Pasou a s\u00faa infancia entre as obras dos seus pais e as cuadrillas do barrio.\nEstudou no Actor's Studio de Nova York grazas a unha bolsa obtida pola s\u00faa nai. Durante varios anos fixo varios papeis secundarios no cine e televisi\u00f3n, e alg\u00fan protagonista como en \"Belmonte\", interpretando a Juan Belmonte de mozo, ou \"La ley de la frontera\".\nTralo nacemento da s\u00faa filla Laura decide envorcarse nos gui\u00f3ns e a direcci\u00f3n. Tras dirixir tres exitosas curtametraxes, coas que ga\u00f1ou un Goya (Cazadores), consegue que unha produtora financie e acepte as s\u00faas condici\u00f3ns para dirixir a s\u00faa primeira longametraxe, El Bola, que logra un grande \u00e9xito de p\u00fablico e cr\u00edtica e ga\u00f1a m\u00e1is de 20 premios en diversos certames, entre eles 4 Premios Goya.\nAchero seguiu dirixindo longametraxes e documentais desde aquela, como a pel\u00edcula Noviembre (2003)."}
{"id": "61435", "revid": "23204", "url": "https://gl.wikipedia.org/wiki?curid=61435", "title": "Premios Mestre Mateo", "text": "Os Premios Mestre Mateo son os galard\u00f3ns anuais \u00e1 excelencia das produci\u00f3ns audiovisuais de Galicia. Organizados e supervisados pola Academia Galega do Audiovisual (AGA), os premios son concedidos cada ano nunha cerimonia formal. A Academia foi orixinalmente concibida como unha entidade profesional que poder\u00eda asumir a organizaci\u00f3n dos premios, ademais de ser un xeito de mellorar a imaxe da industria audiovisual galega.\nOs primeiros Premios Mestre Mateo celebr\u00e1ronse no 2002 nunha cerimonia no Auditorio de Galicia de Santiago de Compostela. \u00d3 longo dos anos, as categor\u00edas presentadas foron cambiando, e no presente, os Premios contan 25 categor\u00edas.\nO trofeo est\u00e1 inspirado na imaxe do \"Santo dos Croques\", popularmente identificado co mestre Mateu.\nHistoria.\nAntes de que se constitu\u00edse a Academia Galega do Audiovisual, a Asociaci\u00f3n Galega de Produtoras Independentes (AGAPI) era a responsable de organizar os premios anuais do audiovisual galego, baixo o nome de Premios AGAPI. As cerimonias dos premios celebr\u00e1ronse entre os anos 1996 e 2001. En 2002 os premios recibiron o nome do cineasta Chano Pi\u00f1eiro, e foron organizados conxuntamente por AGAPI e pola nova asociaci\u00f3n de produtoras que se acabara de constitu\u00edr, a AEGA.\nNo 2002 adoptaron a s\u00faa denominaci\u00f3n actual, polo que se fixeron d\u00faas cerimonias do mesmo ano.\nCerimonias.\nA continuaci\u00f3n, unha lista de t\u00f3dalas cerimonias dos Mestre Mateo.\nCategor\u00edas.\nCategor\u00edas de produci\u00f3n:\nCategor\u00edas profesionais:"}
{"id": "61436", "revid": "1093", "url": "https://gl.wikipedia.org/wiki?curid=61436", "title": "T\u00edteres cachirulo", "text": ""}
{"id": "61437", "revid": "736", "url": "https://gl.wikipedia.org/wiki?curid=61437", "title": "Oc\u00e9ano do Ant\u00e1rtico", "text": ""}
{"id": "61438", "revid": "23204", "url": "https://gl.wikipedia.org/wiki?curid=61438", "title": "Premios Chano Pi\u00f1eiro 2002", "text": "A cerimonia de entrega da primeira edici\u00f3n dos Premios Chano Pi\u00f1eiro tivo lugar en abril de 2002, sendo \"O bosque animado\" a pel\u00edcula m\u00e1is premiada.\nPremios.\nOs premiados foron os seguintes profesionais e produci\u00f3ns:"}
{"id": "61439", "revid": "736", "url": "https://gl.wikipedia.org/wiki?curid=61439", "title": "Boston (grupo)", "text": ""}
{"id": "61440", "revid": "736", "url": "https://gl.wikipedia.org/wiki?curid=61440", "title": "Alabama (banda)", "text": ""}
{"id": "61441", "revid": "736", "url": "https://gl.wikipedia.org/wiki?curid=61441", "title": "Bloque (grupo)", "text": ""}
{"id": "61443", "revid": "51040", "url": "https://gl.wikipedia.org/wiki?curid=61443", "title": "\u00c1ngel de la Cruz", "text": "\u00c1ngel de la Cruz Blanco, nado na Coru\u00f1a o 12 de xu\u00f1o de 1963, \u00e9 un escritor e cineasta galego.\nTraxectoria.\nEscritor, director, guionista e produtor de cine. Durante a d\u00e9cada de 1980 compaxinou os estudos na Escola T\u00e9cnica Superior de Arquitectura da Coru\u00f1a co traballo na empresa de enxe\u00f1ar\u00eda t\u00e9cnica TG, Colaboradores, da que era socio. A finais desa d\u00e9cada comezou a realizar traballos como debuxante de \"storyboards\" e decorador para o sector audiovisual na produtora galega Luz Directa. Toma contacto co mundo do cine en 1993 como axudante de decoraci\u00f3n de F\u00e9lix Murcia en \"Tirano Banderas\" (Jos\u00e9 Lu\u00eds Garc\u00eda S\u00e1nchez, 1993), ao que seguiu a produci\u00f3n brit\u00e1nica \"Crucifixion Island\" (John Gugolka, 1994).\nEn 1995 iniciouse como guionista e director coa trilox\u00eda de curtametraxes \"Sitcom Show\", \"Paranoia Digital\" e \"M\u00e1is dif\u00edcil a\u00ednda\", producidas pola Escola de Imaxe e Son da Coru\u00f1a \u2014as tres realizadas grazas a ga\u00f1ar sucesivos concursos de gui\u00f3n\u2014. O 28 de outubro de 1994 fundou a produtora Artem\u00e1tica, S.L.U. desde a que, a partir de ent\u00f3n, compaxina traballos de produci\u00f3n, gui\u00f3n, direcci\u00f3n e decoraci\u00f3n en diversas produci\u00f3ns cinematogr\u00e1ficas e para televisi\u00f3n, como os Cineclips e Erotips, pequenos sketchs de animaci\u00f3n realizados por Juan Padr\u00f3n e producidos por Juan Jos\u00e9 Mendy (ISKRA) (como guionista) para Canal Plus ou traballos como decorador en curtametraxes como \"Afon\u00eda, Isolina do Caurel,\" (ambos de Chema Gagino, 1996 e 1997, respectivamente), \"Postales de la India\" (Juanjo D\u00edaz Polo, 1999) ou os programas da Televisi\u00f3n de Galicia \"\u00bfImos al\u00f3?\" (Voz Audiovisual) e \"Camaleo, aprende a consumir\" (Continental Producciones).\nFoi xerente da Asociaci\u00f3n Galega de Produtoras Independentes (1997-98) e realizou traballos e diversas colaboraci\u00f3ns para empresas como Cinemat\u00f3grafo Films, Perro Verde Films, Elemental Films, Dygra Films, IJV Producciones, Adivina Producciones, Centro\u00f1a Produci\u00f3ns Audiovisuais, Filmanova, Filmax, Producciones La Iguana, Vamos a Ver Televisi\u00f3n ou as xa mencionadas Luz Directa, Continental Producciones e Voz Audiovisual, entre outras.\nA s\u00faa primeira longametraxe como guionista e director foi a pel\u00edcula de animaci\u00f3n \"El bosque animado, sentir\u00e1s su magia\" (The living forest, 2001), adaptaci\u00f3n da obra hom\u00f3nima de Wenceslao Fern\u00e1ndez Fl\u00f3rez, ao que seguiu a produci\u00f3n hispano-lusa de animaci\u00f3n \"El sue\u00f1o de una noche de San Juan\" (\"Midsummer night\", 2005), libremente inspirada na obra \"So\u00f1o dunha noite de San Xo\u00e1n\" de William Shakespeare, ambas ganadoras de sendos premios Goya da Academia das Artes e as Ciencias Cinematogr\u00e1ficas de Espa\u00f1a. En 2000 produciu coa s\u00faa empresa Artem\u00e1tica a curtametraxe \"Sandra\" de H\u00e9ctor Di\u00e9guez Gonz\u00e1lez, da que tam\u00e9n \u00e9 guionista. No ano 2008 produciu, escribiu e dirixiu a s\u00faa primeira longametraxe de ficci\u00f3n (con actores), \"Os mortos van \u00e1 pr\u00e9sa\", tam\u00e9n para Artem\u00e1tica. Como guionista e produtor executivo estreou a pel\u00edcula de animaci\u00f3n Engurras de Ignacio Ferreras (Wrinkles, 2011), baseada no popular c\u00f3mic do mesmo t\u00edtulo de Paco Roca coa que conseguiu o Goya 2012 ao Mellor Gui\u00f3n Adaptado, ademais do de Mellor Pel\u00edcula de Animaci\u00f3n.\nNo ano 2013, tam\u00e9n coa s\u00faa empresa, produciu o documental \"Querida Gina\" dirixido por Susana Sotelo (pendente de estrea) e a pel\u00edcula para TVG \"Todos os Santos\", dirixida por Chema Gagino (pendente de emisi\u00f3n), con gui\u00f3n de Jos\u00e9 Antonio Pastor (finalista do III Premio Pilar Mir\u00f3 de Pel\u00edculas para Televisi\u00f3n convocado pola Academia da Televisi\u00f3n), en cuxa rodaxe participa tam\u00e9n como director art\u00edstico e actor. Tam\u00e9n traballou en documentais, series e programas do canal auton\u00f3mico galego e escribiu e dirixiu varias cerimonias de entrega dos premios Mestre Mateo do audiovisual galego (e anteriormente dos Premios AGAPI), galard\u00f3ns que ademais distinguiron en varias ocasi\u00f3ns traballos seus. Cabe resaltar que o nome de Mestre Mateo para estes premios foi aprobado pola Academia Galega do Audiovisual a proposta do propio \u00c1ngel de la Cruz, vicepresidente da xunta directiva constitu\u00ednte, motivo polo que o orixinal de dita estatu\u00ed\u00f1a, cuxo dese\u00f1o se encargou \u00e1 artista Laura Blanco, da que logo sair\u00edan as r\u00e9plicas para as figuras anuais, foille entregado a De la Cruz pola Academia Galega como obsequio polo seu corenta aniversario.\nComo escritor publicou \"El cuento del aval \"( Editorial Ir indo, 2000) e as novelas \"Compostellanum\" (Editorial Mandaio, 2004) e \"O descenso do derradeiro ocaso\", ganadora do IV Premio de novela por entregas de La Voz de Galicia (Sotelo Blanco Edici\u00f3ns, 2005).\nComo docente, durante os anos 2009 a 2011, imparte clases como Profesor Experto de Direcci\u00f3n Cinematogr\u00e1fica, Produci\u00f3n e Programaci\u00f3n de TV, Produci\u00f3n, Distribuci\u00f3n e Exhibici\u00f3n de Cine, Est\u00e9tica e Direcci\u00f3n de Arte e T\u00e9cnicas de Comunicaci\u00f3n e Mercadotecnia, na Facultade de Comunicaci\u00f3n e Humanidades da Universidade Europea de Madrid. Desde o ano 2010 ao 2012 deu clase no M\u00e1ster de Creaci\u00f3n e Xeraci\u00f3n de Ideas da Facultade de Ciencias Sociais e Comunicaci\u00f3n da Universidade de Vigo, da que ademais \u00e9 bolseiro de honra desde o ano 2010. Impartiu obradoiros de gui\u00f3n e de animaci\u00f3n, entre outros, na Coru\u00f1a, Pamplona, Santiago de Compostela, Caracas, R\u00edo de Xaneiro, Tindouf etc.\nMembro da Academia das Artes e as Ciencias Audiovisuais de Espa\u00f1a. Socio fundador da Academia Galega do Audiovisual, a Asociaci\u00f3n de Directores e Realizadores de Galicia e da Asociaci\u00f3n Galega de Guionistas, e socio da Asociaci\u00f3n de Escritoras e Escritores en Lingua Galega. Socio fundador de AEC (Asociaci\u00f3n Estatal de Cine). Membro de FAPAE (Federaci\u00f3n de Asociaci\u00f3ns de Produtoras Audiovisuais de Espa\u00f1a. Socio de SGAE (Sociedade de Xesti\u00f3n de Autores e Editores), EGEDA (Entidade de Xesti\u00f3n de Dereitos Audiovisuais) e CEDRO (Centro Espa\u00f1ol de Dereitos Reprogr\u00e1ficos)."}
{"id": "61444", "revid": "5863", "url": "https://gl.wikipedia.org/wiki?curid=61444", "title": "John Dos Passos", "text": "John Rodrigo Dos Passos, nado en Chicago (Illinois) o 14 de xaneiro de 1896 e finado en Baltimore (Maryland) o 28 de setembro de 1970, foi un novelista e xornalista estadounidense.\nTraxectoria.\nNado en Chicago, nunha familia descendente de portugueses da illa da Madeira, na s\u00faa infancia e mocidade viaxou cos seus pais por M\u00e9xico e alg\u00fans pa\u00edses de Europa (en especial B\u00e9lxica, o Reino Unido e Espa\u00f1a). En 1916 graduouse en Artes pola Universidade Harvard.\n\u00d3 iniciarse a intervenci\u00f3n norteamericana na primeira guerra mundial atop\u00e1base de viaxe en Espa\u00f1a, e alistouse voluntario nas ambulancias militares de Italia. Publica en 1919 unha novela de corte autobiogr\u00e1fico, \"One Man's Initiation\". Trala guerra, volveu a viaxar por Espa\u00f1a e \u00f3 seu regreso publicou \"Rosinante to the Road Again\".\nEn 1925 publica a novela que lle deu fama e relevancia mundial: \"Manhattan Transfer\", escrita como un mosaico polo que deambulan as diversas personaxes, con breves relatos fragmentarios que en conxunto retratan unha idea fiel da Nova York da \u00e9poca que describe. Este mesmo estilo \u00e9 o que utilizar\u00eda na s\u00faa trilox\u00eda \"U.S.A.\".\nEn 1927 fixo p\u00fablica a s\u00faa postura contraria \u00e1 execuci\u00f3n dos anarquistas Nicola Sacco e Bartolomeo Vanzetti, sendo metido no c\u00e1rcere por iso.\nA\u00ednda que inicialmente mantivo unha ideolox\u00eda pr\u00f3xima \u00f3 socialismo, unha visita \u00e1 Uni\u00f3n Sovi\u00e9tica a finais dos anos 20 f\u00edxoo ser bastante m\u00e1is cr\u00edtico. En 1937 volveu de novo a Espa\u00f1a para colaborar con Ernest Hemingway no gui\u00f3n do documental \"La tierra espa\u00f1ola\", pero \u00f3 co\u00f1ecer a desaparici\u00f3n do seu amigo e tradutor da s\u00faa obra Xos\u00e9 Robles Pazos, presumiblemente a mans dos servizos secretos sovi\u00e9ticos, rachou definitivamente coa ideolox\u00eda comunista. A esta \u00e9poca corresponden algunhas das s\u00faas novelas, como \"Adventures of a Young Man\", \"Number One\" ou \"The Grand Design\".\nObra.\nJohn Dos Passos historiou a realidade social norteamericana. O seu particular estilo, con cadros e referencias aparentemente desconectadas, sit\u00faan as obras no marco da \u00e9poca."}
{"id": "61445", "revid": "98629", "url": "https://gl.wikipedia.org/wiki?curid=61445", "title": "Chocolat", "text": "Chocolat \u00e9 un filme do 2000 baseado na novela \"Chocolat\", escrita por Joanne Harris. \u00c9 unha coproduci\u00f3n entre o Reino Unido e os Estados Unidos. Co fin de prepararse para o seu papel, Juliette Binoche estivo uns d\u00edas nunha confeiter\u00eda de Par\u00eds, aprendendo a preparar doces de chocolate.\nSinopse.\nVianne Rocher (Juliette Binoche) trasl\u00e1dase coa s\u00faa pequena filla a unha localidade da Francia rural. Al\u00ed abre unha tenda na que vende deliciosos chocolates. Con todo, os habitantes do lugar rec\u00edbena con escepticismo. Pola s\u00faa banda, o alcalde tam\u00e9n \u00e9 reticente respecto deste tipo de tenda, algo \u00f3 que os veci\u00f1os non est\u00e1n afeitos. Pero Vianne \u00e9 unha muller cun encanto especial, e \u00f3s poucos vaise ga\u00f1ando a simpat\u00eda e amizade dos veci\u00f1os e ata do alcalde.\nPremios.\nNa 73\u00aa edici\u00f3n dos Oscar a pel\u00edcula obtivo cinco nomeamentos nas categor\u00edas de mellor pel\u00edcula, mellor actriz principal (Juliette Binoche), mellor actriz secundaria (Judi Dench), mellor gui\u00f3n adaptado, e mellor m\u00fasica."}
{"id": "61447", "revid": "98629", "url": "https://gl.wikipedia.org/wiki?curid=61447", "title": "Pulp Fiction", "text": "Pulp Fiction \u00e9 un filme estadounidense do ano 1994, ga\u00f1ador dun Oscar, escrito e dirixido por Quentin Tarantino, e protagonizado por John Travolta, Bruce Willis, Samuel L. Jackson e Uma Thurman, entre outros.\nEst\u00e1 considerado coma un dos representantes do cinema posmoderno. Ademais, a s\u00faa estrutura non lineal e o seu estilo pouco convencional fixeron que se convertese nun filme de culto, cuxa infl\u00faencia \u00e9 notable noutras obras.\nEstreouse en galego na TVG no outono de 1998.\nSinopse.\nO filme consta de tres historias curtas que Tarantino escribiu cando era novo; historias que se mesturan conforme avanza o filme. A trama comeza cun home e unha muller chamados Pumpkin (Tim Roth) e Honey Bunny (Amanda Plummer) nunha cafeter\u00eda, que se dispo\u00f1en a atracar. Logo dos cr\u00e9ditos, a historia segue cuns \u00abg\u00e1ngsters\u00bb, Vincent Vega (John Travolta) e Jules Winnfield (Samuel L. Jackson), que son enviados polo seu xefe Marsellus Wallace (Ving Rhames) \u00f3 piso duns raspi\u00f1eiros chamados Marvin (Phil LaMarr), Brett (Frank Whaley) e Roger (Burr Steers) a recuperar unha estra\u00f1a maleta cuxo contido nunca \u00e9 revelado. \u00d3 chegar \u00f3 piso recuperan a maleta e matan a Roger e a Brett. Ent\u00f3n d\u00e1 comezo \u00e1 primeira historia: \u00abVincent Vega e a esposa de Marsellus Wallace\u00bb. Nesta historia, Vincent ha de levar a cear a un asador a Mia (Uma Thurman), a esposa de Marsellus, xa que el ten que ausentarse.\nA segunda historia: \u00abO reloxo de ouro\u00bb narra a estafa de Butch (Bruce Willis) a Marsellus Wallace e a s\u00faa problem\u00e1tica fuxida da cidade.\nNa terceira, \u00abA situaci\u00f3n con Boonie\u00bb, estamos outra vez no piso no que Vincent e Jules matan a Roger e a Brett, onde termina a escena na que nos quedamos anteriormente. De s\u00fapeto aparece un cuarto home do ba\u00f1o (Alexis Arquette) que lles dispara sen chegar a darlles. O cuarto home \u00e9 seguidamente asasinado por Vincent e Jules. Tras sa\u00edr do edificio con Marvin, que en realidade era amigo de Jules, soben \u00f3 coche e Vincent, accidentalmente disp\u00e1ralle na cabeza a Marvin, polo que te\u00f1en que esconder o coche e arranxalo. Esc\u00f3ndeno en casa dun amigo de Jules, Jimmie (Quentin Tarantino) e coa axuda do Se\u00f1or Lobo (Harvey Keitel) arr\u00e1nxano. Logo pasamos \u00f3 ep\u00edlogo no cal Vincent e Jules est\u00e1n na cafeter\u00eda na que estaban Pumpkin e Honey Bunny \u00f3 principio.\nPremios.\n1. Mellor pel\u00edcula\n2. Mellor director (Quentin Tarantino)\n3. Mellor actor (John Travolta)\n4. Mellor actor secundario (Samuel L. Jackson)\n5. Mellor actriz secundaria (Uma Thurman)\n6. Mellor gui\u00f3n orixinal: \"GA\u00d1ADORA\"\n7. Mellor montaxe"}
{"id": "61448", "revid": "98629", "url": "https://gl.wikipedia.org/wiki?curid=61448", "title": "Kill Bill", "text": "Kill Bill (\"Matar a Bill\") \u00e9 a cuarta pel\u00edcula escrita e dirixida por Quentin Tarantino. Uma Thurman act\u00faa no papel de Beatrix Kiddo, un personaxe co\u00f1ecido durante a pel\u00edcula simplemente como \"a noiva\", quen decide tomar vinganza de Bill (David Carradine) e o seu escuadr\u00f3n. Outros membros do elenco son Vivica A. Fox, Lucy Liu, Michael Madsen, Sonny Chiba e Daryl Hannah. Debido \u00e1 duraci\u00f3n de catro horas da pel\u00edcula orixinal, decidiuse durante a produci\u00f3n separar a pel\u00edcula en d\u00faas partes, chamadas \"Volume 1\" e \"Volume 2\", lanzadas en outubro de 2003 e febreiro de 2004 respectivamente.\nA pel\u00edcula comezou cunha dedicatoria \u00f3 director xapon\u00e9s Kinji Fukasaku. Unha edici\u00f3n diferente da pel\u00edcula foi lanzada especificamente para Xap\u00f3n, e foi estreada varias semanas m\u00e1is tarde. Mentres que a versi\u00f3n estadounidense mostra a escena da batalla contra o grupo \"\"Os 88 man\u00edacos\" en branco e negro, a versi\u00f3n xaponesa e europea a mostra totalmente en cor. A rodaxe da pel\u00edcula durou 8 meses e moitas das s\u00faas escenas foron filmadas no Xap\u00f3n. Miramax \u00e9 a distribuidora nos Estados Unidos.\nT\u00edtulo.\n\"Kill Bill\" pode traducirse literalmente como \"Matar a Bill\"\".\nPor outra banda, en xapon\u00e9s non se distingue a \"l\" da \"r\", e o t\u00edtulo lese \"?????\" (\"Kiru Biru\"). O verbo \"kiru\" (\u5207\u308b) significa \"cortar\" ou \"rebanar\", como cunha catana.\nTrama.\nVolume 1.\nA noiva (tam\u00e9n co\u00f1ecida como \"Mamba Negra\" (interpretada por Uma Thurman) \u00e9 unha ex integrante de \"The Deadly Viper Assasination Squad\" (O Escuadr\u00f3n de asasinos as V\u00edboras Mort\u00edferas) que intenta retirarse, pero, estando embarazada de varios meses, \u00e9 atacada no ensaio da s\u00faa voda polo escuadr\u00f3n. Todos os presentes son asasinados e ela recibe un disparo na cabeza, o que a deixa en estado de coma. Mentres se atopaba inconsciente, Bill env\u00eda a Elle Driver (Daryl Hannah) para eliminala, o cal resulta non pasar polo arrepentimento de Bill e decide deixala vivir ata o d\u00eda en que esperte.\nCatro anos m\u00e1is tarde esperta no hospital sen o seu beb\u00e9 ante a presenza de Buck, un empregado do hospital que arranxaba sesi\u00f3ns de prostituci\u00f3n co seu corpo, e que se disp\u00f3n a violala; ela v\u00edngase del, apr\u00f3piase da s\u00faa camioneta e comeza a s\u00faa aventura para tam\u00e9n vingarse dos seus antigos compa\u00f1eiros.\nViaxa primeiro a Okinawa, Xap\u00f3n, onde solicita \u00f3 mestre Hattori Hanzo unha catana coa cal poder consumar a s\u00faa vinganza. Hattori Hanzo foi mestre de Bill, e sentindo unha profunda obrigaci\u00f3n por tela adestrado, acepta.\nViaxa a Toquio, onde non perde tempo para localizar a O-Ren Ishii (Lucy Liu), unha xaponesa mestiza deixada orfa polos yakuza (quen mataron o seu pai e nai estando ela presente debaixo da cama). Mata a \"\"Os 88 Tolos\", o grupo encargado da seguridade de O-Ren, e persegu\u00edndoa ata un patio nevado, onde te\u00f1en un do de catanas, resultando a morte de O-Ren Ishii. Consegue informaci\u00f3n acerca de Bill e os seus outros compa\u00f1eiros torturando e mutilando a Sofie Fatale, unha das amantes de Bill e avogada de Ou-Ren.\nNa s\u00faa viaxe de retorno \u00f3s Estados Unidos, confecciona unha \"lista de morte\"\" e logo, unha vez de volta no seu pa\u00eds mata a Vernita Green (Vivica A. Fox), a segunda na lista.\nVolume 2.\nCon esta entrega Tarantino pon punto e final \u00e1 cruzada de vinganza comezada por \"a Noiva\" no primeiro volume. Tras eliminar a dous dos seus inimigos na primeira parte, s\u00f3 lle quedan dous nomes na s\u00faa \"lista de exterminio\": Budd (Michael Madsen) e Elle Driver (Daryl Hannah). Unha vez que os aniquilou poder\u00e1 alcanzar o seu \u00faltimo obxectivo, Bill (David Carradine), o seu antigo xefe e amante, o home que ordenou a s\u00faa execuci\u00f3n.\nNo DVD do filme, d\u00e9ixase a interrogante aberta se efectivamente Elle Driver morre, xa que nos cr\u00e9ditos dos personaxes e os seus int\u00e9rpretes, t\u00e1chanse os nomes dos que morreron a mans de \"a Noiva\"; con todo, cando aparece o nome de Daryl Hannah, m\u00f3strase un signo de interrogaci\u00f3n."}
{"id": "61449", "revid": "114", "url": "https://gl.wikipedia.org/wiki?curid=61449", "title": "Fraortes, Rei medo", "text": ""}
{"id": "61450", "revid": "114", "url": "https://gl.wikipedia.org/wiki?curid=61450", "title": "Fraortes, Rebelde", "text": ""}
{"id": "61451", "revid": "89787", "url": "https://gl.wikipedia.org/wiki?curid=61451", "title": "Friends", "text": "Friends \u00e9 unha serie de televisi\u00f3n estadounidense, creada por Marta Kauffman e David Crane, producida en asociaci\u00f3n coa Warner Bros. Television, filmada nos estudios da Warner Bros. en Burbank, California, e emitida por vez primeira o 22 de setembro de 1994 na cadea NBC.\nInmediatamente despois do \u00e9xito no seu pa\u00eds, comezou a s\u00faa difusi\u00f3n por todo o mundo con similares resultados, sendo considerado unha das mellores series na historia da televisi\u00f3n segundo m\u00faltiples cr\u00edticas e \"rankings\" de series de televisi\u00f3n.\nA serie est\u00e1 composta de dez tempadas duns 24 cap\u00edtulos cada unha, ag\u00e1s a terceira e a sexta que tiveron 25 e a \u00faltima que s\u00f3 tivo 18. \nUnha vez finalizada, rodouse Joey, un \"spin off\" sobre a vida do personaxe hom\u00f3nimo nos \u00c1nxeles. Tam\u00e9n tivo un breve cruzamento coa serie \"Mad About You\", cando Jeamie e Lisa entraron en Central Perk e confundiron a Phoebe Buffay coa s\u00faa irm\u00e1 xemelga \u00darsula.\nArgumento.\nTrata sobre a vida dun grupo de mozos (Rachel, Ross, Chandler, Phoebe, Joey e Monica) residentes en Nova York, concretamente en Greenwich Village, que queren pasalo o mellor posible. Suc\u00e9dense momentos tanto positivos como negativos, sempre cunha cr\u00edtica c\u00f3mica \u00f3s temas m\u00e1is relevantes da actualidade.\nPersonaxes secundarias.\nTam\u00e9n pasaron pola serie un gran n\u00famero de actores convidados: Robin Williams, Bruce Willis, Brad Pitt, George Clooney, Jean-Claude Van Damme, Hugh Laurie, Charlie Sheen, Sean Penn, Christina Applegate, Charlton Heston, Ben Stiller, Julia Roberts, Reese Witherspoon, Dakota Fanning, Sasha Alexander, Paget Brewster, Ellen Pompeo, Danny DeVito, Gary Oldman, John Bennett Perry, Winona Ryder...\nTrama.\nA historia comeza con catro amigos (Chandler, Monica, Phoebe e Joey) conversando nunha cafeter\u00eda chamada Central Perk. A medida que transcorre o inicio do cap\u00edtulo piloto aparece o quinto personaxe (Ross) e posteriormente a sexta (Rachel). Este encontro dentro da cafeter\u00eda marca o comezo dunha comedia baseada na amizade, os triunfos e ca\u00eddas, o amor, o pasado e o futuro dun grupo de amigos na cidade de Nova York.\nRachel v\u00e9n de abandonar no altar ao que \u00eda ser o seu esposo e escapou da s\u00faa vida de nena rica para entrar nun mundo onde deber\u00e1 facerse cargo das s\u00faas propias necesidades, buscando o apoio da s\u00faa \u00fanica amiga na cidade, Monica. Decide quedar na casa dela e comezar unha vida normal. Ross, que sempre estivera namorado dela atopa unha nova oportunidade tralo seu matrimonio errado cunha lesbiana. O seu intento non \u00e9 in\u00fatil; con todo, entre comezos e rupturas Ross e Rachel ter\u00e1n que esperar dez anos para estar xuntos definitivamente, pasando polas s\u00faas vidas d\u00faas rupturas, unha reconciliaci\u00f3n, unha voda e unha filla.\nA pesar de estar latente durante toda a serie o amor entre Ross e Rachel, este non rouba protagonismo \u00f3 verdadeiro sentido desenfreado da serie onde cada un pode presentar un matiz completo de citas, noivados e matrimonios. Outra parella que si logrou concretar dun xeito m\u00e1is r\u00e1pido e ordinario a s\u00faa relaci\u00f3n foron Chandler e Monica quen tras pasar desenganos e amores rotos atoparon que a parella perfecta eran eles mesmos e logo dun tempo escondendo a s\u00faa relaci\u00f3n, finalmente esta sa\u00edu \u00e1 luz e casaron.\nO toque m\u00e1is puramente humor\u00edstico out\u00f3rganllo Phoebe e Joey quen na serie deixan entrever moitas veces que poder\u00eda xurdir un romance entre eles, e inclusive hai casos onde Phoebe di que terminar\u00edan xuntos. Finalmente isto non sucede, Phoebe termina felizmente casada con Mike e Joey parte rumbo a Hollywood a realizar o seu so\u00f1o de converterse nunha verdadeira estrela."}
{"id": "61453", "revid": "98629", "url": "https://gl.wikipedia.org/wiki?curid=61453", "title": "Moulin Rouge!", "text": "Moulin Rouge! \u00e9 un filme musical estadounidense-australiano de 2001 dirixido, coproducido e coescrito por Baz Luhrmann. Cont a historia dun poeta ingl\u00e9s, Christian, que se namora da estrela do cabaret Moulin Rouge, a actriz Satine. Est\u00e1 ambientado en Montmartre, Par\u00eds e \u00e9 o derradeiro t\u00edtulo da trilox\u00eda \"Red Curtain\" de Luhrmann, despois de \"Strictly Ballroom\" (1992) e \"Romeo + Juliet\" (1996). Unha coproduci\u00f3n entre Australia e os Estados Unidos, est\u00e1 protagonizada por Nicole Kidman e Ewan McGregor. John Leguizamo, Jim Broadbent e Richard Roxburgh aparecen nos papeis secundarios.\nSinopse.\nO filme est\u00e1 ambientada no Par\u00eds de 1900, onde a modernidade buscaba derrubar o pensamento convencional en todas as \u00e1reas (particularmente nas artes). O filme ten como tema principal o amor. Trata dun novo escritor bohemio, Christian (Ewan McGregor). que se namora dunha fermosa cortes\u00e1 do cabaret Moulin Rouge, Satine (Nicole Kidman). Unha noite, grazas \u00f3 azar e a unha serie de malos entendidos, o destino cr\u00fazaos. El nam\u00f3raa coa s\u00faa poes\u00eda, ela enfeit\u00edzao coa luz que irradian os seus ollos. Voan. Pero todo term\u00ednase abruptamente, cando a doce Satine advirte a confusi\u00f3n: non era el o millonario duque \u00f3 que estaba predisposta a convencer para financiar unha obra de teatro. O novo escritor ofr\u00e9celle a ela amor verdadeiro, mentres que o rico nobre ofr\u00e9celle cumprir os seus so\u00f1os de converterse nunha actriz lex\u00edtima.\nPremios.\nFoi nomeada a oito Premios \u00d3scar, dos cales obtivo os dous primeiros:\nAdemais, obtivo os seguintes Globos de Ouro en 2002:"}
{"id": "61455", "revid": "98629", "url": "https://gl.wikipedia.org/wiki?curid=61455", "title": "\u00d3scar \u00e1 mellor actriz secundaria", "text": "O Oscar \u00e1 mellor actriz secundaria \u00e9 unha as categor\u00edas dos Premios Oscar que cada ano entrega a Academia das Artes e das Ciencias Cinematogr\u00e1ficas nos \u00c1nxeles (California). Entr\u00e9gase para premiar actrices con interpretaci\u00f3ns destacadas en papeis non protagonistas na industria do cinema. O premio adoita ser entregado polo ga\u00f1ador do \u00d3scar ao mellor actor secundario da edici\u00f3n anterior.\nNa cerimonia da 9\u00aa edici\u00f3n dos \u00d3scar que tivo lugar en 1937, Gale Sondergaard foi a primeira ga\u00f1adora polo seu papel en \"Anthony Adverse\". Inicialmente, os ga\u00f1adores nas categor\u00edas de interpretaci\u00f3n secundaria recib\u00edan placas no canto de estatuas. A partir da 16\u00aa edici\u00f3n, celebrada en 1944, os ga\u00f1adores reciben estatuas de tama\u00f1o normal.\nDianne Wiest e Shelley Winters recibiron o maior n\u00famero de premios, ga\u00f1ando en d\u00faas ocasi\u00f3ns. A pesar de non ga\u00f1ar nunca o premio, Thelma Ritter foi candidata en seis ocasi\u00f3ns, m\u00e1is que ningunha outra actriz.\nGalardoadas por ano.\nEn letra grosa as que obtiveron o premio en m\u00e1is dunha ocasi\u00f3n."}
{"id": "61458", "revid": "1131", "url": "https://gl.wikipedia.org/wiki?curid=61458", "title": "Orco", "text": "A palabra orco p\u00f3dese referir a:"}
{"id": "61463", "revid": "98629", "url": "https://gl.wikipedia.org/wiki?curid=61463", "title": "Ocean's Eleven", "text": "Ocean's Eleven \u00e9 un filme estadounidense\u00a0dirixido por Steven Soderbergh que se estreou no ano 2001. \u00c9 un remake do filme hom\u00f3nimo de Lewis Milestone rodado en 1960. O gui\u00f3n de Ted Griffin bas\u00e9ase no escrito por Harry Brown e Charles Ledererde para a pel\u00edcula de 1960. Brown e Ledererde, \u00e1 s\u00faa vez, basearon o seu gui\u00f3n nunha historia orixinal de George Clayton Johnson e Jack Golden Russell. Estreouse en galego na TVG o 6 de febreiro de 2010.\n\"Ocean's Eleven\" conta cunha segunda, \"Ocean's Twelve\", e unha terceira parte, \"Ocean's Thirteen\".\nSinopse.\nDanny Ocean (George Clooney) acaba de sa\u00edr do c\u00e1rcere pero xa ten pensado un gran roubo. Vai deixar sen luz a cidade das Vegas para roubar nun dos seus casinos, no que dirixe a parella da que fora a s\u00faa esposa. Para perpetrar o roubo conta con dez dos seus amigos, xuntos forman un grupo de once. Os once mozos de Ocean (Ocean's Eleven).\nPersonaxes.\nOcean's Eleven.\nEn orde de recrutamento: "}
{"id": "61465", "revid": "96271", "url": "https://gl.wikipedia.org/wiki?curid=61465", "title": "Manuel Daniel Varela Bux\u00e1n", "text": "Manuel Daniel Varela Bux\u00e1n, nado en Lamas (A Estrada) o 2 de marzo de 1909 e finado en Cercio (Lal\u00edn) o 25 de setembro de 1986, foi un escritor e director teatral galego.\nTraxectoria.\nNaceu en Salouz\u00e1ns (Lamas) o 2 de marzo de 1909, fillo de solteira de \u00c1ngela Buj\u00e1n Vilela, xornaleira que proced\u00eda de Merl\u00e1n (Palas de Rei). Aos tres anos lev\u00e1rono para O Carballal (A Estrada) canda Pilar Figueiras, quen o coidou. Foi \u00e1 escola da Uni\u00f3n de Rub\u00edn. En 1919 a s\u00faa nai \u00c1ngela casou con Jes\u00fas Varela, traballaron de caseiros en Lamas e marcharon despois para Vinseiro. Establec\u00e9ronse definitivamente anos m\u00e1is tarde no lugar das Pallotas da parroquia de Cercio. \nEse mesmo ano de 1919 Manuel trasladouse a C\u00e1diz co seu padri\u00f1o, quen ti\u00f1a un fritidor de peixe, e ficou al\u00ed durante dez meses. Con vinte e un anos viuse na obriga de emigrar para a Arxentina. En Buenos Aires fundou a compa\u00f1\u00eda Aires da Terra. En 1938 estreou nesa cidade a s\u00faa primeira obra de \u00e9xito: \"Se o Sei... Non Volvo \u00e1 Casa\". Editou con Xos\u00e9 Tob\u00edo Mayo e Manuel Garc\u00eda Gerpe a folla \"Crisol Gallego\" que sa\u00eda publicada no xornal \"S\u00e1bado\".\nNa Arxentina casou coa actriz Maruxa Villanueva, con quen fundou a Compa\u00f1\u00eda Gallega de Comedias Marujita Villanueva. En 1942 Daniel Castelao asistiu \u00e1 representaci\u00f3n da obra de Varela Bux\u00e1n \"Pola Nosa Culpa\". Marabillado do \u00e9xito de p\u00fablico co que contaba, confioulle \u00e1 compa\u00f1\u00eda a estrea da s\u00faa obra \"Os vellos non deben de namorarse\". Precisamente, a representaci\u00f3n desta obra alternaba cada dez d\u00edas con outra de Varela Bux\u00e1n, \"Taberna sen Dono\".\nEn 1950 retornou a Galiza e instalouse en Cercio (Lal\u00edn). Exerceu como asistente t\u00e9cnico sanitario e continuou desenvolvendo o seu labor teatral. Foi presidente da xunta de electrificaci\u00f3n de Cercio e como tal participou no acto de despedida do gobernador civil Rafael Fern\u00e1ndez Mart\u00ednez en representaci\u00f3n das xuntas locais de electrificaci\u00f3n da provincia. As s\u00faas obras non gozaron de edici\u00f3n escrita ata a d\u00e9cada de 1970.\nFaleceu en Cercio o 25 de setembro de 1986, aos 77 anos.\nTem\u00e1tica e estilo.\nO de Varela Bux\u00e1n \u00e9 un teatro que se adec\u00faa sen problemas ao gusto do emigrante galego da \u00e9poca. Trat\u00e1base dunha dram\u00e1tica costumista, ruralista e folcl\u00f3rica de evocaci\u00f3n do pa\u00eds. Con abondosas pasaxes c\u00f3micas, a s\u00faa creaci\u00f3n teatral garda relaci\u00f3n coa de Xavier Prado \"Lameiro\". As\u00ed mesmo, recolle a reivindicaci\u00f3n dos problemas de Galiza."}
{"id": "61467", "revid": "23204", "url": "https://gl.wikipedia.org/wiki?curid=61467", "title": "Xeraci\u00f3n de 1925", "text": "A xeraci\u00f3n de 1925 \u00e9 a xeraci\u00f3n de escritores galegos posterior ao grupo N\u00f3s. Son autores nacidos ao redor do ano 1900, de maneira que o seu per\u00edodo de formaci\u00f3n e xuventude discorreu na \u00e9poca das vangardas. A\u00ednda que integrantes do grupo N\u00f3s e outros dos seus coet\u00e1neos tam\u00e9n se interesaron pola vangarda (Vicente Risco e Eugenio Montes realizaron algunha achega po\u00e9tica a determinados rexistros formais dos \"-ismos\"), acabaron renegando dela ou desconfiando da s\u00faa idoneidade para as necesidades pol\u00edtico-culturais da Galicia do momento. \nForon polo tanto os autores m\u00e1is novos, moi en especial Manuel Antonio (e posteriormente \u00c1lvaro Cunqueiro, xa considerado dunha xeraci\u00f3n posterior) quen desenvolveron ata as \u00faltimas consecuencias a proposta vangardista. \nA Xeraci\u00f3n de 1925 protagonizou a renovaci\u00f3n da poes\u00eda e do teatro galegos, continuando co labor modernizador e europeizante da literatura galega que antes iniciara, desde outros presupostos, o grupo N\u00f3s. Por\u00e9n, hoxe cuesti\u00f3nase que tanto certos poetas (Amado Carballo, Lu\u00eds Pimentel, Bouza-Brey) coma os movementos que determinadas correntes cr\u00edticas reco\u00f1eceron ou lles atribu\u00edron (tales coma o neotrobadorismo ou o hilozo\u00edsmo) poidan considerarse dentro dos par\u00e1metros da vangarda.\nA cuesti\u00f3n da denominaci\u00f3n.\nEn 1963, por similitude coa denominaci\u00f3n catal\u00e1 \"noucentisme\", Ricardo Carballo Calero deu en bautizar esta xeraci\u00f3n co nome de \"novecentistas\". A proposta do escritor e cr\u00edtico A. L\u00f3pez Casanova foi denominala Xeraci\u00f3n de 1922, posto que neste ano Manuel Antonio e \u00c1lvaro Cebreiro sacaron \u00e1 luz o manifesto \"M\u00e1is al\u00e1!\". Finalmente, o nome m\u00e1is popularizado hoxe en d\u00eda a trav\u00e9s das obras de divulgaci\u00f3n e da maior\u00eda dos libros de texto \u00e9 o que propuxo X.L. M\u00e9ndez Ferr\u00edn: \"Xeraci\u00f3n de 1925\", dado que se tratar\u00eda de autores que se deron a co\u00f1ecer en torno a esa data.\nAutores destacados.\nEntre os autores que se vi\u00f1eron postulando, por consenso cr\u00edtico, como pertencentes a esta xeraci\u00f3n destacan os seguintes:"}
{"id": "61468", "revid": "23204", "url": "https://gl.wikipedia.org/wiki?curid=61468", "title": "Provincias Unidas", "text": "As Provincias Unidas ou a Rep\u00fablica dos Sete Pa\u00edses Baixos Unidos foi un estado que con frecuencia adoita ser chamado erroneamente Holanda, formado polas sete provincias do norte da rexi\u00f3n hist\u00f3rica dos Pa\u00edses Baixos (Frisia, Groninga, G\u00fceldres, Holanda, Overijssel, Utrecht e Zelandia), agrupadas dende a Uni\u00f3n de Utrecht (1579), ata a ocupaci\u00f3n francesa de 1795.\nHistoria.\nA orixe das Provincias Unidas radicou nos problemas pol\u00edticos e relixiosos baixo a dominaci\u00f3n dos casa de Habsburgo. O enfrontamento entre cat\u00f3licos e calvinistas produciu o estabelecemento da Uni\u00f3n de Arras e da Uni\u00f3n de Utrecht (1579), que deu orixe \u00e1s Provincias Unidas. En 1581, os representantes da Uni\u00f3n depuxeron a Filipe II de Espa\u00f1a e nomearon a Guillerme de Orange (asasinado en 1584). Johan van Oldenbarnevelt foi unha peza clave na creaci\u00f3n da Rep\u00fablica en 1588.\nA cohesi\u00f3n das provincias foi posible grazas \u00e1 hexemon\u00eda da burgues\u00eda e o liderado en Holanda. As Provincias Unidas obtiveron axuda militar de Inglaterra, que xunto a Francia reco\u00f1ecer\u00edan a Rep\u00fablica en 1596. En virtude da Tregua dos Doce Anos, entre 1609 e 1621, con Filipe III, a Coroa de Espa\u00f1a reco\u00f1eceu finalmente a existencia das Provincias Unidas.\nA Idade de Ouro.\nA alianza con Francia durante a guerra dos Trinta Anos logrou para as provincias o status de Estado independente na Paz de Westfalia (1648).\nNesta \u00e9poca o seu poder medrou ata converterse nunha das potencias mari\u00f1as e econ\u00f3micas do s\u00e9culo XVII, o que foi considerado como a \u00e9poca dourada dos Pa\u00edses Baixos. Foi unha \u00e9poca na que se estableceron colonias e postos mercant\u00eds ao redor de todo o mundo. En 1784, Frederico II, rei de Prusia, organizou unha Liga de pr\u00edncipes alem\u00e1ns para salvagardar o \"statu quo\" nas Provincias Unidas fronte \u00e1s ambici\u00f3ns de Baviera.\nDeclive.\nEmprendeu unha confrontaci\u00f3n contra Inglaterra pola supremac\u00eda naval e tras a agresi\u00f3n por parte de Lu\u00eds XIV, consumouse o declive do seu poder e en 1795, logo dunha invasi\u00f3n francesa, as Provincias Unidas foron substitu\u00eddas pola Rep\u00fablica B\u00e1tava."}
{"id": "61469", "revid": "5863", "url": "https://gl.wikipedia.org/wiki?curid=61469", "title": "Xeraci\u00f3n de 1922", "text": ""}
{"id": "61473", "revid": "114", "url": "https://gl.wikipedia.org/wiki?curid=61473", "title": "Provincia de Castell\u00f3n", "text": ""}
{"id": "61475", "revid": "336", "url": "https://gl.wikipedia.org/wiki?curid=61475", "title": "Lagos de Covadonga", "text": ""}
{"id": "61479", "revid": "56817", "url": "https://gl.wikipedia.org/wiki?curid=61479", "title": "A Portuguesa", "text": "A Portuguesa \u00e9 o himno nacional de Portugal. Naceu como unha canci\u00f3n de cariz patri\u00f3tico en resposta ao ultimato brit\u00e1nico para que as tropas portuguesas abandonasen as s\u00faas posici\u00f3ns en \u00c1frica en 1890. A letra \u00e9 de Henrique Lopes de Mendon\u00e7a e a m\u00fasica de Alfredo Keil. A Portuguesa foi designada como un dos s\u00edmbolos nacionais de Portugal na Constituci\u00f3n de 1976. Regra xeral apenas a primeira parte do himno \u00e9 transmitida polo ensino oficial. Na s\u00faa maior\u00eda, os portugueses desco\u00f1ecen por tanto a existencia das segunda e terceira partes da letra do himno.\n\"A portuguesa\".\nData: 1890 (con alteraci\u00f3ns de 1957)\nLetra: Henrique Lopes de Mendon\u00e7a\nM\u00fasica: Alfredo Keil\nData: 1890 (orixinal)\nLetra: Henrique Lopes de Mendon\u00e7a\nM\u00fasica: Alfredo Keil"}
{"id": "61483", "revid": "1965", "url": "https://gl.wikipedia.org/wiki?curid=61483", "title": "Dereitos Humanos", "text": ""}
{"id": "61486", "revid": "89787", "url": "https://gl.wikipedia.org/wiki?curid=61486", "title": "Brooklyn", "text": "Brooklyn \u00e9 un dos cinco distritos que conforman a cidade de Nova York. Unha cidade independente ata a s\u00faa inclusi\u00f3n dentro do conglomerado urbano de Nova York, en 1898, Brooklyn \u00e9 o \"borough\" m\u00e1is poboado con preto de 2,5 mill\u00f3ns de habitantes.\nBrooklyn concorda cos l\u00edmites do \"Kings County\" (Condado de Reis), o cal \u00e9 ademais o condado m\u00e1is populoso do estado de Nova York. Como unha cidade independente a cidade de Brooklyn foi inclu\u00edda nas catro cidades m\u00e1is poboadas dos Estados Unidos. Brooklyn obtivo o seu nome en honra ao rei Carlos II de Inglaterra, debido a isto tam\u00e9n recibe o apelativo de \"Cidade de Reis\"\nA pesar da consolidaci\u00f3n con Nova York, Brooklyn mant\u00e9n unha forte identidade. Foi chamada \"City of Trees\" (A cidade das \u00e1rbores), \"City of Homes\" (A cidade das casas) ou tam\u00e9n \"City of Churches\" (A cidade das igrexas) no s\u00e9culo XIX, Brooklyn \u00e9 \u00e1s veces chamado \"Borough of Homes and Churches\" (O distrito das casas e igrexas).\nComo un intento de promocional, a administraci\u00f3n local colocou sinais de tr\u00e1fico ao longo das avenidas m\u00e1is transitadas nos l\u00edmites de Brooklyn. Coloc\u00e1ronse coloridas expresi\u00f3ns asociadas con Brooklyn como \"Fugheddaboudit\"(Forget about it: esqu\u00e9ceo), \"Oy vey\" (Oh querido) e \"How Sweet it is\" (Que doce \u00e9 isto). Un sinal identifica a Brooklyn como \"Home to Everyone From Everywhere\" (Fogar para calquera de calquera lugar).\nO seu nome prov\u00e9n da cidade neerlandesa de Breukelen, por unha caracter\u00edstica com\u00fan entre estas, en ambas exist\u00eda un pequeno pantano (\"broek\" ou \"breuk\" -pronunciado [bruk]-, \"pantano\", m\u00e1is o sufixo diminutivo neerland\u00e9s \"elen\"), de modo que o significado orixinal de Brooklyn \u00e9 \"pequeno pantano\".\nDemograf\u00eda.\nDe acordo ao Censo de 2005, est\u00edmase que existen 2\u00a0486\u00a0235 persoas, 880.727 casas e 583.922 familias residindo en Brooklyn. Das 880.727 casas, o 38,6% pertencen a parellas casadas vivindo xuntas, o 22,3% ten unha muller a cargo da casa sen un marido presente e o 33,7% non ten familias. O 33,3% ten nenos menores de 18 anos vivindo con eles. O 27,8% das casas pertencen a persoas vivindo soas e un 9,8% a persoas que te\u00f1en 65 anos ou m\u00e1is. A media de persoas nunha casa \u00e9 2,75 e a media de integrantes nunha familia \u00e9 de 3,41.\nA poboaci\u00f3n por idade est\u00e1 distribu\u00edda do seguinte xeito: 26,9% por baixo dos 18 anos, 10,3% entre 25 e 44, 20,6% entre 45 e 64 e o restante 11,5% de 65 anos en diante. A media de idade \u00e9 de 33 anos. Brooklyn ten m\u00e1is mulleres que homes, sendo a relaci\u00f3n de 88,4 homes por cada 100 mulleres.\nO ingreso medio por fogar en Brooklyn at\u00f3pase nos 32.135 d\u00f3lares e a media de ingreso por familia \u00e9 de 36.188 d\u00f3lares. A poboaci\u00f3n masculina (34.317 d\u00f3lares) ten unha entrada econ\u00f3mica media maior que a das mulleres (30.156). O ingreso per c\u00e1pita \u00e9 de 16.775 d\u00f3lares. Cerca do 22% das familias e o 25,1% da poboaci\u00f3n at\u00f3pase debaixo do limiar de pobreza, inclu\u00edndo ao 34% dos mozos menores a 16 anos e o 21,5% dos maiores de 65 anos.\nOs residentes de Brooklyn son co\u00f1ecidos en lingua inglesa como os \"Brooklynites\" e o acento que os distingue \u00e9 chamado en certas ocasi\u00f3ns Brooklynese.\nCultura.\nDeportes.\nBrooklyn foi fogar de moitas figuras co\u00f1ecidas como Joe Paterno, Joe Torre, Larry Brown, Mike Tyson, Paul Lo Duca, Michael Jordan e Vince Lombardi. Os parques que se atopan a trav\u00e9s de Brooklyn como Prospect Park, Marine Park e a comunidade de complexos deportivos en Floyd Bennett Field prov\u00e9n aos residentes da oportunidade de practicar os seus deportes preferidos.\nO equipo m\u00e1is famoso de Brooklyn son os Brooklyn Dodgers e xogaban no Ebbets Field, foron alcumados os \"trolley dodgers\" como unha referencia aos tranv\u00edas que algunha vez atravesaron o distrito.\nO m\u00e1is grande logro dos Dodgers tivo lugar en 1947 cando Jackie Robinson entrou ao campo vestindo o uniforme dos Dodgers, constitu\u00edndose as\u00ed no primeiro afroamericano en participar na Liga Maior de B\u00e9isbol estadounidense. En 1955, os Dodgers ga\u00f1aron a s\u00faa primeira e \u00fanica Serie Mundial en Brooklyn contra o seu cl\u00e1sico rival os Yankees de Nova York. O evento \u00e9 recordado pois foi celebrado masivamente polos habitantes do distrito. Dous anos despois os Dodgers cambiaron a s\u00faa sede aos \u00c1nxeles."}
{"id": "61487", "revid": "54334", "url": "https://gl.wikipedia.org/wiki?curid=61487", "title": "Declaraci\u00f3n dos dereitos da muller e da cidad\u00e1", "text": "A Declaraci\u00f3n dos dereitos da muller e da cidad\u00e1 constit\u00fae o primeiro documento que se refire \u00e1 igualdade xur\u00eddica e legal das mulleres en relaci\u00f3n aos homes. Foi escrito por Olympe de Gouges en 1791.\nOrixes.\nA evoluci\u00f3n do concepto dos dereitos humanos foi acorde coas \u00e9pocas e os acontecementos. En 1776 foi recollido por primeira vez na Declaraci\u00f3n de Dereitos de Virxinia (EUA) e en 1789 na Declaraci\u00f3n dos dereitos do home e do cidad\u00e1n, froito da Revoluci\u00f3n Francesa. En ning\u00fan destes documentos se consideraron as mulleres. De feito, como se di no pr\u00f3logo da \"Declaraci\u00f3n dos dereitos da muller e da cidad\u00e1\" :\nHistoria e difusi\u00f3n.\nO texto foi escrito e asinado por Olympe de Gouges en 1791. O texto e a introduci\u00f3n estaban adicados \u00e1 ra\u00ed\u00f1a Mar\u00eda Antonieta. A estrutura da declaraci\u00f3n calcaba a da \"Declaraci\u00f3n dos dereitos do home e do cidad\u00e1n\" de 1789. Nela reivindicaba a igualdade de dereitos entre homes e mulleres xa que non fora recollida no texto aprobado pola Asemblea Nacional.\nA dedicatoria \u00e1 ra\u00ed\u00f1a faise por medio do texto en forma de carta que precede \u00e1 propia declaraci\u00f3n, titulado \" \u00c0 la reine\". Nel r\u00e1chanse os formalismos habituais, optando Olympe de Gouges por un estilo marcadamente directo. A autora solicita o apoio da ra\u00ed\u00f1a para a causa da igualdade entre homes e mulleres, para que deste xeito esta empresa poida ga\u00f1ar en importancia e acelerarse os seus resultados.\nA declaraci\u00f3n tivo pouca difusi\u00f3n na s\u00faa \u00e9poca, a diferenza de \"Vindicaci\u00f3n dos dereitos da muller\" escrita e publicada en 1792 por Mary Wollstonecraft\".\" Caeu un pouco no esquecemento, xa que s\u00f3 se editaron algunhas partes do texto en 1840 e houbo que agardar a 1986 para acceder o texto completo, na edici\u00f3n de Beno\u00eete Groult. \nA \"Declaraci\u00f3n dos dereitos da muller e a cidad\u00e1\", tachada de mera copia adaptada ao tema das mulleres, constit\u00fae por si mesma unha alegaci\u00f3n brillante e radical en favor das reivindicaci\u00f3ns femininas e unha proclama aut\u00e9ntica da universalizaci\u00f3n dos dereitos humanos.\nOlympe denunciaba que a revoluci\u00f3n esquec\u00eda as mulleres no seu proxecto de igualdade e liberdade. Defend\u00eda que: \"a muller nace libre e debe permanecer igual ao home en dereitos\" e que \"a Lei debe ser a expresi\u00f3n da vontade xeral; t\u00f3dalas Cidad\u00e1s e os Cidad\u00e1ns deben contribu\u00edr, persoalmente ou por medio dos seus representantes, \u00e1 s\u00faa formaci\u00f3n\".\nAs\u00ed mesmo, Olympe de Gouges reclamaba un trato igualitario cara \u00e1s mulleres en t\u00f3dolos \u00e1mbitos da vida tanto p\u00fablicos como privados: dereito ao voto e \u00e1 propiedade privada, poder participar na educaci\u00f3n e no ex\u00e9rcito, e exercer cargos p\u00fablicos, chegando incluso a pedir a igualdade de poder na familia e na Igrexa. \nPor\u00e9n, parece que Olympe de Gouges non cr\u00eda que mulleres e os homes fosen iguais. Ao contrario que a maior\u00eda das te\u00f3ricas da igualdade, pensaba que hab\u00eda d\u00faas naturezas distintas para homes e para mulleres, e que a das mulleres era superior. Esa convicci\u00f3n das d\u00faas naturezas \u00e9 palpable no texto que precede a declaraci\u00f3n. \nPor\u00e9n, a formulaci\u00f3n feminista non era compartida polos homes que dirix\u00edan a revoluci\u00f3n , incluso entre os m\u00e1is radicais deles. Foi tachada de traidora \u00e1 revoluci\u00f3n por opo\u00f1erse \u00e1 pena de morte contra o rei Lu\u00eds XVI e a s\u00faa familia, convert\u00e9ndose nun obxectivo do terror xacobino ao manifestarse contra Robespierre e Marat e a represi\u00f3n xacobina. Foi guillotinada en 1793."}
{"id": "61489", "revid": "98629", "url": "https://gl.wikipedia.org/wiki?curid=61489", "title": "Cat\u00e1strofe natural", "text": "Fen\u00f3menos naturais, como a chuvia e o vento, conv\u00e9rtense en cat\u00e1strofe natural ou desastres naturais cando superan un l\u00edmite de normalidade (\"threshold\", en ingl\u00e9s), medido xeralmente a trav\u00e9s dun par\u00e1metro, que var\u00eda dependendo do tipo de fen\u00f3meno (escala de Richter para movementos s\u00edsmicos, escala Saffir-Simpson para furac\u00e1ns etc.).\nOs efectos dunha cat\u00e1strofe natural poden amplificarse debido a unha mala planificaci\u00f3n dos asentamentos humanos, falta de medidas de seguridade, plans de emerxencia, sistemas de alerta, precariedade social e econ\u00f3mica... Un exemplo cl\u00e1sico son os terremotos, que derruban edificios e casas, deixando atrapadas a persoas entre os cascallos, rompendo tubaxes de gas que poden incendiarse e queimar aos feridos baixo o monte de cascallos.\nA actividade humana en \u00e1reas con alta probabilidade de cat\u00e1strofes naturais est\u00e1 cualificada como de alto risco. Zonas de alto risco sen instrumentaci\u00f3n nin medidas axeitadas para responder \u00e1 cat\u00e1strofe natural ou reducir os seus efectos negativos cualif\u00edcanse como de zonas de alta vulnerabilidade).\nOs principais institutos que abordan esta disciplina son o International Institute for Applied Systems Analysis (IIASA) de Austria, o ProVention Consortium, o Earth Institute da Universidade de Columbia, o Centro Nacional de Prevenci\u00f3n de Desastres (CENAPRED) en M\u00e9xico, e a Universidad de Kobe no Xap\u00f3n, as\u00ed como a ONU e o OCHA (Cooperaci\u00f3n para Axuda Humanitaria), o ISDR (Estratexia Internacional para a Reduci\u00f3n de Desastres), as\u00ed como oficinas especiais no Banco Mundial, a CEPAL e o BID.\nTipos de cat\u00e1strofes naturais.\nA continuaci\u00f3n descr\u00edbense os cat\u00e1strofes m\u00e1is recorrentes no planeta:\nAvalancha.\nUnha avalancha \u00e9 un deslizamento brusco de material, mestura de xeo, rocha, lama e vexetaci\u00f3n ladeira abaixo. As avalanchas poden ser de pedras ou de po. As avalanchas son o maior perigo durante o inverno nas monta\u00f1as, poden percorrer quil\u00f3metros, e provocar a destruci\u00f3n total da ladeira e todo o que atope ao seu paso. En Montroc, Francia, en 1999, 300.000 m\u00b3 de neve desliz\u00e1ronse por unha pendente de 30\u00ba alcanzando unha velocidade de 100\u00a0km/h. Matou a 12 persoas que viv\u00edan en chal\u00e9s pr\u00f3ximos enterr\u00e1ndoos baixo 100.000 toneladas de neve a 5 metros de profundidade. O alcalde de Chamonix foi acusado de homicidio sen premeditaci\u00f3n.\nCalor.\nUnha vaga de calor \u00e9 unha cat\u00e1strofe caracterizada pola calor extrema ou infrecuente no lugar onde acontece. As vagas de calor son estra\u00f1as e precisan combinaci\u00f3ns especiais de fen\u00f3menos atmosf\u00e9ricos para ter lugar, e poden inclu\u00edr inversi\u00f3ns de temperatura, ventos catab\u00e1ticos, e outros fen\u00f3menos. A peor vaga de calor da Historia recente foi a Vaga de calor europea de 2003.\nCorremento de lodo.\nUn corremento de lodo \u00e9 o deslizamento de lodo ou lama debido \u00e1 chuvia ca\u00edda sobre chans de pobre drenaxe. As causas poden ser a deforestaci\u00f3n, a carencia de vexetaci\u00f3n ou as coladas de lama orixinadas nas pendentes dos volc\u00e1ns chamados lahares. Alg\u00fans corrementos de lodo son masivos e poden arrasar grandes \u00e1reas. O 10 de xaneiro de 2005, \u00e1 13:20 en La Conchita, un corremento de lodo enterrou catro barrios da cidade baixo 9 metros de terra. O balance foi de 10 persoas mortas e 14 feridos. Das 166 casas existentes, 15 foron destru\u00eddas e 16 quedaron inhabitables.\nCorremento de terra.\nUn corremento de terra \u00e9 un cat\u00e1strofe estreitamente relacionado coas avalanchas, pero en troques de arrastrar neve, levan terra, rochas, \u00e1rbores, casas etc.\nOs corrementos de terra poden estar provocados por terremotos, erupci\u00f3ns volc\u00e1nicas ou inestabilidade do substrato na zona circundante. Os corrementos de barro ou lama son un tipo especial de corrementos causados pola auga que penetra no terreo polas chuvias fortes, modificando o terreo e provocando o deslizamento. Isto ocorre con certa regularidade en California durante os per\u00edodos de chuvias.\nEnfermidades.\nAs enfermidades conv\u00e9rtense en cat\u00e1strofe cando o axente infeccioso adquire unha difusi\u00f3n a nivel de epidemia ou pandemia. Entre as diferentes epidemias que sufriu a humanidade est\u00e1n a peste negra, as vexigas e a SIDA. A gripe espa\u00f1ola de 1918 foi terrible, matando de 25 a 40 mill\u00f3ns de persoas. A peste negra, ocorrida no s\u00e9culo XIV, matou arredor de 20 mill\u00f3ns de persoas, un terzo da poboaci\u00f3n europea. Os vexetais e animais tam\u00e9n poden verse afectados polas epidemias e pandemias.\nErupci\u00f3n l\u00edmnica.\nUnha erupci\u00f3n l\u00edmnica \u00e9 unha repentina liberaci\u00f3n de gas asfixiante ou inflam\u00e1bel dun lago. Tres lagos te\u00f1en esta caracter\u00edstica, o Lago Nyos, no Camer\u00fan, o Lago Mono, en California e o Lago Kivu, entre Ruanda e a Rep\u00fablica Democr\u00e1tica do Congo. En 1986 unha erupci\u00f3n l\u00edmnica de 1,6 mill\u00f3ns de toneladas de CO2 do Lago Nyos asfixiou a 1.800 persoas nun radio de 32 quil\u00f3metros. En 1984, un escape de gas di\u00f3xido de carbono tivo lugar no Lago Mono, matando a 37 persoas dos arredores. Non se ten constancia de erupci\u00f3ns no Lago Kivu, con concentraci\u00f3ns de metano e di\u00f3xido de carbono, mais crese que te\u00f1en lugar cada 1.000 anos.\nErupci\u00f3n volc\u00e1nica.\nOs volc\u00e1ns son aberturas ou gretas na codia terrestre a trav\u00e9s da cal pode sa\u00edr lava, gases, ou poden estoupar lanzando ao aire grandes bloques de terra e rochas. \nEsta cat\u00e1strofe natural est\u00e1 producida pola erupci\u00f3n dun volc\u00e1n, desde pequenas erupci\u00f3ns diarias como as de Kilauea, en Hawai, ou as extremadamente infrecuentes erupci\u00f3ns de supervolc\u00e1ns en lugares como o Lago Toba. Grandes erupci\u00f3ns recentes son a do Monte Santa Helena e o Krakatoa, acontecidas en 1980 e 1883, respectivamente.\nFr\u00edo.\nAs situaci\u00f3ns de fr\u00edo extremo son perigosas para os humanos e para o gando. No ano 2003 morreron case 30.000 reses debido a un per\u00edodo de excesiva neve e fr\u00edo, en Mongolia. Cando a temperatura cae, o gasto calor\u00edfico increm\u00e9ntase para manter a temperatura corporal. O fr\u00edo en combinaci\u00f3n con outras inclemencias do tempo \u00e9 especialmente mort\u00edfero.\nSaraiba.\nUnha treboada de saraiba \u00e9 unha cat\u00e1strofe natural onde a treboada produce grandes cantidades de saraiba que danan a zona onde cae. As treboadas de saraiba son especialmente devastadoras en granxas e campos de cultivo, matando gando, arruinando colleitas e danando equipos sensibles. Unha treboada destas caracter\u00edsticas feriu M\u00fanic (Alema\u00f1a) o 31 de agosto de 1986, esnaquizando \u00e1rbores e causando danos por mill\u00f3ns de d\u00f3lares. O Lago dos esqueletos foi nomeado as\u00ed logo de que unha treboada de saraiba matara entre 300 e 600 persoas.\nFame Negra.\nA fame negra \u00e9 unha situaci\u00f3n que ocorre en pa\u00edses ou zonas xeogr\u00e1ficas que non pos\u00faen alimentos abondos nin recursos para abastecer a poboaci\u00f3n, elevando a taxa de mortalidade debido \u00e1 fame e a desnutrici\u00f3n.\nAfundimento de terra.\nUn afundimento de terra \u00e9 unha depresi\u00f3n localizada na superficie terrestre producida polo derrubamento dalgunha estrutura interna, como unha cova. Suceden sen previo aviso e afectan aos edificios situados enriba e pr\u00f3ximos.\nFurac\u00e1n.\nUn furac\u00e1n \u00e9 un sistema cicl\u00f3nico a baixa presi\u00f3n que se forma sobre os oc\u00e9anos. Est\u00e1 causado pola evaporaci\u00f3n da auga que ascende do mar convert\u00e9ndose nunha treboada. O efecto Coriolis fai que a treboada xire, convert\u00e9ndose nun furac\u00e1n se supera os 110\u00a0km/h. En diferentes partes do mundo os furac\u00e1ns son co\u00f1ecidos como cicl\u00f3ns ou tif\u00f3ns. O furac\u00e1n m\u00e1is destrutivo foi o Furac\u00e1n Andrew, que varreu o sur de Florida en 1992.\nImpacto astron\u00f3mico.\nOs impactos astron\u00f3micos son causados pola colisi\u00f3n de grandes meteoroides, asteroides ou cometas coa Terra e poden ser os respons\u00e1beis de extinci\u00f3ns masivas. A magnitude do cat\u00e1strofe \u00e9 inversamente proporcional \u00e1 frecuencia coa que suceden, porque os impactos pequenos son moito m\u00e1is numerosos que os grandes.\nLumes.\nOs lumes forestais son cat\u00e1strofe naturais que destr\u00faen prados, bosques, causando grandes perdas na vida salvaxe (animal e vexetal) e en ocasi\u00f3ns humanas. Os lumes forestais adoitan producirse por un relampo, neglixencias ou incluso provocados, queimando en calquera dos casos miles de hect\u00e1reas.\nInundaci\u00f3n.\nUnha inundaci\u00f3n \u00e9 un cat\u00e1strofe natural causado pola acumulaci\u00f3n de chuvias e auga nun lugar concreto. Pode producirse por chuvia continua, unha fundici\u00f3n r\u00e1pida de grandes cantidades de xeo, ou r\u00edos que reciben un exceso de precipitaci\u00f3n e se desbordan, e en menos ocasi\u00f3ns pola destruci\u00f3n dunha presa. Un r\u00edo que provoca inundaci\u00f3ns a mi\u00fado \u00e9 o Huang He na China, e unha inundaci\u00f3n particularmente forte foi a Gran Inundaci\u00f3n de 1993.\nTromba de auga.\nUnha \"tromba de auga\" ou \"tromba mari\u00f1a\" \u00e9 un fen\u00f3meno que ocorre en augas tropicais en condici\u00f3ns de chuvia. F\u00f3rmanse na base de nubes tipo c\u00famulo e chegan ata a superficie do mar onde recollen a marus\u00eda da auga. As trombas de auga son perigosas para os barcos, os avi\u00f3ns e estruturas terrestres. No Tri\u00e1ngulo das Bermudas prod\u00facense a mi\u00fado.\nSeca.\nUnha seca \u00e9 un modelo meteorol\u00f3xico duradeiro consistente en condici\u00f3ns climatol\u00f3xicas secas e escasa ou nula precipitaci\u00f3n. Durante este per\u00edodo, as colleitas e as reservas de auga minguan moito, polo que poder provocar a maiores unha fame negra. Poden durar anos e prexudican \u00e1reas onde os habitantes dependen da agricultura para sobrevivir.\nTerremoto.\nUn terremoto \u00e9 un movemento brusco das placas tect\u00f3nicas da codia terrestre. Na superficie, manifestase por un movemento do chan, e pode danar enormemente a estruturas mal constru\u00eddas. Os terremotos m\u00e1is poderosos poden destru\u00edr ata as construci\u00f3ns mellor dese\u00f1adas. Ademais, poden provocar cat\u00e1strofes secundarios como erupci\u00f3ns volc\u00e1nicas ou tsunamis.\nTreboada.\nUnha treboada \u00e9 un exemplo de tempo extremo caracterizado pola presenza de raios, abundante chuvia, fortes ventos, saraiba e en ocasi\u00f3ns neve ou tornados.\nTreboada solar.\nUnha treboada solar \u00e9 unha explosi\u00f3n violenta na atmosfera do Sol cunha enerx\u00eda equivalente a mill\u00f3ns de bombas de hidr\u00f3xeno. As treboadas solares te\u00f1en lugar na coroa e a cromosfera solar, quecendo o gas a decenas de mill\u00f3ns de graos e acelerando os electr\u00f3ns, prot\u00f3ns e i\u00f3ns pesados a velocidades pr\u00f3ximas a da luz. Producen radiaci\u00f3n electromagn\u00e9tica en todas as lonxitudes de onda do espectro electromagn\u00e9tico, desde sinais de radio ata raios gamma. As emisi\u00f3ns das treboadas solares son perigosas para os sat\u00e9lites en \u00f3rbita, misi\u00f3ns espaciais, sistemas de comunicaci\u00f3n, redes de subministraci\u00f3n el\u00e9ctrica e todo tipo de aparato electr\u00f3nico.\nTornado.\nUn tornado \u00e9 un cat\u00e1strofe natural resultado dunha treboada. Os tornados son correntes violentas de vento que poden soprar ata 500\u00a0km/h. Poden aparecer en solitario ou en grupos ao longo da li\u00f1a da fronte tormentosa. O tornado m\u00e1is veloz rexistrado atravesou Moore, Oklahoma o 3 de maio de 1999. O tornado alcanzou rachas de m\u00e1is de 500\u00a0km/h.\nTsunami.\nUn tsunami \u00e9 unha onda xigante de auga que alcanza a beira do continente cunha altura superior a 15 metros. O termo co que se designa dito fen\u00f3meno v\u00e9n das palabras xaponesas traducidas como \"porto\" e \"onda\". Os tsunamis poden ser causados por sismos submarinos como o Terremoto do Oc\u00e9ano \u00cdndico de 2004, ou por derrubamentos como o acontecido na Ba\u00eda Lituya, Alasca. O tsunami producido polo terremoto do oc\u00e9ano \u00cdndico no ano 2004, foi un dos m\u00e1is mort\u00edferos da historia.\nMegatsunami.\nUn megatsunami \u00e9 un tsunami que excede en inmensas proporci\u00f3ns o tama\u00f1o medio destes. O megatsunami m\u00e1is grande rexistrado pola ciencia \u00e9 o acontecido na Ba\u00eda de Lituya en Alasca que superou os 500 metros de altura.\nOnda brava.\nChamada o terror dos mares, a onda brava ou onda errante \u00e9 unha xigantesca onda mari\u00f1a que pode ser xerada por un sinistro nas correntes mari\u00f1as, un tif\u00f3n ou unha grande treboada.\nA s\u00faa perigosidade comeza cando estas alcanzan barcos xa que a s\u00faa forza \u00e9 capaz de afundilos se son pequenos.\nConsideraci\u00f3ns finais.\nFrecuentemente xorde a pregunta na comunidade cient\u00edficas sobre canto ten de natural unha cat\u00e1strofe natural, \u00e9 dicir, que a actividade humana pode ser en parte respons\u00e1bel polo acelerado ritmo de quecemento do planeta (v\u00e9xase tam\u00e9n Protocolo de Kyoto e IPCC). Tam\u00e9n se discute sobre o factor econ\u00f3mico, que fai m\u00e1is vulner\u00e1beis aos m\u00e1is pobres.\nNo gr\u00e1fico p\u00f3dese apreciar unha tendencia de incremento dos rexistros de cat\u00e1strofes naturais ao longo de d\u00faas d\u00e9cadas."}
